{"url": "http://www.focus-news.net/news/2018/01/30/2483195/mkd-makedoniya-sloveniya-zapochna-protsedura-za-priznavane-na-palestinskata-darzhava.html", "text": "Комисията по външните въпроси на парламента на Словения ще гласува в сряда, 31 януари по предложението за признаване на държавата Палестина, което, ако бъде прието, ще премине за  гласуване сред всички депутати в парламента, предава македонската медия \"МКД\"\r\nИзраелските медии смятат, че признаването на Палестинската държава се подкрепя от външния министър на Словения Карл Ерявец. Израелското министерство на външните работи отказа да коментира новините, но оценката на Израел е, че Словения ще вземе това решение.\r\nПосланикът на Израел в Словения Еял Села посочи на среща с председателя на парламента Милан Брглез негативните последици от евентуалното решение на Словения. \r\nМиналата седмица словенският президент Борут Пахор заяви, че се противопоставя на признаването на Палестина.\r\nСловения може да стане втората държава в Европейския съюз, след Швеция, признала независима Палестина. Виктор Турмаков", "date": "2018.01.30", "title": "\"МКД\" (Македония): Словения започна процедура за признаване на Палестинската държава"}
{"url": "http://www.focus-news.net/news/2018/01/30/2483198/sport-patrik-kutrone-nyama-da-bade-diskvalifitsiran-zaradi-gola-si-s-raka-sreshtu-latsio.html", "text": "Нападателят на Милан Патрик Кутроне няма да бъде наказан за игра с ръка в мача от 22 кръг на първенството на Италия срещу Лацио. Италианската футболна федерация реши да не наказва 20-годишния футболист с дисквалификация, отбелязвайки, че голът е бил случаен. \r\nПрез този сезон Кутроне участва в 26 мача на клубно равнище, отбелязвайки 10 попадения.  Виктор Турмаков", "date": "2018.01.30", "title": "Спорт: Патрик Кутроне няма да бъде дисквалифициран заради гола си с ръка срещу Лацио"}
{"url": "http://www.focus-news.net/news/2018/01/30/2483194/sliven-rabotna-grupa-shte-razgleda-vazmozhnostite-za-ednosmenen-rezhim-na-uchilishtata-v-grada.html", "text": "Създаването на работна група, която да разгледа възможностите за преминаване на едносменен режим на обучение за учениците в община Сливен беше предложено на среща в Регионалното управление по образование. Това съобщиха от институцията. Поканени да се включат в работната група са директори на училища, представители на обществените съвети, Комисията по образование към Общинския съвет, Общината, Регионалното управление по образование и др.\r\n„На територията на общината има достатъчен брой незаети класни стаи и възможност да се премине на едносменен режим на обучение. С предложението за оптимизация на училищната мрежа започна дебат по този въпрос“, каза началникът на РУО-Сливен д.р Бисерка Михалева.\r\nНа срещата присъстваха директори на училища, представители на обществени съвети, синдикати, председателят на Общинския съвет Димитър Митев, зам.-кметът по хуманитарни дейности Пепа Чиликова, секретарят на Комисията по образование в Общинския съвет Иван Петров, д-р Нина Борова – член на комисията, директорът на РЗИ – д-р Петя Балулова, представители на синдикати и др.\r\n„Събрани сме в Регионалното управление по образование, за да намерим заедно отговор за всяко от училищата. Идеята е да се обединим в експертна комисия, която да се запознава с конкретните предложения на всяко училище“, каза секретарят на Комисията по образование в Общинския съвет Иван Петров.\r\nДиректорът на ОУ „Христо Ботев“ – Денко Делчев сподели, че преди 10 години е бил изправен пред казуса за вливане на училища. „Тогава беше трудно и сега няма да е лесно. На всички останали училища се предлага алтернатива – дали сграда или сливане, а нашата е единствена – една смяна чрез намаляване на прием. Подкрепям това, което предлага кметът като преструктуриране на учебните заведение и лично съм притеснен за преструктурирането, което трябва да правим ние. Трудно ще е, но трябва да успеем“, каза Делчев.\r\n„Най-доброто за децата и учениците е да преминат на едносменен режим на обучение. Изненадана съм, че въобще се обсъжда ползата от преминаване на едносменен режим. Когато всички заедно работим за нашите деца, мисля, че нещата ще се получат по-добре“, каза директорът на ОУ „Д-р Иван Селимински Сливен – Ваня Пенчева.\r\n„За да се създаде добър продукт, трябва да се вземе мнението на различни участници – експерти, училища, обществени съвети и др. Живеем в демокрация и имаме привилегията да чуем мнението на всички“, каза д-р Нина Борова, която предложи да има повече време за обсъждането на оптимизацията.\r\nВ подкрепа на предложението, внесено от кмета Стефан Радев се обяви Лидия Димитрова, председател на Независимия учителски синдикат – Сливен. „Тази промяна трябваше да се направи много отдавна. Реформата в образованието е болезнен процес. Свидетели сме на такива през годините. Имаше сливане и закриване на училища. Нещата сега са добре обмислени, може да се обсъжда по темата от всички, които са заинтересовани. И колкото по-рано се освободим от емоциите, толкова по-добри решения ще се вземат“, каза още Лидия Димитрова.\r\nПредседателят на обществения съвет към ОУ „Христо Ботев“ Добрин Добрев заяви, че първоначално е реагирал негативно на предложението за оптимизация. „След като се запознах по-подробно, смятам, че общината е написала добре домашното си. Подкрепям решението. Несериозно звучи да има училище с 9 класни стаи без учителска стая. За мен идеята е добра и всеки трябва да прочете какво е написано, за да разбере, че в предложението има резон“, каза той.\r\nЗам.-кметът Пепа Чиликова заяви, че когато един проблем се отлага с години, нещата не могат да се променят. Тя информира, че кметът подкрепя създаването на работна група с възможно най-широк кръг участници, които имат отношение към процеса на преминаване на едносменен режим\r\nТази среща беше шеста по ред по темата. Предстои новосъздадената работна група да вземе решение за своето първо заседание.", "date": "2018.01.30", "title": "Сливен: Работна група ще разгледа възможностите за едносменен режим на училищата в града"}
{"url": "http://www.focus-news.net/news/2018/01/30/2483225/sport-izigraha-se-tri-sreshti-ot-25-iya-krag-na-angliyskata-vissha-liga.html", "text": "Изиграха се първите три срещи от 25-ия кръг на английската Висша лига. Суонзи победи Арсенал с 3:1 като домакин, Ливърпул спечели гостуването си на Хъдърсфийлд с 3:0, а Уест Хем и Кристъл Палас завършиха наравно 1:1. Начело във временното класиране е Манчестър Сити с актив от 65 точки, с 12 повече от втория Манчестър Юнайтед. Трети са Челси с 50 точки, колкото имат и Ливърпул след днешната победа. Арсенал са шести с 42 точки.", "date": "2018.01.30", "title": "Спорт: Изиграха се три срещи от 25-ия кръг на английската Висша лига"}
{"url": "http://www.focus-news.net/news/2018/01/30/2483197/biser-mihaylov-oblasten-upravitel-na-blagoevgrad-prodalzhavame-realizatsiyata-na-proekta-zeleni-sgradi-za-obshto-zeleno-badeshte.html", "text": "Продължаваме реализацията на проекта „Зелени сгради за общо зелено бъдеще“. Това каза за Радио „Фокус“- Пирин Бисер Михайлов, областен управител на Благоевград. „Проектът е финансиран от ЕС чрез програмата ИНТЕРРЕГ – ИПП България – Македония 2014-2020 на обща стойност 400 000 евро. Водеща организация по този проект е Центърът за развитие на източния планов район на Македония, в партньорство с Областна администрация – Благоевград“, каза Михайлов. По думите му ще бъдат санирани сградата на Общинска администрация и част от сградата на Областна администрация, като проектът в момента се реализира и изпълнява. Целта е да бъде увеличена енергийната ефективност на двете сгради и изграждане на зелена инфраструктура. „Подали сме за оценка и един нов стратегически проект, който се казва „Интегрирани действия за съвместна координация, отговорност към рисковете от наводнения в трансграничния район“. Водещ по проекта е Главна дирекция „Пожарна безопасност и защита на населението“. Всички сме свидетели на климатичните промени, които настъпват в последно време и проектът има за основен приоритет повишаване квалификацията и уменията на отговорните служители от посочените структури за организиране и управление на съвместни действия за повишаване степента на населението при управление на такива специфични рискове и други природни катаклизми“, каза Михайлов.\r\nЛора КАЛЧЕВА", "date": "2018.01.30", "title": "Бисер Михайлов, областен управител на Благоевград: Продължаваме реализацията на проекта „Зелени сгради за общо зелено бъдеще“"}
{"url": "http://www.focus-news.net/news/2018/01/30/2483199/kukerite-ot-karlovskiya-kvartal-sushitsa-specheliha-zlatna-maska-na-festivala-surva-2018-v-pernik.html", "text": "Кукерите от карловския квартал „Сушица“ спечелиха „Златна маска“ на фестивала „Сурва 2018“ в Перник. Това съобщи в предаването „Часът на Карлово” на Радио „Фокус”- Пловдив Гинка Тодорова, секретар на читалището в „Сушица“ и експерт в Община Карлово. Участниците са били оценявани от компетентно деветчленно жури. С бронзов медал е бил отличен и кукерският състав от село Климент. Кукерите от село Васил Левски пък са получили наградата на кмета на Перник, а кукерите на село Домлян – на областния управител. „Карловските състави се представят всяка година на този фестивал в Перник”, каза Тодорова. Всяка година на фестивала се явяват 8 – 9 състава от община Карлово. „По мое мнение няма друга община, която да участва с толкова много състави на този фестивал”, каза Гинка Тодорова, която също е част от кукерския състав на кв. „Сушица“ от дълги години. „Някое от съставите на община Карлово са едни от най-старите кукери по нашите земи. Те съществуват още от турско робство”, коментира Тодорова. „Този обичай е унаследен още от древните траки, а традицията е запазена в автентичен вид и до днес – и танца, и облеклото”, посочи Тодорова. Според нея специалистите етнографи добре виждат това и го оценяват.\r\nВ Международния фестивал и тази година са участвали около 100 състава от цялата страна – 58 кукерски и 44 сурвакарски групи от 33 общини. Във фестивала на маскарадните игри са дефилирали и състави от Испания, Италия, Сърбия, Португалия, Албания и Румъния.\r\nЦветана ТОНЧЕВА", "date": "2018.01.30", "title": "Кукерите от карловския квартал „Сушица“ спечелиха „Златна маска“ на фестивала „Сурва 2018“ в Перник"}
{"url": "http://www.focus-news.net/news/2018/01/30/2483203/isracom-balgariya-vaznameryava-da-kupuva-gaz-ot-izrael.html", "text": "Българските власти съобщиха, че се интересуват да купуват природен газ от Израел, ако необходимата инфраструктура бъде изградена. В момента България планира да построи газопровод съвместно с Гърция, който да води от Израел към Европа, предава  Isra.com.\r\nМинистърът на енергетиката на България Теменужка Петкова съобщи на израелския министър на националната инфраструктура, енергетиката и водоснабдяването Ювал Щайниц, че България разчита на израелския природен газ, за да има алтернатива на руския, който в момента страната закупува от „Газпром“.\r\nБългария планира да започне проекта „ЕastMed“ за прокарването на газопровод от газовото находище „Левиатан“ в източната част на Средиземно море, през Гърция. Проектът е вече одобрен от ЕС, който ще отдели тази година 34,5 млн. евро за реализацията му.  Виктор Турмаков", "date": "2018.01.30", "title": "Isra.com: България възнамерява да купува газ от Израел"}
{"url": "http://www.focus-news.net/news/2018/01/30/2483204/pazardzhik-izzeti-pri-proverka-sa-nad-600-kg-hrani-ot-zhivotinski-proizhod-ot-targovski-obekti-v-grada.html", "text": "В резултат на съвместни проверки са иззети над 600 килограма храни от животински произход от търговски обекти в Пазарджик, съобщиха от пресцентъра на ОД МВР-Пазарджик. Инспекциите на органите на реда стартираха в края на месец декември и в тях са включени служители от сектор „Противодействие на икономическата престъпност“ при ОДМВР-Пазарджик, инспектори от ОД „Безопасност на храните“-Пазарджик и ТД НАП-Пловдив. По време на съвместните действия са установени над 600 килограма храни от животински произход в няколко търговски обекта на територията на областния град. Продуктите нямали необходимите придружаващи ги документи за произход и били с изтекъл срок на годност. На цялото количество е наложена възбрана и предстои унищожаването му в екарисаж.", "date": "2018.01.30", "title": "Пазарджик: Иззети при проверка са над 600 кг храни от животински произход от търговски обекти в града"}
{"url": "http://www.focus-news.net/news/2018/01/30/2483201/predstoyashti-mezhdunarodni-sabitiya-za-31-yanuari-agentsiya-fokus.html", "text": "Посредникът на ООН за спора с името между Македония и Гърция ще посети Скопие.\r\n*** Комисията в парламента на Словения по външните работи ще гласува дали страната да признае Палестина за независима държава.\r\n*** Президентът на Франция Еманюел Макрон е на официално посещение в Тунис, където ще се срещне със своя колега Бейджи Саид Есебси. \r\n*** Полски националисти ще протестират пред посолството на Израел във Варшава заради протестите на еврейската държава срещу според проектозакон на полското правителство за Холокоста.\r\n***", "date": "2018.01.30", "title": "Предстоящи международни събития за 31 януари (Агенция „Фокус“)"}
{"url": "http://www.focus-news.net/news/2018/01/30/2483200/sotsiologat-prof-antoniy-galabov-premierat-boyko-borisov-iska-da-balansira-da-ne-zatvarya-vratata-nito-kam-rusiya-nito-kam-turtsiya.html", "text": "В ден, в който излезе докладът на американската администрация за Русия, премиерът Бойко Борисов иска да балансира и да избяга от конфронтация. Да не затваря вратата нито към Русия, нито към Турция.  Това каза за предаването „Това е България“ на Радио „Фокус“ социологът проф. Антоний Гълъбов. „Правителството работи в много тежка среда, веднъж опитвайки се да води едновременно европейски и български дневен ред. Втори път да води периферни спорове, като се опитва да запази фокуса на собствените си  приоритети“, коментира той. Според проф. Гълъбов правителството трябва да формулира българските приоритети и интереси, защото евроатлантическото пространство е в процес на вътрешна трансформация и е много важно, къде ще застане България.", "date": "2018.01.30", "title": "Социологът проф. Антоний Гълъбов: Премиерът Бойко Борисов иска да балансира - да не затваря вратата нито към Русия, нито към Турция"}
{"url": "http://www.focus-news.net/news/2018/01/30/2483206/ventsislav-boyanov-rd-sotsialno-podpomagane-vidin-rabotni-sreshti-se-provezhdat-v-tsentrovete-predostavyashti-sotsialni-uslugi-na-teritoriyata-na-oblastta.html", "text": "Работни срещи се провеждат в центровете, предоставящи социални услуги на територията на областта, каза за Радио „Фокус“ – Видин Венцислав Боянов, директор на РД „Социално подпомагане“ – Видин. Той посочи, че тези срещи са регулярни, но след случая в социалния център „Хризантема“ в Габрово от началото на седмицата служители от РДСП-Видин са започнали посещения в социалните центрове. „Срещат се с персонала на всеки център и проверяват методиката, по която се работи. Ние оказваме методическа помощ, а персоналът в тези центрове се назначава от кмета на съответната община“, обясни Боянов. Той допълни, че и в 11-те общини на Видинска област има разкрити центрове за социални услуги, като най-много са в Община Брегово. „Центрове за социални услуги за деца са разкрити в четири общини – Видин, Кула Белоградчик и Ново село. Оказва се контрол, дават се препоръки, настоява се да се спазват методиките за работа с деца“, каза Боянов.\r\nАнна ЛОЗАНОВА", "date": "2018.01.30", "title": "Венцислав Боянов, РД „Социално подпомагане“ – Видин: Работни срещи се провеждат в центровете, предоставящи социални услуги на територията на областта"}
{"url": "http://www.focus-news.net/news/2018/01/30/2482902/burgas-suhi-sa-patnite-nastilki-na-teritoriyata-na-oblastta.html", "text": "Пътищата в област Бургас са сухи, съобщи за Радио „Фокус“ - Бургас дежурният в Областно пътно управление. Видимостта е добра. Няма затворени пътни участъци. Движението се извършва с нормална интензивност.\r\nВ Бургас пътните настилки също са сухи. Времето е ясно и слънчево. Автомобилният трафик се засилва по централните улици и булеварди. Повече коли има по бул. \"Струга“, „Христо Ботев“, „Демокрация“, в района на кръстовище „Трапезица“ и УМБАЛ - Бургас.\r\nМария РУСЕВА", "date": "2018.01.30", "title": "Бургас: Сухи са пътните настилки на територията на областта"}
{"url": "http://www.focus-news.net/news/2018/01/30/2483207/blagoevgrad-dva-leki-avtomobila-sa-katastrofirali-na-patya-simitli-gotse-delchev-kray-selo-gradevo-po-parvonachalni-danni-ima-postradal.html", "text": "Два леки автомобила са катастрофирали на пътя Симитли- Гоце Делчев край село Градево. Това съобщиха за Радио „Фокус“- Пирин от Областно пътно управление- Благоевград. Инцидентът е станал малко след 18.30 часа. По първоначални данни един човек е пострадал. Към момента движението се извършва в една лента. \r\nЛивия НИНОВА", "date": "2018.01.30", "title": "Благоевград: Два леки автомобила са катастрофирали на пътя Симитли- Гоце Делчев край село Градево, по първоначални данни има пострадал"}
{"url": "http://www.focus-news.net/news/2018/01/30/2482932/sofiya-politseyski-patrul-snabden-s-radar-e-razpolozhen-v-rayona-na-46-km-na-avtomagistrala-trakiya-v-posoka-plovdiv.html", "text": "Полицейски патрул, снабден с радар, е разположен в района на 46 км на автомагистрала „Тракия“, в посока Пловдив, предаде репортер на Агенция „Фокус“.", "date": "2018.01.30", "title": "София: Полицейски патрул, снабден с радар, е разположен в района на 46 км на автомагистрала „Тракия“, в посока Пловдив"}
{"url": "http://www.focus-news.net/news/2018/01/30/2483196/reuters-palestinski-mladezh-e-ubit-pri-sblasatsi-s-izraelskata-armiya-na-zapadniya-bryag.html", "text": "Израелските войници са застреляли палестински младеж по време на сблъсъци в окупирания Западен бряг, предава  Reuters. \r\nИзраелските власти съобщават, че голяма тълпа палестинци е подпалила гуми и е хвърляла камъни по войниците, които са отговорили \"със средства за разпръсване\". Говорител на израелското правителство не можа да потвърди със сигурност дали срещу палестинците са били използвани бойни муниции, но добави, че инцидентът се разследва. \r\nПалестинското здравно министерство съобщи, че е загинал 16-годишен младеж на име Лайт Абу Наим. \r\nСпоред палестинските власти сблъсъците са започнали, след като израелски части влизат в село Ал Мугеир и че младежът е бил ударен от близко разстояние. Агенция \"Фокус\" припомня:\r\nНапрежението в региона се засили застрашително, след като президентът на САЩ Доналд Тръмп обяви през декември миналата година, че признава оспорвания Ерусалим за столица на Израел. При сблъсъците от тогава са загинали най-малко 19 палестинци и един израелец. Виктор Турмаков", "date": "2018.01.30", "title": "Reuters: Палестински младеж е убит при сблъсъци с израелската армия на Западния бряг"}
{"url": "http://www.focus-news.net/news/2018/01/30/2482871/sport-igrae-se-parviyat-polufinal-ot-turnira-za-kupata-na-italiya.html", "text": "Във вторник от 21:45 се играе първият полуфинал от Турнира за купата на Италия между отборите на Аталанта и Ювентус. Двата тима са играли общо 38 мача помежду си, 28 от които са спечелени от Ювентус, осем от срещите са завършили наравно, докато домакините от Аталанта, които отстраниха на четвъртфиналите лидера в „Серия А“ Наполи, имат само 2 победи. Ювентус, който заема втора позиция в класиранета, само с точка по-малко от Наполи, достигна до полуфиналите след победа над Торино.", "date": "2018.01.30", "title": "Спорт: Играе се първият полуфинал от Турнира за купата на Италия"}
{"url": "http://www.focus-news.net/news/2018/01/30/2482846/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Руски изтребител е прелетял на около 3 метра от разузнавателен самолет P-3 Orion от американския Военноморски флот, докато той е кръжал в международно въздушно пространство в района на Черно море в понеделник, пише американското консервативно издание Washington Examiner, като се позовава на информация от Министерството на отбраната на САЩ.\r\nАмериканският самолет е бил принуден да прекрати мисията си преждевременно заради инцидента, съобщиха от CNN.\r\nТова е поредният случай от този вид близки прелитания, които се предприемат преднамерено от Русия през последните години.\r\nРусия увеличи съществено военното си присъствие в региона, след като присъедини Крим през 2014 година. \r\nМиналия месец, два американски F-22 засякоха руски бомбардировачи, малко, след като те са прелетели зад линията на зоната за деескалация в Сирия, пишат още от американското издание.\r\n*** САЩ е свързан с Близкия Изток заради интересите си, но Турция споделя около 800 мили граница само със Сирия и Ирак. В този географски регион, а дори и извън него, Турция и САЩ споделят целта за разгром на терористичните организации, застрашаващи нашите нации. „Ислямска държава“ беше наш общ враг и победата срещу групировката не беше възможна без активното участие на Турция, пише министърът на външните работи на Турция Мевлют Чавушоглу в статия за авторитетното американско издание The New York Times.\r\nПриносът ни продължава, независимо от това, че групировката претърпя военно поражение и в Сирия, и в Ирак. Турската армия изигра ключова роля при освобождението на северния сирийски град Джарбулус от „Ислямска държава“ през 2016 година. Турция задържа повече от 10 хиляди членове на „Ислямска държава“ и „Ал Кайда“ и депортира около 5800 терористи, докато отказваше достъп на повече от 4000 подозрителни пътешественици.\r\n„Ислямска държава“ загуби териториалните си придобивки в Сирия и Ирак, но продължава да има капацитет да всява ужас. В последно време турските власти проведоха операции срещу клетки на групировката и осуети намеренията й да се реорганизира.\r\nАмериканските власти ни казаха, че САЩ искат да останат фактор и че ще оставят свои военни части в Сирия, за да предотвратят прегрупирането на остатъците от „Ислямска държава“. Но борбата с екстремистите не може и не трябва да означава, че ще я водим чрез други терористични групировки в нашия регион, които заплашват нашата страна и сигурността на нашите граждани.\r\nМежду нас се създаде импас заради избора на Вашингтон за локален партньор в тази война: групировка, която дори американското правителство признава за терористична организация. Т.нар. „Отряди за народна самоотбрана“ или YPG, е чисто и просто незаконната терористична организация Работническа партия на Кюрдистан (ПКК) под друго име.\r\nЕкстремистите приемат различни имена и развиват разклонени структури, но това не скрива реалността. Те са водени от същите кадри, тренират в същите лагери, споделят същите организационни и военни структури и използват същите пропагандни средства и финансови източници. ПКК управлява YPG и самоубийствените атентатори на ПКК тренират в лагерите на YPG в Сирия.\r\nЗа наше съжаление, терористите от YPG/ПКК край нашите граници с Ирак и Сирия използват въоръжение и обучение, предоставени от САЩ. Конфискуваните оръжия от терористите от ПКК, от нашите сили за сигурност, са се увеличили значително и по отношение на броя, и по отношение на съвременността си.\r\nЧлен на НАТО въоръжава терористична организация, която атакува друг член на НАТО във фундаментално противоречие на това, за което се бори НАТО. Това е ненормална политика, която трябва да бъде поправена.\r\nНие нямаме съмнение, че САЩ ще видят какви щети нанася тази политика по авторитета на Алианса и ще променят политиката си, като поставят на първо място съюзниците и дългосрочните си интереси. Зависимостта на американците от YPG е самопредизвикана грешка, когато САЩ вече има способен и достоен партньор в лицето на Турция.\r\nТурция, обаче, не може да си позволи за евентуалната и неизбежна промяна в курса. Празните приказки за разбиране на турските тревоги не премахват заплахите и опасностите.\r\nПрез последните седмици, турските власти документираха увеличаване на заплахите, поставени от YPG и “Ислямска държава“ в Сирия. Терористите в района на Африн в Сирия заплашват живота и собствеността на хората и в самата област, и на турска територия.\r\nНаложи се да действаме и Турция започна провеждането на операция „Маслинова клонка“ срещу терористите в Африн.\r\nЦелта на операцията е ясна: да осигури безопасността на нашите граници и да неутрализира терористите в Африн. Тя се провежда на основата на международното право, във връзка с нашите права на самозащита. Целта са терористите, техните скривалища, техните оръжия и свързаната инфраструктура. Турската армия действа с всички възможни предварителни мерки, за да се избегне нараняването на мирни граждани.\r\nНие вече интензифицирахме значително нашите хуманитарни усилия, организирайки лагери, за да помогнем  на цивилните, бягащи от Африн. Ние сме приели повече от три милиона сирийци и турските хуманитарни служби помагат на тези, които се нуждаят от нашата подкрепа.\r\nТурция ще продължи операцията, докато терористите не бъдат ликвидирани. Турция няма да се примири със създаването на сепаратистки анклави или терористически убежища, които застрашават нейната национална сигурност и са срещу волята на сирийския народ.\r\nТурция вече е активна във всеки политически процес, който търси мирно разрешение за батака в Сирия. Запазването на териториалния интегритет на Сирия е ключово условие за мирните преговори. Разчистването на терористите означава отваряне на пространство за мира.\r\nНие мечтаем за бъдеще, свободно от терористични образувания, имплодиращи съседи, войни и хуманитарни трагедии в нашия регион. Турция заслужава уважението и подкрепата на САЩ в тази важна борба.\r\n*** Привърженици на свързаната с ПКК партия „Демократически съюз“ (PYD) и военното й крило „Отрядите за народна самоотбрана“ (YPG) нахлуха в понеделник на пресконференция на германски правителствен говорител, пише турското издание Daily Sabah.\r\nПетима демонстранти, носещи знамена на групировката, нахлуха в зала за пресконференции в берлински медиен център, след като Щефан Зайберт, говорител на и.д. канцлер Ангела Меркел, пристигна за редовния си брифинг за пресата.\r\nПротестиращите обиждаха Турция и изразиха неодобрението си за нейната военна операция в северозападния сирийски район Африн. Освен това, те призоваха Берлин да спре да продава оръжие на своя партньор в НАТО.\r\nДемонстрантите напуснаха залата без инциденти, след като охраната ги помоли да си тръгнат.\r\nГермания е арена на голям брой радикални протести и насилие, осъществявано от привърженици на PYD/PKK, пишат от турското издание, особено, след като Анкара започна операция „Маслинова клонка“ в Африн.\r\nСпоред данни на Daily Sabah, симпатизантите на сирийските кюрди са нападнали пет джамии, управлявани от турско-мюсюлмански фондации в Германия.\r\n*** Посланикът на България в Южна Корея Петър Андонов заяви по време на интервю пред корейския вестник  Korea Herald, че страната му „се опитва да открие обща основа, консенсус, компромис и разбиране сред страните членки на ЕС при вземането на решенията“. Според него с поемането на ротационното председателство в Съвета на ЕС България ще засили европейската интеграция и ще помогне за икономическата устойчивост на континента, както и за сигурността му и неговата културна жизненост. \r\n„Под слогана „Съединението прави силата“ източноевропейската държава ще си сътрудничи с партньорите и с европейските институции, за да изгради силна, сигурна и солидарна Европа“, заяви посланикът.  „България ще се опита да балансира различните гледни точки и интереси на страните членки на ЕС в полза на всички европейски граждани“, заяви Антонов в интервюто, взето в посолството на страната в Сеул. „Ще се опитаме да открием обща основа, консенсус, компромис и разбирателство сред всички страни членки на ЕС при вземането на решенията“, убеден е той.\r\nАндонов представи четирите приоритета на България в председателството. Първото е да се постигне устойчив икономически ръст и социална кохезия, особено чрез даване на сила и образоване на младите поколения с инициативи като програмата „Еразъм+“. На второ място България ще работи за засилването на сигурността на Европа и стабилността ѝ, реформирайки общата европейска система за предоставяне на убежище и подобряване на базите данни с цел борба срещу тероризма и ефективното контролиране на границите.\r\nНа трето място България ще представлява по-добре интересите на народите от Западните балкани и ще засили връзките им с ЕС по отношение на транспорта, енергетиката, образованието, сигурността и цифровата инфраструктура. Последният приоритет е прокарването на пътя към цифрова икономика, чрез изграждането на Единен европейски цифров пазар и подобряването на достъпа до иновации и връзките между образованието и трудовия пазар.\r\n„Вярваме, че нито една държава не трябва да бъде изоставяна, ако споделя амбицията за по-дълбока интеграция“, подчерта посланикът. В отговор на гледната точка на подкрепящите Брекзит и другите националисти, които вярват, че интеграцията може да изтрие националната идентичност той заяви, че вярва, че „тя трябва да се цени и пази“. „Но запазването на идентичността не е антитеза на интеграцията и сътрудничеството, които са необходими за разрешаването на общите проблеми на интегрирания свят. Дори напротив, запазването на силна и горда национална идентичност ще помогне на европейската интеграция“, допълни той. \r\n„Бъдещето е в интеграцията, глобалната свободна търговия и откритите канали за сътрудничество, а не в протекционизма. Смятам, че настоящите националистически и протекционистки чувства са временен феномен“, допълни Андонов. \r\n„България  има специално място в Европа“, заяви дипломатът и допълни, че тя съединява Европа с Азия през последните 1300 години в сърцето на Балканите. „Присъединяването на страната към ЕС през 2007 г. бе ясен и стратегически избор, бележещ завръщането по право в европейската цивилизация“, убеден е той. \r\nОбръщайки се към отношенията с Южна Корея, които са достигнали до равнище на всеобхватно и стремящо се към бъдещето партньорство, Андонов приветства инвестирането в широк спектър от сектори, най-вече в информационните и комуникационни технологии, бизнес—аутсорсингът, електрическите превозни средства, инфраструктурата, възобновяемата енергия, транспорта, логистиката, туризма и хранителната индустрия. \r\n„Ние сме двигател на Югоизточна Европа по отношение на информационните технологии и работим с нашите партньори по създаването на нова „Силиконова долина“ в Западните Балкани“, заяви той, споменавайки „София Тех Парк“ – първата иновационна екосистема в Югоизточна Европа, която може да приюти широк спектър от компании в информационния сектор. \r\n„България предлага на южнокорейските компании привлекателна инвестиционна среда“, заяви посланикът и посочи най-ниските корпоративни данъци в ЕС, конкурентоспособните цени на труда и социалните осигуровки в страната.  „България може да бъде порта за Южна Корея към широкия европейски общ пазар, както и ефективен център за транспорт между Европа, Азия, ОНД, Северна Африка и Близкия изток“, подчерта Андонов.  „Чрез споразумението за свободна търговия между ЕС и Южна Корея ние работим по разширяването на износа си към Корея, включващ информационни и комуникационни услуги, земеделска продукция, храна и вина, химикали, лекарства, автомобилни части и електроника“, допълни той.\r\n***", "date": "2018.01.30", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/01/30/2483193/ria-novosti-predsedatelya-na-saveta-na-ruskata-federatsiya-zayavi-che-stranata-shte-otgovori-na-kremalskiya-spisak.html", "text": "Председателят на Съвета на Руската федерация Валентина Матвиенко заяви, че страната ѝ има с какво да отговори на Кремълския списък на министерството на финансите на САЩ и че ще бъдат приети ответни мерки, предава  РИА Новости.\r\n„Естествено, ответни мерки от наша страна ще има. Принципът на взаимността е и остава крайъгълен камък на политиката в такива ситуации“, заяви Матвиенко. Според нея съответните решения ще бъдат приети въз основа на изучаване както на самия списък, така и на последвалите действия на САЩ.\r\n„Тревоги, още повече страх, ние не изпитваме. Има с какво да отговорим“, заяви председателят на горната камара на руския парламент. Виктор Турмаков", "date": "2018.01.30", "title": "РИА Новости: Председателя на Съвета на Руската федерация заяви, че страната ще отговори на Кремълския списък"}
{"url": "http://www.focus-news.net/news/2018/01/30/2482845/predstoyashti-sabitiya-v-stranata-na-30-yanuari-agentsiya-fokus.html", "text": "*** \r\nОт 14.00 часа президентът Румен Радев ще приеме членовете на Управителния съвет на Югоизточния Европейски международен Институт за устойчиви технологии на „Дондуков“ 2.\r\n*** \r\nОт 09.30 часа вицепрезидентът Илияна Йотова ще участва в тържествена церемония по полагане на венци пред паметника на Стефан Стамболов в София по повод 164 години от рождението му. \r\n*** \r\nОт 13.00 часа министърът на вътрешните работи Валентин Радев ще даде редовния си  месечен брифинг.\r\n*** \r\nОт 09.30 часа ще започне заседание на Съдебната колегия към Висшия съдебен съвет.\r\n*** \r\nОт 09.30 часа 6-и състав на Специализирания наказателен съд ще заседава по делото срещу Шерго А., Тодор Д. и др., на които са повдигнати обвинения за образуване и ръководене на организирана престъпна група.\r\n*** \r\nОт 09.30 часа, в сградата на Представителството на Европейската комисия в България,  Българската мрежа на Глобалния договор на ООН официално ще представи Националния план на България по Европейския пакт за младежта. \r\n*** \r\nОт 10.00 часа в Националната библиотека „Св. св. Кирил и Методий” ще започне ХІI научна сесия по проблеми на лидерството на тема: „Мобилност на елитите на Прехода (1989-2017 г.)”, организирана от Института по лидерство към УниБИТ, БАН и НБКМ. На сесията ще бъдат връчени Годишните награди за Личен лидерски принос на името на Стефан Стамболов. Преди началото ѝ, от 09.30 часа, пред паметника на Стефан Стамболов ще бъдат положени венци и цветя с участието на Гвардейски караул и Военен духов оркестър.\r\n*** \r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за образуване и ръководене на организирана престъпна група.\r\n*** \r\nОт 10.00 часа 9-и състав на Специализирания наказателен съд ще заседава по делото срещу Кирил К., на когото е повдигнато обвинение за образуване и ръководене на организирана престъпна група.\r\n*** \r\nОт 11.00 часа в Националния пресклуб на БТА ще се проведе пресконференция на историка д-р Иван Янев на тема „Защо съм „за” и „против” Истанбулската конвенция?“.\r\n*** \r\nОт 11.00 часа 10-и състав на Специализирания наказателен съд ще заседава по делото срещу Кольо К., Мариета В. и др., на които са повдигнати обвинения за образуване и ръководене на организирана престъпна група.\r\n*** \r\nОт 12.30 часа в Милениум Център финландското дружество Карготек ще открие глобален център за бизнес услуги на компанията в София.\r\n*** \r\nОт 13.30 часа 11-и състав на Специализирания наказателен съд ще заседава по делото срещу  Станислав С., Калина С. и др., на които са повдигнати обвинения за образуване и ръководене на организирана престъпна група.\r\n*** \r\nОт 13.30 часа 3-ти състав на Специализирания наказателен съд ще заседава по делото срещу Иван К. и  Димитър Г., на които са повдигнати обвинения за изнудване.\r\n***  \r\nОт 14.00 часа в зала 701, в сградата на Агенция „Пътна инфраструктура“ ще бъдат отворени офертите на участниците в обществената поръчка за извършването на проучвателно-проектантски работи и изпълнение на дейности по укрепване на свлачището на пътя Радомир – Перник.\r\n*** \r\nОт 14.00 часа в Националния Музикален Театър „Стефан Македонски“ ще се проведе пресконференцията по повод 100 години от началото на професионалната оперета в България.\r\n*** \r\nОт 14.00 часа 16-и състав на Специализирания наказателен съд ще заседава по делото срещу Георги Х., Иван И. и др., на които са повдигнати обвинения за организиране и ръководене на организирана престъпна група.\r\n*** \r\nОт 15.00 часа заместник-председателят на Столичния общински съвет Милка Христова и народният представител от „БСП за България“ Петър Витанов ще се срещнат с граждани софиянци в постоянната приемна на БСП – София на ул. „Леге“ №10, етаж 1.\r\n*** \r\nОт 17.30 часа в галерия „Академия“ на Националната художествена академия списание „Проблеми на изкуството“ ще отбележи своя юбилей и ще представи последните си два броя.  \r\n*** \r\nОт 18.30 часа в „София Хотел Балкан“ ще се състои церемонията по награждаването на победителите в Седмите Годишни награди за пътна безопасност.\r\n*** \r\nОт 19.00 часа в зала „София“ на хотел „Маринела“ ще се състои коафьорски спектакъл, който ще представи официално първата българска професионална боя за коса KADIFFE, създадена от коафьора Вили Боршукова.  \r\n*** \r\nОт 09.00 до 12.30 часа в зала 517 на Районен център за трансфузионна хематология (Кръвен център) Пловдив ще се проведе кампания по кръводаряване.\r\n*** \r\nОт 11.00 часа в Градската библиотека „Паисий Хилендарски“, Дирекция „Бюро по труда” – Асеновград организира Ден на работодателя с международна компания.\r\n*** \r\nОт 15.30 часа в ресторант „Асеновец“ ще се проведе конкурсът „Най-вкусните станимашки сармички“.\r\n*** \r\nОт 14.00 часа общинските съветници от ГЕРБ Мартин Байчев и Марица Гърдева организират приемни за граждани в офиса на партията на ул. „Георги Бенковски” №1.\r\n*** \r\nОт 10.30 часа в Регионалния пресклуб на БТА ще се проведе пресконференция на НАП - Велико Търново.\r\n*** \r\nОт 10.00 часа ще се проведе заседание на Общински съвет-Враца. От 16.00 часа ще започне извънредно заседание на Общинския съвет.\r\n*** \r\nОт 11.00 часа в Заседателната зала на Областна администрация – Враца ще се проведе редовно заседание на Областния обществен съвет по противодействие и превенция на корупцията, на което ще бъде обсъден Планът за действие за 2018 година. \r\n*** \r\nОт 10.00 часа в НЧ „Градина-Върбица 1894“ ще бъде открита изложбата „Зимни празници“ с детски рисунки на деца от ДГ „Слънчице“ и ученици от ОУ „ Васил Левски“.\r\n*** \r\nОт 11.30 часа в Многопрофилната болница за активно лечение в Гълъбово посланикът на Малтийския орден в България Камило Дзуколи официално ще връчи дарение на болницата.\r\n*** \r\nОт 10.00 часа в зала „Гросето” ще се проведе работна среща на тема „Нормативни промени в социалното законодателство – проблеми и предизвикателства”, организирана от  Община Димитровград и Национален алианс за социална отговорност.\r\n*** \r\nОт 10.30 часа в парк-хотел  „Кюстендил“ заместник-министърът на регионалното развитие и благоустройството Деница Николова ще председателсва заседание на Съвместения комитет за наблюдение на програмата за трансгранично сътрудничество ИНТЕРРЕГ-ИПП България – България - бивша югославска република Македония 2014-2020 г.\r\n*** \r\nОт 10.30 часа в Заседателната зала на Община Павликени ще се проведе първа пресконференция по проект „Партньорство и координация за по-добро бъдеще, чрез въвеждане на иновативни подходи и добри практики за заетост в община Павликени”.\r\n*** \r\nОт 13.30 часа, в Регионалния пресклуб на БТА, Сдружение „Развитие на личността и човешките общности“ ще даде пресконференция по проект „Европейски модел за устойчива заетост и развитие“. \r\n*** \r\nОт 11.00 часа в Регионалния пресклуб  на БТА ще се проведе пресконференция по проект „Изпълнение на мерки за енергийна ефективност в Рострейд ЕООД“.\r\n***\r\nОт 11.30 часа, в пресцентъра на финалния комплекс на Гребната база в Пловдив, ще се проведе пресконференция от организационния комитет на Световното първенство по гребане и делегация на FISA. Темата е готовността на организаторите и на Пловдив за най-голямото състезание по гребане през 2018 г.\r\n*** \r\nОт 14.00 часа в хотел „Империал” ще се проведе ежегодната Национална работна среща за противодействие на трафика на хора и закрила на жертвите.\r\n*** \r\nОт 11.00 часа ще започне заседание на Общинския съвет.\r\n*** \r\nОт 13.00 часа в Заседателна зала на Община Русе ще се пресконференция по повод старта на Арт салон „Любов и вино“.\r\n*** \r\nОт 15.00 часа ще  се проведе извънредно заседание на Общински съвет – Свищов. В дневния ред на заседанието са поемането на дългосрочен общински дълг и провеждане на конкурс за възлагане управлението на Еднолично дружество с ограничена отговорност с фирма „МБАЛ Д-р Димитър Павлович“ ЕООД, гр. Свищов.\r\n*** \r\nОт 18.00 часа Арт фоайе на Радио Стара Загора ще бъде представена книгата „Господарят на гледката. Умозрения и фрагменти“ на  Виолета Христова.\r\n*** \r\nОт 10.00 часа Общинският съвет ще обсъжда бюджета за 2018 г. на свое заседание. \r\n***  \r\nОт 09.00 часа в храм „Св. Три Светители“ ще бъде тържествено посрещната Чудотворната икона на Св.Богородица Одигитрия Байталска, а от  9.30 часа ще започне Божествена света литургия по повод престолния празник на храма. \r\n*** \r\nОт 9.30 часа  в зала 363 на общината ще се проведе заключителна пресконференция по проект „Подкрепа за независим живот  в община Шумен“.", "date": "2018.01.30", "title": "Предстоящи събития в страната на 30 януари (Агенция „Фокус“)"}
{"url": "http://www.focus-news.net/news/2018/01/30/2482848/izvestiya-dalgoboyniyat-pion-shte-bade-podobren.html", "text": "Точността на едно от най-мощните дългобойни полеви оръжия ще бъде осъвършенствана с помощта на най-новите технологии, пише вестник Известия в статия озаглавена „Дългобойният „Пион“ ще бъде подобрен“, публикувана в изданието на вестника от вторник, 30 януари. Министерството на отбраната взе решение да модернизира самоходната артилерийска система 2C7 „Пион“, разработено през 1970 г., уточнява изданието. \r\nВ продължение на дълъг период от време, главното предназначение на оръжието бе да стреля със специализирани ядрени амуниции, което не изисква голяма точност. Според експерти, модернизацията на системата ще позволи на \"Пион\" да унищожава важни вражески цели в обсег от десетки километри. \r\nОт Министерството на отбраната са съобщили за вестника, че модернизацията на 203 милиметровото оръжие вече е започнала. Ключовият елемент на процеса ще е превръщането на 2С7 в оръдие, което е способно да поразява с висока ефективност цели намиращи се в обсег до 50 километра. Има идея за въвеждане на система на управление, което може да се управлява и чрез безпилотен летящ апарат. Освен това от Министерството на отбраната не изключиха и създаването на нов вид амуниции за оръжието, които биха повишили точността му два пъти.  : Цанко Цолов", "date": "2018.01.30", "title": "„Известия“: Дългобойният „Пион“ ще бъде подобрен"}
{"url": "http://www.focus-news.net/news/2018/01/30/2483205/tass-kongresat-na-siriyskiya-natsionalen-dialog-v-sochi-priklyuchi.html", "text": "Конгресът на сирийския национален диалог, провеждан в Сочи приключи, предава ТАСС.\r\nРаботата на форума продължи около девет часа. През по-голямата част от това време сирийците обсъждаха начините за разрешаването на конфликта самостоятелно, без посредници или участието на представителите на други страни. Основна тема стана създаването на комисия за разработка на конституцията. Те също така обсъдиха и основните принципи, на чиято основа трябва да се случи мирното разрешаване на конфликта в страната им. \r\nУчастниците отбелязват, че въпреки различните възгледи, в Сочи са успели да започнат диалог между различните части на сирийското общество.  Виктор Турмаков", "date": "2018.01.30", "title": "ТАСС: Конгресът на сирийския национален диалог в Сочи приключи"}
{"url": "http://www.focus-news.net/news/2018/01/30/2483202/lavchetata-terez-i-masud-zaminavat-za-spasitelniya-tsentar-v-holandiya-obzor.html", "text": "Лъвчетата Терез и Масуд заминават за спасителния център в Холандия. Те бяха родени на 8 септември 2017 г. в резултат на близкородствено развъждане и впоследствие стъпкани от своите родители в зоопарка в Разград. Решението за заминаването на лъвчетата в Холандия съобщи изпълнителният директор на Българската агенция по безопасност на храните д-р Дамян Илиев, който поясни, че те ще бъдат гледани в спасителния център, понеже в България няма достатъчно възможности за контрол на заболяването им, а им е необходима и специализирана грижа. Той обяви, че лъвчетата ще отпътуват за Холандия още на 31 декември 2018 г. Според министъра на околната среда и водите Нено Димов това е най-доброто решение за лъвчетата. Според него е трябвало да има повече търпение, тъй като заедно с директора на БАБХ са работили цял ден по казуса. По-рано през деня природозащитници организираха протест пред Министерски съвет и бяха събраните 40 хил. подписа в петиция за спасяването на лъвчетата. Темата коментира и премиерът Бойко Борисов. Той посочи, че от сутринта се занимава с двете болни лъвчета „Харчим енергия, която излиза навън за нещо, което е като черното и бялото. Не можем да кажем, че ще ги държим тук, защото децата ще им се радват“, каза още Борисов. \r\nДеница КИТАНОВА", "date": "2018.01.30", "title": "Лъвчетата Терез и Масуд заминават за спасителния център в Холандия (ОБЗОР)"}
{"url": "http://www.focus-news.net/news/2018/01/30/2482852/tass-postoyanniyat-predstavitel-na-sasht-v-oon-niki-heyli-prizova-saveta-za-sigurnost-da-se-protivopostavi-na-bashar-asad.html", "text": "Постоянният представител на САЩ в ООН Ники Хейли призова Съвета за сигурност на организацията да се противопостави на сирийския президент Башар Асад, когото Хейли обвини в престъпления срещу неговия собствен народ, предава ТАСС. \r\n„За съжаление, незаконните арести, изтезанията и насилствените изчезвания, са само част от многото престъпления, които е извършил режимът на Асад“, заяви бившият губернатор на Южна Каролина. Според Хейли, „международната общественост и особено Съветът за сигурност, трябва да се противопоставят на този режим и използват всички възможни средства за да помогнат на сирийския народ“. \r\nПостоянният представител подчерта още, че САЩ искат да изградят една „стабилна, обединена и независима Сирия“, чрез приемането на нова Конституция и организирането на „свободни и честни парламентарни и президентски избори под наблюдението на ООН“. \r\nКоментарът на Хейли е направен по време на посещението на Съвета за сигурност във Вашингтон, където неговите членове проведоха среща с Доналд Тръмп.: Цанко Цолов", "date": "2018.01.30", "title": "ТАСС: Постоянният представител на САЩ в ООН Ники Хейли призова Съвета за сигурност да се противопостави на Башар Асад"}
{"url": "http://www.focus-news.net/news/2018/01/30/2482851/france-24-balgariya-zapochna-razsledvane-sreshtu-sobstvenitsite-na-skapi-koli.html", "text": "Ако се возите в Бентли или нещо подобно в България, не забравяйте да поглеждате огледалата за задно виждане, прокурорите може да са след вас, коментира френската телевизия France 24, след като в понеделник стана ясно, че главният прокурор на страната е организирал разследване срещу собствениците на всички 435 луксозни автомобили марка Майбах, Бентли, Ламборджини, Ролс-ройс и Ферари в България. \r\n„Целта на разследването е да се определи от къде са дошли парите за покупката на тези коли и дали те са дошли след пране на пари или данъчни измами“, казва говорителят на главния прокурор Румяна Арнаудова в понеделник. \r\nАрнаудова не уточни, дали ще бъдат разследвани само собствениците на тези пет марки или притежаващите скъпи автомобили като цяло. : Цанко Цолов", "date": "2018.01.30", "title": "France 24: България започна разследване срещу собствениците на скъпи коли"}
{"url": "http://www.focus-news.net/news/2018/01/30/2482903/protothema-gratskiyat-prezident-izprati-yasen-signal-kam-makedoniya-nyama-chlenstvo-v-es-i-nato-ako-skopie-prodalzhava-da-sledva-iredentistka-politika.html", "text": "Президентът на Република Гърция Прокопис Павлопулос изпрати ясно послание към управляващите в съседна Македония. Пътят към членство в Европейския съюз и НАТО ще бъде затворен, докато Скопие продължава да показва признаци на териториални претенции към Гърция, отбелязва електронното издание Protothema.\r\nСъответното изказване Павлопулос направи по време на среща с израелския си колега Реувен Ревлин в понеделник, в рамките на която поиска подкрепата му по въпроси, свързани с гръцките национални интереси. \r\n„Вашето посещение съвпада с годишнината от Холокоста. Много съм щастлив, защото преди няколко дни подписах указ за създаването на Музей на Холокоста в Солун\", подчерта гръцкият президент.\r\nГръцкият президент продължи, като подчерта, че и Израел, и Гърция подхождат по един и същи начин към проблемите в по-широкия регион. „Стремим се да възстановим мира в Близкия изток, да се борим с „Ислямска държава“ и да решим палестинския въпрос по начин, който гарантира както сигурността, така и просперитета на двата народа\", увери Павлопулос. Гръцкият президент повдигна също и кипърския въпрос, като посочи, че той има международно значение. \r\nОт своя страна израелският държавен глава предупреди, че „Гърция и Израел имат червени линии, които няма да позволят на никого да пресече“. \r\nВ сутрешните часове на вторник, 30 януари, Реувен Ревлин ще присъства на символичната първа копка на Музея на Холокоста в Солун, в която ще участва също гръцкият премиер Алексис Ципрас.Тереза Герова", "date": "2018.01.30", "title": "Protothema: Гръцкият президент изпрати ясен сигнал към Македония – няма членство в ЕС и НАТО, ако Скопие продължава да следва иредентистка политика"}
{"url": "http://www.focus-news.net/news/2018/01/30/2482854/nezavisimaya-gazeta-rusiya-demografskata-situatsiya-v-rusiya-se-varna-kam-pokazatelite-si-ot-90-te-godini.html", "text": "Федералната статистическа служба на Русия (Росстат) съобщи, че през 2017 г. раждаемостта в страната е паднала с 11%, пише вестник “Независимая Газета“. С такива темпове раждаемостта в страната е падала в началото на 90-те години на миналия век, припомня изданието. Според данните на Росстат, през изминалата година е отчетена раждаемост от 11,5 на 1000 души. Експерти припомнят, че между днешна Русия и Русия от началото на 90-те години има едно общо нещо и това са икономическите затруднения, които изпитват гражданите. \r\nИзданието отбелязва, че новият спад идва след няколко години на повишаване на естествения прираст на населението. През 2017 г. обаче починалите в Русия са били с над 134 хил. души повече, отколкото новородените. \r\nСпоред публикуваните от изданието данни, смъртността като цяло е намаляла с 4%, но това не успява да компенсира ниска раждаемост, паднала с цели 11%. \r\nВ последните четири години в Руската федерация има спад в приходите на домакинствата. Множество експерти смятат, че икономическите затруднения играят голяма роля за лошите демографски показатели от 2017 г., но все още съществува спор дали това е главният проблем или всъщност това е ниската раждаемост, като по-голямата част от специалистите посочват като по-голям проблем първото. : Цанко Цолов", "date": "2018.01.30", "title": "„Независимая Газета“ (Русия): Демографската ситуация в Русия се върна към показателите си от 90-те години"}
{"url": "http://www.focus-news.net/news/2018/01/30/2482855/rossiyskaya-gazetarusiya-turtsiya-e-pred-epidemiya.html", "text": "„Турция е пред епидемия“, е озаглавена една от статиите на страниците на вестник Российская газета. Изданието пояснява, че Федералната агенция по туризма на Русия (Ростуризъм), е предупредила своите граждани, пътуващи към Турция, да вземат под внимание появилата се по-рано информация за появата на вид комари на южния бряг на Черно море, който пренася вируса Зика. Ростуризъм също така предупреди туроператорските фирми за опасността, която може да представлява такъв вид пътуване. \r\nФактът, че такива опасни насекоми са открити в крайбрежията на турските градове Артвин, Ризе и Трабзон, бе разкрит от Роспотребнадзор с препратка към информация от Министерството на здравеопазването на Турция. И макар турските власти да предприемат действия, съществуват страхове, че вирусът ще стигне и до централната част на страната. \r\nЗа вируса Зика започна да се говори активно през 2016 г. преди Олимпийските игри в Бразилия, въпреки че самият вирус бе открит няколко десетилетия по-рано. \r\nОт Федералната служба за защита на правата и благополучието на хората (Роспотребнадзор) заявиха за вестника, че вирусът Зика предизвиква температура и обрив, като при отделни хора могат да се развият и други симптоми като кониктивит, болка в мускулите и ставите и умора. Обикновено след няколко дни състоянието на човека се подобрява, но проблемът е в това, че срещу Зика няма ваксина или лечение.: Цанко Цолов", "date": "2018.01.30", "title": "„Российская газета“(Русия): Турция е пред епидемия"}
{"url": "http://www.focus-news.net/news/2018/01/30/2482858/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Точността на едно от най-мощните дългобойни полеви оръжия ще бъде осъвършенствана с помощта на най-новите технологии, пише вестник Известия в статия озаглавена „Дългобойният „Пион“ ще бъде подобрен“, публикувана в изданието на вестника от вторник, 30 януари. Министерството на отбраната взе решение да модернизира самоходната артилерийска система 2C7 „Пион“, разработено през 1970 г., уточнява изданието. \r\nВ продължение на дълъг период от време, главното предназначение на оръжието бе да стреля със специализирани ядрени амуниции, което не изисква голяма точност. Според експерти, модернизацията на системата ще позволи на \"Пион\" да унищожава важни вражески цели в обсег от десетки километри. \r\nОт Министерството на отбраната са съобщили за вестника, че модернизацията на 203 милиметровото оръжие вече е започнала. Ключовият елемент на процеса ще е превръщането на 2С7 в оръдие, което е способно да поразява с висока ефективност цели намиращи се в обсег до 50 километра. Има идея за въвеждане на система на управление, което може да се управлява и чрез безпилотен летящ апарат. Освен това от Министерството на отбраната не изключиха и създаването на нов вид амуниции за оръжието, които биха повишили точността му два пъти.  \r\n*** Федералната статистическа служба на Русия (Росстат) съобщи, че през 2017 г. раждаемостта в страната е паднала с 11%, пише вестник “Независимая Газета“. С такива темпове раждаемостта в страната е падала в началото на 90-те години на миналия век, припомня изданието. Според данните на Росстат, през изминалата година е отчетена раждаемост от 11,5 на 1000 души. Експерти припомнят, че между днешна Русия и Русия от началото на 90-те години има едно общо нещо и това са икономическите затруднения, които изпитват гражданите. \r\nИзданието отбелязва, че новият спад идва след няколко години на повишаване на естествения прираст на населението. През 2017 г. обаче починалите в Русия са били с над 134 хил. души повече, отколкото новородените. \r\nСпоред публикуваните от изданието данни, смъртността като цяло е намаляла с 4%, но това не успява да компенсира ниска раждаемост, паднала с цели 11%. \r\nВ последните четири години в Руската федерация има спад в приходите на домакинствата. Множество експерти смятат, че икономическите затруднения играят голяма роля за лошите демографски показатели от 2017 г., но все още съществува спор дали това е главният проблем или всъщност това е ниската раждаемост, като по-голямата част от специалистите посочват като по-голям проблем първото. \r\n*** „Турция е пред епидемия“, е озаглавена една от статиите на страниците на вестник Российская газета. Изданието пояснява, че Федералната агенция по туризма на Русия (Ростуризъм), е предупредила своите граждани, пътуващи към Турция, да вземат под внимание появилата се по-рано информация за появата на вид комари на южния бряг на Черно море, който пренася вируса Зика. Ростуризъм също така предупреди туроператорските фирми за опасността, която може да представлява такъв вид пътуване. \r\nФактът, че такива опасни насекоми са открити в крайбрежията на турските градове Артвин, Ризе и Трабзон, бе разкрит от Роспотребнадзор с препратка към информация от Министерството на здравеопазването на Турция. И макар турските власти да предприемат действия, съществуват страхове, че вирусът ще стигне и до централната част на страната. \r\nЗа вируса Зика започна да се говори активно през 2016 г. преди Олимпийските игри в Бразилия, въпреки че самият вирус бе открит няколко десетилетия по-рано. \r\nОт Федералната служба за защита на правата и благополучието на хората (Роспотребнадзор) заявиха за вестника, че вирусът Зика предизвиква температура и обрив, като при отделни хора могат да се развият и други симптоми като кониктивит, болка в мускулите и ставите и умора. Обикновено след няколко дни състоянието на човека се подобрява, но проблемът е в това, че срещу Зика няма ваксина или лечение.\r\n*** Говорителят на Кремъл Дмитрий Песков заяви, че очакваните нови санкции на САЩ срещу Русия са „пряк и очевиден опит да се предприемат мерки за намеса в нашите избори“, пише вестник “Московский Комсомолец“. Изявлението на Песков е направено в понеделник по време на обръщение към журналисти, засягащо т.нар. „Кремълски доклад“ на САЩ. \r\nВ края на август 2017 г., Доналд Тръмп подписа заповед за изготвяне на доклад, вследствие на който могат да бъдат въведени нови санкции срещу Русия. Очаква се до полунощ в понеделник (07:00 часа българско време), Министерството на финансите да изпрати на Конгреса документа, в който се съдържат имена и детайли на влиятелни руски бизнесмени, близки до президента Владимир Путин. Тези данни най-вероятно ще станат основата за нови санкциите срещу отделни лица или компании в енергийния, финансовия или сектора на отбраната в Руската федерация. \r\nСпоред Песков, „ние смятаме, че това е пряк и очевиден опит да се предприемат мерки за намеса в нашите избори“. „Ние не сме съгласни с това и сме сигурни, че (документът) няма да има никакво влияние“, завърши Песков. \r\nПо-рано тази седмица бяха въведени санкции срещу други висши руски официални лица, сред които заместник-министъра на енергетиката Андрей Черезов. \r\n***", "date": "2018.01.30", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/01/30/2482853/s-obshtiya-reglament-za-lichnite-danni-evropa-se-podgotvya-za-tsifrovata-era-obzor.html", "text": "С Общия регламент за личните данни Европа се подготвя за цифровата ера. Това стана ясно от видео обръщението на еврокомисаря по цифровата икономика и общество Мария Габриел за експертната конференция по регламента, която се проведе в НДК. Конференцията започна с видео обръщение на българския еврокомисар, в което тя обяви, че с документа се изменят и актуализират правилата за защита на личните данни в Европейския съюз. Според нея регламентът за личните данни представлява солидна рамка за изграждане на доверие в цифровата среда. В откриването на конференцията участие взе и министърът на Българското председателство на Съвета на ЕС 2018 г. Лиляна Павлова , която посочи, че амбициозната програма на председателството ни е да намерим консенсус по голямата част от 15-те досиета от дигиталния дневен ред на Естонското председателство. Министър Павлова коментира още, че 80% от европейските потребители не са сигурни в защитата на данните си и посочи, че трябва да се направи необходимото да им бъде дадена увереност. Председателят на Комисията за защита на личните данни Венцислав Караджов обърна внимание в рамките на дискусията, че с новия регламент за личните данни се завишават компетенциите на Комисията в областта на проверката, лицензирането на процесите на обработка и санкционирането на нарушенията. Дискутираният регламент влиза в действие през май 2018 година по време на Българското председателство и ще стане задължителен за всеки бизнес, опериращ с лични данни. Той ще наложи съществена промяна в работата на фирми и организации, които оперират с личните данни на европейски граждани – от спазването на редица разпоредби до определянето на значителни санкции за нарушителите. \r\nДеница КИТАНОВА", "date": "2018.01.30", "title": "С Общия регламент за личните данни Европа се подготвя за цифровата ера (ОБЗОР)"}
{"url": "http://www.focus-news.net/news/2018/01/30/2482857/moskovskiy-komsomoletsrusiya-moskva-obvini-sasht-v-opit-da-se-namesi-v-predstoyashtite-prezidentski-izbori.html", "text": "Говорителят на Кремъл Дмитрий Песков заяви, че очакваните нови санкции на САЩ срещу Русия са „пряк и очевиден опит да се предприемат мерки за намеса в нашите избори“, пише вестник “Московский Комсомолец“. Изявлението на Песков е направено в понеделник по време на обръщение към журналисти, засягащо т.нар. „Кремълски доклад“ на САЩ. \r\nВ края на август 2017 г., Доналд Тръмп подписа заповед за изготвяне на доклад, вследствие на който могат да бъдат въведени нови санкции срещу Русия. Очаква се до полунощ в понеделник (07:00 часа българско време), Министерството на финансите да изпрати на Конгреса документа, в който се съдържат имена и детайли на влиятелни руски бизнесмени, близки до президента Владимир Путин. Тези данни най-вероятно ще станат основата за нови санкциите срещу отделни лица или компании в енергийния, финансовия или сектора на отбраната в Руската федерация. \r\nСпоред Песков, „ние смятаме, че това е пряк и очевиден опит да се предприемат мерки за намеса в нашите избори“. „Ние не сме съгласни с това и сме сигурни, че (документът) няма да има никакво влияние“, завърши Песков. \r\nПо-рано тази седмица бяха въведени санкции срещу други висши руски официални лица, сред които заместник-министъра на енергетиката Андрей Черезов. : Цанко Цолов", "date": "2018.01.30", "title": "„Московский Комсомолец“(Русия): Москва обвини САЩ в опит да се намеси в предстоящите президентски избори"}
{"url": "http://www.focus-news.net/news/2018/01/30/2482849/gripat-atakuva-uchenitsite-v-poveche-ot-600-uchilishta-sa-v-gripna-vakantsiya-obzor.html", "text": "Грипът завладява нови общини и цели области в страната. В понеделник в област Враца бе обявена грипна епидемия, от вторник такава е обявена за областите Монтана, Русе и Кюстендил, както и за общините Сливен и Варна. Учебните дейности по места ще бъдат преустановени до края на седмицата.  \r\nНа територията на община Габрово за неучебни са обявени дните 30 и 31 януари поради високото ниво на епидемичния процес на грип. \r\nВ област Хасково се удължава грипната ваканция в общините Хасково, Любимец, Симеоновград, Харманли и Стамболово до 2 февруари, включително. От утре до 2 февруари, включително, се преустановяват учебните занятия и в община Димитровград. \r\nДо 2 февруари продължават да са в сила противоепидемичните мерки на територията на област Бургас. \r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична\r\nПоради обявена грипна епидемия в 619 училища в страната в понеделник нямаше учебни занятия. В София-област грипната ваканция се прекрати и от вторник учениците са на училище.", "date": "2018.01.30", "title": "Грипът атакува, учениците в повече от 600 училища са в грипна ваканция (ОБЗОР)"}
{"url": "http://www.focus-news.net/news/2018/01/30/2482862/deutsche-welle-sasht-globiha-doyche-bank-zaradi-pazarni-manipulatsii.html", "text": "Американските власти глобиха в понеделник германската „Дойче банк“ заради пазарни манипулации, съобщава Deutsche Welle. Според Министерството на правосъдието на САЩ и Търговската компания за фючърсни договори, „Дойче банк“ и още две европейски финансови институции са манипулирали пазара на фючърсни договори. Заради това, германската банка е глобена в размер на 30 милиона долара (24 милиона евро), Обединената банка на Швейцария се съгласи да плати 15 милиона долара,  докато британската „Ейч Ел Би Си“ ще плати 1,6 милиона долара. \r\n„Дойче банк“ има наложени от САЩ глоби на обща стойност близо 10 милиарда долара в последните години.  : Цанко Цолов", "date": "2018.01.30", "title": "Deutsche Welle: САЩ глобиха „Дойче банк“ заради пазарни манипулации"}
{"url": "http://www.focus-news.net/news/2018/01/30/2482850/reuters-donald-tramp-othvarli-ideyata-za-zapochvane-na-pregovori-s-talibanite.html", "text": "Американският президент Доналд Тръмп отхвърли идеята за започване на преговори с талибаните след скорошните нападения, извършени от терористичната групировка в Афганистан, предава Reuters. \r\n„Не виждам възможност за провеждане на никакви преговори“, подчерта американският държавен глава. Според него, САЩ „не са готови да преговарят в момента“, докато талибаните „убиват невинни хора наляво-надясно“. \r\nКоментарът на Тръмп е направен малко преди началото на срещата между него и членовете на Съвета за сигурност на ООН, която се провежда в Белия дом. \r\nВ последната седмица, 20 души загинаха след атака на талибаните срещу хотел „Интерконтинентал“, която бе последвана няколко дни по-късно от самоубийствен атентат с кола-бомба в Кабул, при който загинаха над 100 души, а други 235 бяха ранени. : Цанко Цолов", "date": "2018.01.30", "title": "Reuters: Доналд Тръмп отхвърли идеята за започване на преговори с талибаните"}
{"url": "http://www.focus-news.net/news/2018/01/30/2482859/the-guardian-tereza-mey-tarsi-targovska-sdelka-s-kitay-za-sled-brekzit.html", "text": "Министър-председателят на Великобритания Тереза Мей ще се опита да поднови отношенията с Китай чрез тридневно посещение тази седмица, на която Мей ще вземе със себе си около 50 представители на големи британски компании, пише вестник The Guardian. \r\nКитайският посланик в Лондон по-рано заяви, че Брекзит е „стратегическа възможност“ за засилване на взаимното сътрудничество, като добави също така увереността си за успеха на визитата на премиера. \r\nОт „Даунинг стрийт“ №10 отбелязаха, че посещението ще поднови „златната ера“ на отношенията между двете страни, връщайки се по този начин на думите на китайския президент Си Дзинпин, датиращи от 2015 г., когато китайският президент посети Великобритания. \r\nНо някои анализатори смятат, че Брекзит е подкопал сериозно позициите на Лондон пред Пекин, където в миналото считаха Великобритания за ключов партньор от Европейския съюз. \r\nСпоред Кери Браун, директор на китайския институт към Кралския колеж в Лондон, „Китай най-вероятно ще види в Мей послушен лидер, който е слаб и има нужда от нещо определено“. Браун подчерта, че в Пекин няма да пропуснат възможността да повлияят върху такъв лидер. \r\nВ сряда Мей и министърът на международната търговия Лиам Фокс, ще кацнат в историческия град Ухан, като по-късно същия ден ще бъде проведена среща с китайския премиер, а в четвъртък премиерът ще се срещне с президента Си Дзинпин в четвъртък. В петък предстоят разговори между британски и китайски бизнесмени. : Цанко Цолов", "date": "2018.01.30", "title": "The Guardian: Тереза Мей търси търговска сделка с Китай за след Брекзит"}
{"url": "http://www.focus-news.net/news/2018/01/30/2482860/proveryavat-za-danachni-prestapleniya-i-izmami-sobstvenitsite-na-skapi-imoti-i-luksozni-koli-obzor.html", "text": "Главният прокурор Сотир Цацаров разпореди проверка за произхода на средствата на лицата, придобили недвижими имоти на стойност над 500 000 лева, както и луксозни автомобили. Тя ще се проведе на територията на цялата страна, а причината за нея са станали данни от 2015 г. и 2016 г., според които 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева. На територията на страната се управляват 50 автомобила „Майбах“, 193 автомобила  „Бентли“, 31 автомобила  „Ламборджини“, 68 автомобила „РолсРойс“ и 93 автомобила „Ферари“. \r\nОт държавното обвинение уточниха, че главният прокурор е сезиран и от ГД „Национална полиция“ - МВР със справки за установени леки автомобили от изброените марки, управлявани на територията на страната от български граждани. В справките е посочено, че срещу част от физическите лица има заявителски материали в МВР за евентуални престъпления от общ характер, включително за извършени данъчни престъпления и измами. \r\nИменно предоставената информация от НАП и ГДНП е преценена като повод за извършване на проверката, като е възложено на изпълнителния директор на Националната агенция за приходите извършване на данъчни проверки по предоставените от МВР данни, при които да се установят датата на придобиване и стойността на МПС, като се изискат договор за покупка, фактура или митническа декларация (ЕАД), както и произхода на паричните средства за закупуването на МПС. Ако бъде установено, че даден автомобил е управляван от друго лице, различно от собственика, е разпоредено да се изиска информация за основанието за предоставянето на автомобила, както и времето за представяне. \r\nПо отношение на имотите е възложено на органите на МВР да извършват проверки , в хода на които следва да се съберат данни за продавачите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др. \r\nНа брифинг в Съдебната палата говорителят на главния прокурор Румяна Арнаудова обяви, че е напълно възможно средствата, с които са закупени скъпите имоти и автомобили, да са резултат от легален бизнес, за който са платени съответните данъци, но все пак проверка ще бъде извършена. Арнаудова коментира, че възложено да се установи дали собствениците скъпи коли и имоти имат криминални регистрации и подчерта, че още в първоначалния сигнал МВР твърди за наличието на такива.", "date": "2018.01.30", "title": "Проверяват за данъчни престъпления и измами собствениците на скъпи имоти и луксозни коли (ОБЗОР)"}
{"url": "http://www.focus-news.net/news/2018/01/30/2482861/huffington-post-velikobritaniya-tereza-mey-i-neyniyat-saprug-vodyat-nay-golyamata-do-sega-britanska-delegatsiya.html", "text": "Британският премиер Тереза Мей ще отпътува за Китай във вторник, придружена от своя съпруг Филип и най-голямата до сега британска делегация, пътуваща в друга страна, пише британското издание на The Huffington Post. Въпреки проблемите в Консервативната партия, министър-председателят се фокусира върху постигането на нова търговско споразумение, коментира още вестникът. \r\nПредставители на около 50 британски фирми и бизнес организации ще придружават Мей по време на полета ѝ към историческия град Ухан, разкриха от „Даунинг стрийт“ 10. Сред заинтересованите компании, придружаващи Мей са автомобилните гиганти Ягуар и Астън Мартин. Според премиерът, „има огромни търговски възможности в Китай, а ние искаме да помогнем на британския бизнес да се възползва от тях“.\r\nИнтерес буди присъствието на Филип Мей на визитата, пише още изданието. Според някои анализатори, премиерът ще има нужда от морално подкрепа, докато от „Даунинг стрийт“ отрекоха, като увериха, че Филип ще пътува до Китай само за да не се наруши китайският етикет.  : Цанко Цолов", "date": "2018.01.30", "title": "Huffington Post (Великобритания): Тереза Мей и нейният съпруг водят най-голямата до сега британска делегация"}
{"url": "http://www.focus-news.net/news/2018/01/30/2482847/tass-katalunskiyat-regionalen-parlament-shte-obsadi-kandidaturata-na-karles-puchdemon-za-lider-na-oblastta.html", "text": "Във вторник регионалният парламент на Каталуния ще обсъди кандидатурата на Карлес Пучдемон за председател на Женералитета, предава ТАСС. Дебатът е насрочен за 15:00 часа местно време (16:00 часа българско време).\r\nПучдемон избяга в Белгия, след като Мадрид прекрати автономните права на Каталуния, заради опита на местните власти да обявят независима република. Срещу бившия лидер на областта има издадена заповед за арест по обвинение в бунт и злоупотреба с публични средства. След предсрочните избори в областта, проведени в края на декември обаче, политическите партии, които търсят отделяне на Каталуния от Испания, спечелиха пълно мнозинство в местният парламент. Върховният съд в Мадрид излезе по-рано този месец с решение против обявяването на Пучдемон за лидер на Каталуния, тъй като срещу него е в ход съдебно дело. : Цанко Цолов", "date": "2018.01.30", "title": "ТАСС: Каталунският регионален парламент ще обсъди кандидатурата на Карлес Пучдемон за лидер на областта"}
{"url": "http://www.focus-news.net/news/2018/01/30/2482869/sport-kanelo-alvares-i-genadi-golovkin-shte-igrayat-otnovo-na-peti-may.html", "text": "Канело Алварес и Генади Головкин ще проведат още един мач помежду си, насрочен за пети май. Двамата боксьори излязоха един срещу друг през септември, когато решението на съдията Аделайде Бърд да отсъди победа по точки 118 на 100 за Алварес предизвика остри реакции и наказание за самия Бърд. Другите двама съдии отсъдиха респективно победа с две точки за Головкин и равенство. Все още не е избрана зала за двубоя, но двамата боксьори изразиха почти веднага своята готовност за новия мач.", "date": "2018.01.30", "title": "Спорт: Канело Алварес и Генади Головкин ще играят отново на пети май"}
{"url": "http://www.focus-news.net/news/2018/01/30/2482864/the-independent-terza-mey-leti-do-kitay-v-opit-da-si-podsiguri-targovska-sdelka.html", "text": "Министър-председателят на Великобритания Тереза Мей ще поднови усилията на страната да си подсигури изгодна търговска сделка с Китай, целяща да покрие вакуума в търговските връзки на Лондон след Брекзит, коментира британското издание The Independent. Представители на 50 фирми и университети ще бъдат с нея по време на тридневната ѝ визата, която ще започне в Ухан, продължи със среща между Мей и китайският президент Си Дзинпин в Пекин и приключи в Шанхай. \r\nНо трудности по преговорите за Брекзит и нови спекулации, подставящи под съмнение нейните умения да води страната, могат да хвърлят сянка върху усилията ѝ да привлече инвестиции във Великобритания, отбелязва лявото издание.  \r\nНейните преговори изглежда няма да са лесни, тъй като говорителят на Мей даде знак, че премиерът най-вероятно няма да подкрепи мащабния китайски инфраструктурен проект „Един пояс, един път“, познат в Европа като Новият път на коприната. Според „Дауиниг стрийт“ 10, китайските инвестиции в инфраструктурата на Европа биха могли да бъдат изключително полезни, но само ако се изградени съгласно „международните стандарти“. Последният гунбернатор на Хонконг, лорд Патън, също така призова премиера да повдигне пред Си Дзинпин въпроса относно заплашените основни права в бившата британска колония. \"Договорът, макар да е важен, не трябва да бъде на цената на нашите ангажименти към тях. : Цанко Цолов", "date": "2018.01.30", "title": "The Independent: Терза Мей лети до Китай в опит да си подсигури търговска сделка"}
{"url": "http://www.focus-news.net/news/2018/01/30/2482856/voyna-za-zheleznitsite-obzor.html", "text": "Управляващи и опозиция се скараха след медиен репортаж, разкриващ надвишаване на извънредния труд на машинистите в БДЖ, как при липсата на пари за назначаване на машинисти в железниците се заплаща на футболисти и как железницата  плаща пари за ремонти на локомотиви, които се повреждат. На пресконференция в Централата на БСП зам.-председателят на ПГ на „БСП за България“ Георги Свиленски даде срок на министъра на транспорта Ивайло Московски да освободи ръководството на БДЖ. В противен случай - БСП ще поиска неговата оставка. Той поиска още Сметната палата да направи одит в БДЖ и Инспекцията по труда да провери работното време на машинистите. Георги Свиленски поясни, че всички тези сигнали ще бъдат заведени надлежно по институциите.\r\nЗам.- председателят на ПГ на „БСП за България“ припомни, че партията е алармирала за тези случаи през август 2016 г. Според Свиленски до 2016 г. министър Ивайло Московски не е знаел за футболен отбор. „Когато беше стартирана концесията на летище „София“, мотивът за концесията беше да се вземат парите от летището и да се дадат на БДЖ. С оглед на дистанцията на времето, въпросът може би е, че е искал да вкара този футболен отбор в Шампионска лига. 500 млн. лв. няма за какво друго да бъдат похарчени при този мениджмънт в дружеството“, заяви Свиленски.  От БСП алармираха и за уволнен началник на ДАИ – София, поради изпращане на сигнали за корупция и срещу продажбата на шофьорски книжки. Бившият вече началник на ДАИ – София  Кънчо Димитров също бе част от брифинга и разказа, че е бил принуден от заместник-министър Ангел Попов да подаде сам молба за напускане. В тази връзка от БСП поискаха и оставката на заместник-министъра на транспорта Ангел Попов. „Разбирате ли какъв сигнал се дава към всеки един служител в това министерство и в тази агенция, който си позволи да разкрие корупция“, посочи  Георги Свиленски. Министърът на транспорта, информационните технологии и съобщенията Ивайло Московски от своя страна заяви, че не намира сериозен повод да подаде оставката си или да искам оставки на колегите си. Според него с този ултиматум БСП минават границата на нормалното.  Министър Московски заяви няма как финансовото състояние да се подобрява, ако вътре има корупция. „Значи или когато БСП са управлявали железниците, корупцията е била ожесточена, за да генерира 850 млн. лева загуба, или ние се справяме добре - да си изберат. Това показват числата“, заяви Московски и отбеляза, че БСП ще ги идентифицират със съсипването на железниците, а ГЕРБ– с работата им. Във връзка с исканата оставка на заместник-министър Ангел Попов заради уволнения началник на областната дирекция на ДАИ – София, Московски коментира, служителят е бил 7 месеца в болнични и единият от болничните му е бил фалшив. „Това че по време на управление, когато аз съм министър, са арестувани най-много служители на „Автомобилна администрация“ показва достатъчно. Това показва, че няма политически чадър над тези хора. А при БСП те не са арестувани. Дали пък случайно не са ги пазили? Прякото ръководство на този човек сподели, че когато е имало акция, са арестувани 12 души негови подчинени и не е нормално той да не ги е санкционирал по никакъв начин преди това“, коментира Московски. Директорът на „Холдинг Български държавни железници” ЕАД Владимир Владимиров заяви, че нито една стотинка от БДЖ не е използвана за футболния отбор, а управителят на „БДЖ – Товарни превози” ЕООД инж. Любомир Илиев допълни, че извънредният труд в дружеството е напълно доброволен. \r\nДеница КИТАНОВА", "date": "2018.01.30", "title": "Война за железниците (ОБЗОР)"}
{"url": "http://www.focus-news.net/news/2018/01/30/2482870/pregled-na-mezhdunarodnite-novini-do-6-chasa-agentsiya-fokus.html", "text": "Световните правителства са прекратили сделки за милиарди долари с руски оръжейни компании, заявиха от американския Държавен департамент, като отбелязаха, че няма нужда от нови санкции. \r\n„От въвеждането на Закона за противодействие на американските противници чрез санкции до сега, ние изчислихме, че чуждестранните правителства са преустановили планирани или обявени покупки на руска оръжейна техника на стойност няколко милиарда долара“, заяви в понеделник говорителят на Държавния департамент Хедър Науерт. \r\n„Като се има предвид обикновено дългият период на преговорите за закупуване на отбранителна техника, може да се каже, че санкциите тепърва започват да дават резултат“, каза още бившият журналист. Науерт разкри, че Конгресът вече е получил очаквания списък от Министерството на финансите. В доклада, поискан в края на август миналата година, се съдържат имената на близки до Путин бизнесмени и олигарси, които могат да станат обект на нови санкции от страна на САЩ. \r\nСъгласно поисканата по-рано информация, Министерството на финансите трябва да определи кои са „най-важните водещи във външнополитически план лица в Русия, както и техните връзки с руското правителство и материално състояние“. Освен това в доклада ще бъдат включени „становища относно взаимоотношенията между включените в списъка лица, както и връзките им с Владимир Путин или други членове на руския управляващ елит“, както и всякакви обвинения в корупция, които са повдигани или могат да бъдат повдигнати срещу тях. \r\n*** Американските власти глобиха в понеделник германската „Дойче банк“ заради пазарни манипулации. Според Министерството на правосъдието на САЩ и Търговската компания за фючърсни договори, „Дойче банк“ и още две европейски финансови институции са манипулирали пазара на фючърсни договори. Заради това, германската банка е глобена в размер на 30 милиона долара (24 милиона евро), Обединената банка на Швейцария се съгласи да плати 15 милиона долара,  докато британската „Ейч Ел Би Си“ ще плати 1,6 милиона долара. \r\n„Дойче банк“ има наложени от САЩ глоби на обща стойност близо 10 милиарда долара в последните години.  \r\n*** Министър-председателят на Великобритания Тереза Мей ще се опита да поднови отношенията с Китай чрез тридневно посещение тази седмица, на която Мей ще вземе със себе си около 50 представители на големи британски компании. \r\nКитайският посланик в Лондон по-рано заяви, че Брекзит е „стратегическа възможност“ за засилване на взаимното сътрудничество, като добави също така увереността си за успеха на визитата на премиера. \r\nОт „Даунинг стрийт“ №10 отбелязаха, че посещението ще поднови „златната ера“ на отношенията между двете страни, връщайки се по този начин на думите на китайския президент Си Дзинпин, датиращи от 2015 г., когато китайският президент посети Великобритания. \r\nНо някои анализатори смятат, че Брекзит е подкопал сериозно позициите на Лондон пред Пекин, където в миналото считаха Великобритания за ключов партньор от Европейския съюз. \r\nСпоред Кери Браун, директор на китайския институт към Кралския колеж в Лондон, „Китай най-вероятно ще види в Мей послушен лидер, който е слаб и има нужда от нещо определено“. Браун подчерта, че в Пекин няма да пропуснат възможността да повлияят върху такъв лидер. \r\nВ сряда Мей и министърът на международната търговия Лиам Фокс, ще кацнат в историческия град Ухан, като по-късно същия ден ще бъде проведена среща с китайския премиер, а в четвъртък премиерът ще се срещне с президента Си Дзинпин в четвъртък. В петък предстоят разговори между британски и китайски бизнесмени. \r\n*** Говорителят на Кремъл Дмитрий Песков заяви, че очакваните нови санкции на САЩ срещу Русия са „пряк и очевиден опит да се предприемат мерки за намеса в нашите избори“. Изявлението на Песков е направено в понеделник по време на обръщение към журналисти, засягащо т.нар. „Кремълски доклад“ на САЩ. \r\nВ края на август 2017 г., Доналд Тръмп подписа заповед за изготвяне на доклад, вследствие на който могат да бъдат въведени нови санкции срещу Русия. Очаква се до полунощ в понеделник (07:00 часа българско време), Министерството на финансите да изпрати на Конгреса документа, в който се съдържат имена и детайли на влиятелни руски бизнесмени, близки до президента Владимир Путин. Тези данни най-вероятно ще станат основата за нови санкциите срещу отделни лица или компании в енергийния, финансовия или сектора на отбраната в Руската федерация. \r\nСпоред Песков, „ние смятаме, че това е пряк и очевиден опит да се предприемат мерки за намеса в нашите избори“. „Ние не сме съгласни с това и сме сигурни, че (документът) няма да има никакво влияние“, завърши Песков. \r\nПо-рано тази седмица бяха въведени санкции срещу други висши руски официални лица, сред които заместник-министъра на енергетиката Андрей Черезов. \r\n*** Постоянният представител на САЩ в ООН Ники Хейли призова Съвета за сигурност на организацията да се противопостави на сирийския президент Башар Асад, когото Хейли обвини в престъпления срещу неговия собствен народ. \r\n„За съжаление, незаконните арести, изтезанията и насилствените изчезвания, са само част от многото престъпления, които е извършил режимът на Асад“, заяви бившият губернатор на Южна Каролина. Според Хейли, „международната общественост и особено Съветът за сигурност, трябва да се противопоставят на този режим и използват всички възможни средства за да помогнат на сирийския народ“. \r\nПостоянният представител подчерта още, че САЩ искат да изградят една „стабилна, обединена и независима Сирия“, чрез приемането на нова Конституция и организирането на „свободни и честни парламентарни и президентски избори под наблюдението на ООН“. \r\nКоментарът на Хейли е направен по време на посещението на Съвета за сигурност във Вашингтон, където неговите членове проведоха среща с Доналд Тръмп.\r\n*** Американският президент Доналд Тръмп отхвърли идеята за започване на преговори с талибаните след скорошните нападения, извършени от терористичната групировка в Афганистан. \r\n„Не виждам възможност за провеждане на никакви преговори“, подчерта американският държавен глава. Според него, САЩ „не са готови да преговарят в момента“, докато талибаните „убиват невинни хора наляво-надясно“. \r\nКоментарът на Тръмп е направен малко преди началото на срещата между него и членовете на Съвета за сигурност на ООН, която се провежда в Белия дом. \r\nВ последната седмица, 20 души загинаха след атака на талибаните срещу хотел „Интерконтинентал“, която бе последвана няколко дни по-късно от самоубийствен атентат с кола-бомба в Кабул, при който загинаха над 100 души, а други 235 бяха ранени. \r\n*** Във вторник регионалният парламент на Каталуния ще обсъди кандидатурата на Карлес Пучдемон за председател на Женералитета. Дебатът е насрочен за 15:00 часа местно време (16:00 часа българско време).\r\nПучдемон избяга в Белгия, след като Мадрид прекрати автономните права на Каталуния, заради опита на местните власти да обявят независима република. Срещу бившия лидер на областта има издадена заповед за арест по обвинение в бунт и злоупотреба с публични средства. След предсрочните избори в областта, проведени в края на декември обаче, политическите партии, които търсят отделяне на Каталуния от Испания, спечелиха пълно мнозинство в местният парламент. Върховният съд в Мадрид излезе по-рано този месец с решение против обявяването на Пучдемон за лидер на Каталуния, тъй като срещу него е в ход съдебно дело. \r\n*** Събранието в Скопие отложи обсъждането на противоречивия Закон за употребата на езиците. Председателят на парламента Талаф Цафери заяви, че по тази точка от дневния ред няма технически възможности за обсъждане, като поясни, че не е завършена формалната процедура за обработка и превод на всички предложени допълнения. \r\nОбсъждането остава за следващата сесия на Събранието. \r\nПо-рано в понеделник народните представители, след тричасов дебат, одобриха Законът за езиците да бъде обсъден, поставяйки го по под осма точка в дневния ред, като не бе ясно как обаче ще стане обсъждането, след като ВМРО-ДПМНЕ предложи над 35 хил. изменения. \r\nЗаконът, според който албанският език ще бъде въведен като втори официален в държавата, бе върнат за преразглеждане за трети път, след като президентът Георги Иванов отказа да го подпише. \r\n*** Руското Министерство на отбраната опроверга информацията относно опасни маневри на свой самолет. Съобщението на ведомството е направено в отговор на данни от Пентагона, според които руски изтребител Су-27 е летял опасно близо до американски разузнавателен самолет. \r\nСъгласно разпространените от Москва данни, в понеделник разузнавателният самолет на САЩ е летял „в близост до границата на Руската федерация“ над Черно море, вследствие на което е бил изпратен изтребител Су-27, с цел да ескортира самолета. \r\nПо-рано в понеделник от Пентагона заявиха, че руската машина е преминала на разстояние от около три метра от корпуса на самолета P-3 “Орион“, зачислен към американския флот в Черно море. \r\n***", "date": "2018.01.30", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/01/30/2482866/afp-spored-darzhavniya-departament-na-sasht-nyama-nuzhda-ot-novi-sanktsii-sreshtu-rusiya.html", "text": "Световните правителства са прекратили сделки за милиарди долари с руски оръжейни компании, заявиха от американския Държавен департамент, като отбелязаха, че няма нужда от нови санкции, предава AFP. \r\n„От въвеждането на Закона за противодействие на американските противници чрез санкции до сега, ние изчислихме, че чуждестранните правителства са преустановили планирани или обявени покупки на руска оръжейна техника на стойност няколко милиарда долара“, заяви в понеделник говорителят на Държавния департамент Хедър Науерт. \r\n„Като се има предвид обикновено дългият период на преговорите за закупуване на отбранителна техника, може да се каже, че санкциите тепърва започват да дават резултат“, каза още бившият журналист. Науерт разкри, че Конгресът вече е получил очаквания списък от Министерството на финансите. В доклада, поискан в края на август миналата година, се съдържат имената на близки до Путин бизнесмени и олигарси, които могат да станат обект на нови санкции от страна на САЩ. \r\nСъгласно поисканата по-рано информация, Министерството на финансите трябва да определи кои са „най-важните водещи във външнополитически план лица в Русия, както и техните връзки с руското правителство и материално състояние“. Освен това в доклада ще бъдат включени „становища относно взаимоотношенията между включените в списъка лица, както и връзките им с Владимир Путин или други членове на руския управляващ елит“, както и всякакви обвинения в корупция, които са повдигани или могат да бъдат повдигнати срещу тях. : Цанко Цолов", "date": "2018.01.30", "title": "AFP: Според Държавния департамент на САЩ няма нужда от нови санкции срещу Русия"}
{"url": "http://www.focus-news.net/news/2018/01/30/2482872/bbc-spored-direktora-na-tsru-rusiya-shte-se-opita-da-povliyae-na-mezhdinnite-izbori-v-sasht-prez-2018-g.html", "text": "Според директора на ЦРУ Майк Помпео, Русия ще се опита да повлияе на междинните избори в САЩ през 2018 г., предава BBC. В интервю за телевизията, Помпео е заявил: „сигурен съм, че те (Русия) ще продължат да се опитват да правят това, но съм също така убеден, че в САЩ ще се проведат честни избори и че ние ще отвърнем по начин, достатъчен да подсигури малко или никакво влияние“.\r\nПо думите на Помпео, който е един от близките съветници на Тръмп, в ЦРУ са убедени, че Русия е повлияла на президентските избори от 2016 г. чрез разпространяване на дезинформация и публикуване на открадни от хакери документи на Демократическата партия. \r\nВъпреки общата борба срещу тероризма, Помпео смята Русия по-скоро за противник на САЩ, като според него не се наблюдава намаляване на опитите на Москва да организира подривна дейност в Европа и САЩ. : Цанко Цолов", "date": "2018.01.30", "title": "BBC: Според директора на ЦРУ, Русия ще се опита да повлияе на междинните избори в САЩ през 2018 г."}
{"url": "http://www.focus-news.net/news/2018/01/30/2482865/daily-express-zavrashtaneto-na-zlatnata-era-tereza-mey-zapochva-ofanziva-za-targovska-sdelka-s-kitay.html", "text": "Сред водещите теми на страниците на вестник Daily Express е визитата на премиера Тереза Мей в Китай. Министър-председателят ще отлети във вторник за историческия град Ухан, където ще пристигне в сряда. \r\nРазговори на четири очи са предвидени с премиера на Китай Ли Къцян и президента Си  Дзинпин, по време на които ще бъде обсъдена възможността за увеличаване на търговските връзки между двете страни, които през миналата година са били на обща стойност от 60 милиарда паунда. \r\nПо-рано в понеделник, Тереза Мей отбеляза, че „Великобритания и Китай са две световни сили със световна перспектива и аз оставам ангажирана да поддържам силно и важно партньорство с една от най-бързо развиващите се световни икономики“. Министър-председателят отбелязва, че „нашите връзки вече са мащабни и задълбочени“, тъй като „ние работим заедно по въпросите са световна и регионална сигурност, климатичните промени и замърсяването на природата“. \r\n„Моето посещение ще засили „Златната ера в британско-китайските отношения“, отбеляза Мей, използвайки думи на Си Дзинпин, изречени по време на държавно посещение във Великобритания през 2015 г. \r\nВажността на партньорството подчерта и друг член на делегацията – министърът на външата търговия Лиам Фокс, който разкри, че британският износ за Китай се е увеличил с 25% през 2017 г.  : Цанко Цолов", "date": "2018.01.30", "title": "Daily Express: Завръщането на „Златната ера“ – Тереза Мей започва офанзива за търговска сделка с Китай"}
{"url": "http://www.focus-news.net/news/2018/01/30/2482874/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, на места мокри, по високите и усойни участъци частично заледени и обработени.Състояние на автомагистралите:\r\nАМ „Тракия“:\r\nОбласт Бургас: Движението по АМ „Тракия“ от км 308+187 до км 324+187 в участъка „Деветак-Карнобат“ в Бургас се осъществява с ограничена до 90 км/ч скорост поради аварийни ремонтни дейности на асфалтовата настилка. Сигнализирано е с пътни знаци. Срок до 31.01.2018 г.\r\nОбласт София: Движението по АМ \"Тракия\" при км 46+000 в района на с. Мухово в посока Бургас е ограничено поради аварийно запълване със студена смес на появили се деформации в пътната плоча на съоръжението на пътната връзка с път I-8 София-Костенец. Срок до 30.01.2018 г.\r\nОбходни маршрути: За направлението София-Костенец – през пътен възел „Ихтиман“ при км 34+000. За направленията Ихтиман-Пловдив и Костенец-Пловдив – през пътен възел „Церово“ при км 69+167.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движението по АМ „Струма“ в участъка Долна Диканя-Дупница при км 45+700 в посока София се извършва поетапно в една лента поради отстраняване на теч на вода от надлез за опазване на мечки над лявото платно. Скоростта на движение е ограничена до 90 км/ч в разстояние на 400 м. Сигнализирано е с пътни знаци. Срок до 31.01.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана-с. Сумер от км 110+300 до км 123+909 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nДвижението в участъка Мирово-Момин проход от км 136+000 до км 140+000 е ограничено поетапно поради аварийна сеч на растителност в обхвата на пътя. Срок до 30.01.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.30", "title": "Актуална пътна обстановка"}
{"url": "http://www.focus-news.net/news/2018/01/30/2482875/blagoevgrad-zemetresenie-s-magnitud-22-e-registrirano-kray-petrich.html", "text": "Земетресение с магнитуд 2.2 е регистрирано край Петрич. Това съобщи за Агенция \"Фокус\" дежурният сеизмолог Илиана Попова от НИГГГ към БАН. Трусът е регистриран в 22.36 часа снощи край село Скрът. Земетресението е на дълбочина под 1 км. Няма данни трусът да е усетен на територията на областта.", "date": "2018.01.30", "title": "Благоевград: Земетресение с магнитуд 2.2 е регистрирано край Петрич"}
{"url": "http://www.focus-news.net/news/2018/01/30/2482873/sport-igrayat-se-tri-macha-ot-angliyskata-vissha-liga.html", "text": "Във вторник се играят първите три мача от 25-ия кръг на английската „Висша лига“. Петият в класирането Арсенал гостува на Суонзи от 21:45, Уест Хем приема Кристъл Палас в същия час, а Ливърпул излиза срещу Хъдърсфийлд на „Джон Смит Стейдиъм“ в 22:00 часа.", "date": "2018.01.30", "title": "Спорт: Играят се три мача от английската „Висша лига“"}
{"url": "http://www.focus-news.net/news/2018/01/30/2482876/predstoyashti-sabitiya-v-stranata-na-30-yanuari-agentsiya-fokus.html", "text": "*** \r\nОт 14.00 часа президентът Румен Радев ще приеме членовете на Управителния съвет на Югоизточния Европейски международен Институт за устойчиви технологии на „Дондуков“ 2.\r\n*** \r\nОт 09.30 часа вицепрезидентът Илияна Йотова ще участва в тържествена церемония по полагане на венци пред паметника на Стефан Стамболов в София по повод 164 години от рождението му. \r\n*** \r\nОт 13.00 часа министърът на вътрешните работи Валентин Радев ще даде редовния си месечен брифинг.\r\n*** \r\nОт 09.30 часа ще започне заседание на Съдебната колегия към Висшия съдебен съвет.\r\n*** \r\nОт 09.30 часа 6-и състав на Специализирания наказателен съд ще заседава по делото срещу Шерго А., Тодор Д. и др., на които са повдигнати обвинения за образуване и ръководене на организирана престъпна група.\r\n*** \r\nОт 09.30 часа, в сградата на Представителството на Европейската комисия в България, Българската мрежа на Глобалния договор на ООН официално ще представи Националния план на България по Европейския пакт за младежта. \r\n*** \r\nОт 10.00 часа в Националната библиотека „Св. св. Кирил и Методий” ще започне ХІI научна сесия по проблеми на лидерството на тема: „Мобилност на елитите на Прехода (1989-2017 г.)”, организирана от Института по лидерство към УниБИТ, БАН и НБКМ. На сесията ще бъдат връчени Годишните награди за Личен лидерски принос на името на Стефан Стамболов. Преди началото ѝ от 09.30 часа пред паметника на Стефан Стамболов ще бъдат положени венци и цветя с участието на Гвардейски караул и Военен духов оркестър.\r\n*** \r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за образуване и ръководене на организирана престъпна група.\r\n*** \r\nОт 10.00 часа 9-и състав на Специализирания наказателен съд ще заседава по делото срещу Кирил К., на когото е повдигнато обвинение за образуване и ръководене на организирана престъпна група.\r\n*** \r\nОт 11.00 часа в Националния пресклуб на БТА ще се проведе пресконференция на историка д-р Иван Янев на тема „Защо съм „за” и „против” Истанбулската конвенция?“.\r\n*** \r\nОт 11.00 часа 10-и състав на Специализирания наказателен съд ще заседава по делото срещу Кольо К., Мариета В. и др., на които са повдигнати обвинения за образуване и ръководене на организирана престъпна група.\r\n*** \r\nОт 12.30 часа в Милениум Център финландското дружество Карготек ще открие глобален център за бизнес услуги на компанията в София.\r\n*** \r\nОт 13.30 часа 11-и състав на Специализирания наказателен съд ще заседава по делото срещу  Станислав С., Калина С. и др., на които са повдигнати обвинения за образуване и ръководене на организирана престъпна група.\r\n*** \r\nОт 13.30 часа 3-ти състав на Специализирания наказателен съд ще заседава по делото срещу Иван К. и Димитър Г., на които са повдигнати обвинения за изнудване.\r\n***  \r\nОт 14.00 часа в зала 701 в сградата на Агенция „Пътна инфраструктура“ ще бъдат отворени офертите на участниците в обществената поръчка за извършването на проучвателно-проектантски работи и изпълнение на дейности по укрепване на свлачището на пътя Радомир – Перник.\r\n*** \r\nОт 14.00 часа в Националния Музикален Театър „Стефан Македонски“ ще се проведе пресконференцията по повод 100 години от началото на професионалната оперета в България.\r\n*** \r\nОт 14.00 часа 16-и състав на Специализирания наказателен съд ще заседава по делото срещу Георги Х., Иван И. и др., на които са повдигнати обвинения за организиране и ръководене на организирана престъпна група.\r\n*** \r\nОт 15.00 часа заместник-председателят на Столичния общински съвет Милка Христова и народният представител от „БСП за България“ Петър Витанов ще се срещнат с граждани софиянци в постоянната приемна на БСП – София на ул. „Леге“ №10, етаж 1.\r\n*** \r\nОт 17.30 часа в галерия „Академия“ на Националната художествена академия списание „Проблеми на изкуството“ ще отбележи своя юбилей и ще представи последните си два броя.  \r\n*** \r\nОт 18.30 часа в „София Хотел Балкан“ ще се състои церемонията по награждаването на победителите в Седмите Годишни награди за пътна безопасност.\r\n*** \r\nОт 19.00 часа в зала „София“ на хотел „Маринела“ ще се състои коафьорски спектакъл, който ще представи официално първата българска професионална боя за коса KADIFFE, създадена от коафьора Вили Боршукова.  \r\n*** \r\nОт 09.00 до 12.30 часа в зала 517 на Районен център за трансфузионна хематология (Кръвен център) Пловдив ще се проведе кампания по кръводаряване.\r\n*** \r\nОт 11.00 часа в Градската библиотека „Паисий Хилендарски“ Дирекция „Бюро по труда” – Асеновград организира Ден на работодателя с международна компания.\r\n*** \r\nОт 15.30 часа в ресторант „Асеновец“ ще се проведе конкурсът „Най-вкусните станимашки сармички“.\r\n*** \r\nОт 14.00 часа общинските съветници от ГЕРБ Мартин Байчев и Марица Гърдева организират приемни за граждани в офиса на партията на ул. „Георги Бенковски” №1.\r\n*** \r\nОт 10.30 часа в Регионалния пресклуб на БТА ще се проведе пресконференция на НАП - Велико Търново.\r\n*** \r\nОт 10.00 часа ще се проведе заседание на Общински съвет - Враца. От 16.00 часа ще започне извънредно заседание на Общинския съвет.\r\n*** \r\nОт 11.00 часа в Заседателната зала на Областна администрация – Враца ще се проведе редовно заседание на Областния обществен съвет по противодействие и превенция на корупцията, на което ще бъде обсъден Планът за действие за 2018 година. \r\n*** \r\nОт 10.00 часа в НЧ „Градина-Върбица 1894“ ще бъде открита изложбата „Зимни празници“ с детски рисунки на деца от ДГ „Слънчице“ и ученици от ОУ „Васил Левски“.\r\n*** \r\nОт 11.30 часа в Многопрофилната болница за активно лечение в Гълъбово посланикът на Малтийския орден в България Камило Дзуколи официално ще връчи дарение на болницата.\r\n*** \r\nОт 10.00 часа в зала „Гросето” ще се проведе работна среща на тема „Нормативни промени в социалното законодателство – проблеми и предизвикателства”, организирана от Община Димитровград и Национален алианс за социална отговорност.\r\n*** \r\nОт 10.30 часа в парк-хотел „Кюстендил“ заместник-министърът на регионалното развитие и благоустройството Деница Николова ще председателсва заседание на Съвместния комитет за наблюдение на програмата за трансгранично сътрудничество ИНТЕРРЕГ-ИПП България – България - бивша югославска република Македония 2014-2020 г.\r\n*** \r\nОт 10.30 часа в Заседателната зала на Община Павликени ще се проведе първа пресконференция по проект „Партньорство и координация за по-добро бъдеще, чрез въвеждане на иновативни подходи и добри практики за заетост в община Павликени”.\r\n*** \r\nОт 13.30 часа в Регионалния пресклуб на БТА Сдружение „Развитие на личността и човешките общности“ ще даде пресконференция по проект „Европейски модел за устойчива заетост и развитие“. \r\n*** \r\nОт 11.00 часа в Регионалния пресклуб на БТА ще се проведе пресконференция по проект „Изпълнение на мерки за енергийна ефективност в Рострейд ЕООД“.\r\n***\r\nОт 11.30 часа в пресцентъра на финалния комплекс на Гребната база в Пловдив ще се проведе пресконференция от организационния комитет на Световното първенство по гребане и делегация на FISA. Темата е готовността на организаторите и на Пловдив за най-голямото състезание по гребане през 2018 г.\r\n*** \r\nОт 14.00 часа в хотел „Империал” ще се проведе ежегодната Национална работна среща за противодействие на трафика на хора и закрила на жертвите.\r\n*** \r\nОт 11.00 часа ще започне заседание на Общинския съвет.\r\n*** \r\nОт 13.00 часа в Заседателна зала на Община Русе ще се пресконференция по повод старта на Арт салон „Любов и вино“.\r\n*** \r\nОт 15.00 часа ще се проведе извънредно заседание на Общински съвет – Свищов. В дневния ред на заседанието са поемането на дългосрочен общински дълг и провеждане на конкурс за възлагане управлението на Еднолично дружество с ограничена отговорност с фирма „МБАЛ Д-р Димитър Павлович“ ЕООД - Свищов.\r\n*** \r\nОт 18.00 часа Арт фоайе на Радио Стара Загора ще бъде представена книгата „Господарят на гледката. Умозрения и фрагменти“ на Виолета Христова.\r\n*** \r\nОт 10.00 часа Общинският съвет ще обсъжда бюджета за 2018 г. на свое заседание. \r\n***  \r\nОт 09.00 часа в храм „Св. Три Светители“ ще бъде тържествено посрещната Чудотворната икона на Св. Богородица \"Одигитрия Байталска\", а от 9.30 часа ще започне Божествена света литургия по повод престолния празник на храма. \r\n*** \r\nОт 9.30 часа в зала 363 на Общината ще се проведе заключителна пресконференция по проект „Подкрепа за независим живот в община Шумен“.", "date": "2018.01.30", "title": "Предстоящи събития в страната на 30 януари (Агенция „Фокус“)"}
{"url": "http://www.focus-news.net/news/2018/01/30/2482877/predstoyashti-mezhdunarodni-sabitiya-za-30-yanuari-agentsiya-fokus.html", "text": "*** Президентът на САЩ ще изнесе речта си „Състоянието на съюза“ (State of the Union), в която ще очертае приоритетите си за предстоящата година\r\n*** Продължава турската военна операция „Маслинова клонка“ в северозападния сирийски район Африн \r\n*** Камарата на Лордовете ще разгледа на първо четене проектозакона за Брекзит\r\n***Вторият и решаващ ден от Конгреса за сирийски национален диалог в руския черноморски курорт Сочи\r\n***Съюза (ХДС/ХСС) и ГСДП продължават официалните преговори за формиране на управляваща коалиция в Германия\r\n***", "date": "2018.01.30", "title": "Предстоящи международни събития за 30 януари (Агенция „Фокус“)"}
{"url": "http://www.focus-news.net/news/2018/01/30/2482863/nadziratelite-v-zatvorite-otnovo-protestiraha-s-iskane-za-po-visoki-vaznagrazhdeniya-obzor.html", "text": "Навръх професионалния си празник – 29 февруари, служителите на затвори и арести в България отново излязоха на протест с искане за достойни трудови възнаграждения и по-добри условия на труд. В защита на своите искания те организираха събрания на открито пред сградите на затворите в цялата страна,  демонстрации имаше в София, Варна, Бургас, Пловдив, Ловеч, Сливен, Пазарджик, Стара Загора, Бобов дол, Враца, Белене и Бойчиновци. \r\nОсновните искания на протестиращите са три – 20% увеличение на трудовото възнаграждение, изравняване на добавките за утежнени условия на труд с тези на колегите им от МВР и увеличение на щатната численост на две специализирани дирекции.\r\nПротестната кампания ще продължи по време на Българското председателство на Съвета на Европа под надслов „Европа ѝ за нас“. Следващото мероприятие ще се проведе на 31 януари пред Съдебната палата в София и съдилищата в големите областни градове.\r\nПротестиращите надзиратели получиха подкрепа от Съюза на съдиите в България, който изрази съпричастност с исканията им. „Споделяме възмущението на служителите на Главна дирекция „Изпълнения на наказанията“ и Главна дирекция „Охрана“ на Министерство на правосъдието срещу политиката на двойни стандарти в сектор „Сигурност“, се посочва в становището си от Съюза на съдиите в България и призовават компетентните държавни органи да обърнат необходимото внимание на исканията на двата синдиката като намерят разумно и адекватно решение.\r\nВ свое становище от Министерство на правосъдието обявиха, че ведомството е запознато с исканията на синдикатите. От там увериха, че диалогът с тях е интензивен и се осъществява под формата на поредица от работни срещи, а във връзка с направените искания от синдикатите Министерството на правосъдието е в диалог с Министерството на финансите.", "date": "2018.01.30", "title": "Надзирателите в затворите отново протестираха с искане за по-високи възнаграждения (ОБЗОР)"}
{"url": "http://www.focus-news.net/news/2018/01/30/2482868/balgariya-vavezhda-sistema-za-tarsene-na-izcheznali-detsa-chrez-facebook-obzor.html", "text": "България е 15-ата държава в света и една от първите в региона, която въвежда и използва при необходимост системата „AMBER Alert – изчезнало дете“ за търсене на изчезнали деца чрез Facebook. При получаване на сигнал за изчезнало дете, ще се извърши проверка на информацията от страна на полицията и ще се изготви т.нар. постер – уеб страница с подробна информация за изчезналото дете, която може да доведе до бързото му откриване. Това съобщение ще бъде изпращано от Facebook до всички потребители в радиус от 200 км от изчезналото лице. Потребителите на Facebook ще виждат сигнала в потока от новини, без да се налага инсталиране на допълнително приложение. Хората, които разполагат с информация за конкретен случай, ще могат да съобщават на функциониращите в ГДБОП денонощно, седем дни в седмицата, телефон 02 9828353 и мейл gdbop@mvr.bg. \r\nПроектът за безопасност на децата по света носи името на деветгодишната Амбър Хагерман, отвлечена близо до дома си в щата Тексас преди 22 години, през януари 1996 г. Убиецът й не е разкрит. В Америка посредством тази система за сигнализация повече от 900 деца са били спасени успешно и върнати на семействата си. До момента системата е въведена в САЩ, Канада, Холандия, Великобритания, Южна Корея, Гърция, Малайзия, Тайван, Мексико, Малта, Ямайка, Люксембург и др. За въвеждането на системата се кандидатства по специален ред, като в следствие на големият интерес към нея, свободни дати за присъединяване има едва за края на 2019 година.", "date": "2018.01.30", "title": "България въвежда система за търсене на изчезнали деца чрез Facebook (ОБЗОР)"}
{"url": "http://www.focus-news.net/news/2018/01/30/2482878/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-13-i-18.html", "text": "Днес ще е предимно слънчево. Ще духа слаб до умерен вятър от запад-северозапад, който през деня временно ще се усили. Максималните температури ще са между 13° и 18°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще е предимно слънчево. Ще духа слаб до умерен вятър от запад-югозапад, който до края на деня ще се ориентира от северозапад. Максималните температури ще са 12-15°. Температурата на морската вода е 6-7°. Вълнението на морето ще бъде 1-2 бала.\r\nВ планините ще е предимно слънчево. Ще духа умерен, по билото на Стара планина силен северозападен вятър. Максималната температура на височина 1200 метра ще бъде около 8°, на 2000 метра – около 1°.\r\nАтмосферното налягане е значително по-високо от средното за януари – слабо ще се понижи.", "date": "2018.01.30", "title": "НИМХ: Днес ще бъде предимно слънчево, максималните температури ще са между 13° и 18°"}
{"url": "http://www.focus-news.net/news/2018/01/30/2482879/prezidentat-rumen-radev-shte-se-sreshtne-s-predstaviteli-na-yugoiztochniya-evropeyski-mezhdunaroden-institut-za-ustoychivi-tehnologii.html", "text": "От 14.00 часа днес президентът Румен Радев ще приеме членовете на Управителния съвет на Югоизточния Европейски международен Институт за устойчиви технологии. Това съобщиха от прессекретариата на държавния глава. Сред гостите на държавния глава са министри и зам.-министри на образованието, науката, технологиите на страните от Западните Балкани, както и водещи европейски учени, работещи за ЦЕРН. Срещата ще се състои на „Дондуков“ 2.", "date": "2018.01.30", "title": "Президентът Румен Радев ще се срещне с представители на Югоизточния Европейски международен Институт за устойчиви технологии"}
{"url": "http://www.focus-news.net/news/2018/01/30/2482881/vitseprezidentat-iliyana-yotova-shte-uchastva-v-chestvaneto-na-164-godini-ot-rozhdenieto-na-stefan-stambolov.html", "text": "Днес от 09.30 часа вицепрезидентът Илияна Йотова ще участва в тържествена церемония по полагане на венци пред паметника на Стефан Стамболов в София по повод 164 години от рождението му. Това съобщиха от прессекретариата на държавния глава.\r\nВицепрезидентът ще поднесе венец и ще произнесе кратко слово.", "date": "2018.01.30", "title": "Вицепрезидентът Илияна Йотова ще участва в честването на 164 години от рождението на Стефан Стамболов"}
{"url": "http://www.focus-news.net/news/2018/01/30/2482880/libertas-makedoniya-balgariya-shte-razsledva-proizhoda-na-parite-na-bogatite-grazhdani.html", "text": "Български прокурори обявиха в понеделник, че ще разследват произхода на парите на богатите граждани, които разполагат с луксозни вещи и най-вече коли, съобщава македонският “Либертас“. Главният обвините Сотир Цацаров разпореди да бъде започната проверка на финансовото състояние на всички българи, които през 2015 и 2016 г. са закупили  вещи, струващи повече от половин милион лева или около 255 хил. евро. : Цанко Цолов", "date": "2018.01.30", "title": "„Либертас“ (Македония): България ще разследва произхода на парите на богатите граждани"}
{"url": "http://www.focus-news.net/news/2018/01/30/2482883/reuters-pentagonat-blokira-publikuvaneto-na-klyuchovi-danni-otnosno-boynite-deystviya-v-afganistan.html", "text": "Пентагонът е блокирал публикуването на ключови данни относно развитието на бойните действия в Афганистан, това е заявил изпълняващият ролята на наблюдател Специален генерален инспектор за възстановяването на Афганистан, предава Reuters.\r\nСпециалният инспектор публикуваше доклад на всеки три месеца, в който засягаше развитието на конфликта в Афганистан, територията, контролирана от талибаните и правителството и броят на американските войници. \r\nВ публикувания в понеделник доклад обаче, Инспекторът заяви, че му е било забранено да публикува тази информация. Пентагонът е засекретил също така, за първи път от 2009 г. насам, конкретният брой на военнослужещите и понесените загуби. \r\nМинистерството на отбраната на САЩ обаче излезе с информацията, че ограничението е поискано от НАТО, който осъществява подкрепа за американските войски в Афганистан. : Цанко Цолов", "date": "2018.01.30", "title": "Reuters: Пентагонът блокира публикуването на ключови данни относно бойните действия в Афганистан"}
{"url": "http://www.focus-news.net/news/2018/01/30/2482885/voa-zamestnik-direktorat-na-fbr-si-podade-ostavkata.html", "text": "Андрю Маккаби, заместник-директорът на ФБР, който президентът Доналд Тръмп разкритикува публично по-рано, си е подал оставката в понеделник, само месец преди да се пенсионира, съобщава радио Voice of America. \r\nДействията му следват месеци на критика, идваща от страна на държавния глава и републиканците, според които Маккаби работи против Тръмп. Белият дом отрече отбвиненията да има нещо общо с оставката на заместник-директора. : Цанко Цолов", "date": "2018.01.30", "title": "VOA: Заместник-директорът на ФБР си подаде оставката"}
{"url": "http://www.focus-news.net/news/2018/01/30/2482882/ministar-valentin-radev-shte-dade-brifing-v-ministerstvoto-na-vatreshnite-raboti.html", "text": "От 13.00 часа днес министър Валентин Радев ще даде месечен брифинг в сградата на Министерството на вътрешните работи. Това съобщиха от пресцентъра на МВР.", "date": "2018.01.30", "title": "Министър Валентин Радев ще даде брифинг в Министерството на вътрешните работи"}
{"url": "http://www.focus-news.net/news/2018/01/30/2482888/balgariya-komentari-v-svetovnite-medii-debatat-okolo-migrantskite-kvoti-v-es-nyama-da-zavarshi-po-vreme-na-balgarskoto-evropredsedatelstvo-balgariya-zapochna-razsledvane-sreshtu-sobstvenitsite-na-luksozni-koli-agentsiya-fokus.html", "text": "Дебатът около мигрантските квоти в Европейския съюз няма да завърши по време на българското председателство на Съвета на ЕС, предава РИА Новости. Това е станало ясно след среща между чешкия премиер Андрей Бабиш и председателя на Европейската комисия Жан-Клод Юнкер, провела се в Брюксел и приключила в късните часове на понеделник.\r\n„Информирах председателя относно нашето отношения към миграцията и той заяви, че квотите не са приемливо решение. Всяка страна не отстъпи от своето и аз мисля, че дебатът относно решаването на мигрантския проблем няма да бъде решен по време на българското председателство на Съвета на ЕС“, заяви Бабиш, който по-рано през януари бе на посещение в София, където се срещна с българския премиер Бойко Борисов. \r\n*** Български прокурори обявиха в понеделник, че ще разследват произхода на парите на богатите граждани, които разполагат с луксозни вещи и най-вече коли, съобщава македонският “Либертас“. Главният обвините Сотир Цацаров разпореди да бъде започната проверка на финансовото състояние на всички българи, които през 2015 и 2016 г. са закупили  вещи, струващи повече от половин милион лева или около 255 хил. евро. \r\n*** Ако се возите в Бентли или нещо подобно в България, не забравяйте да поглеждате огледалата за задно виждане, прокурорите може да са след вас, коментира френската телевизия France 24, след като в понеделник стана ясно, че главният прокурор на страната е организирал разследване срещу собствениците на всички 435 луксозни автомобили марка Майбах, Бентли, Ламборджини, Ролс-ройс и Ферари в България. \r\n„Целта на разследването е да се определи от къде са дошли парите за покупката на тези коли и дали те са дошли след пране на пари или данъчни измами“, казва говорителят на главния прокурор Румяна Арнаудова в понеделник. \r\nАрнаудова не уточни, дали ще бъдат разследвани само собствениците на тези пет марки или притежаващите скъпи автомобили като цяло.\r\n***", "date": "2018.01.30", "title": "България - коментари в световните медии - Дебатът около мигрантските квоти в ЕС няма да завърши по време на българското европредседателство, България започна разследване срещу собствениците на луксозни коли (Агенция \"Фокус\")"}
{"url": "http://www.focus-news.net/news/2018/01/30/2482886/api-dnes-shte-badat-otvoreni-ofertite-za-ukrepvane-na-svlachishteto-pri-72-ri-km-na-pat-i-6-radomir-pernik.html", "text": "Днес в Агенция „Пътна инфраструктура“ (АПИ) ще бъдат отворени офертите на участниците в обществената поръчка за извършването на проучвателно-проектантски работи и изпълнение на дейности по укрепване на свлачището при км 72+300 на път I-6 Радомир - Перник. Това съобщиха от пресцентъра на Агенция \"Пътна инфраструктура\". Офертите ще бъдат отворени в 14.00 часа в зала 701 в сградата на АПИ. Целта е да бъдат проучени инженерно-геоложките условия в района на свлачището, причините за активизиране и разработване на техническо решение за трайното възстановяване и укрепване на засегнатия участък.\r\nПроектът ще кандидатства за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г.\r\nУчастъкът, който ще се укрепи, е в местността „Цървеняка“. Дължината на пътния участък, засегнат от свлачищния процес, е около 25 метра. Основните причини за проявените свлачищни процеси, според становището на експертите, е преовлажняване на откоса в следствие на паднали значителни количества валежи, геоложки строеж и геоморфоложки особености, нерегулиран отток от терените над откоса и др.\r\nИндикативната стойност на поръчката е 400 000 лв. без ДДС. Срокът за изпълнение на проучвателно-проектантски работи и строителните дейности е 100 дни.", "date": "2018.01.30", "title": "АПИ: Днес ще бъдат отворени офертите за укрепване на свлачището при 72-ри км на път I-6 Радомир – Перник"}
{"url": "http://www.focus-news.net/news/2018/01/30/2482889/denyat-30-yanuari-v-balgarskata-istoriya.html", "text": "1980 г. \r\nОткрита е самостоятелна изложба на Светлин Русев в галерията на ул. \"Шипка\" 6. Светлин Русев (С. Р. Вълчев), роден на 14 юни 1933 г. в с. Върбица, Плевенско, е български художник. Завършва живопис във ВИИИ (днешната Художествена академия) при Д. Узунов; професор от 1977. Председателства Съюза на българските художници от 1973-1985 г., първи зам.-председател е на Комитета за култура в периода 1982-1984 г., от 1985 г. е директор на Националната художествена галерия. В художествения живот на България се налага в края на 50-те години на миналия век (композициите \"Интерниране\" и \"Копачки\"). През 1961 г. получава златен медал от Първата младежка изложба в София. Има успешни изяви в областта на кавалетната, монументалната живопис и рисунката. Създава художествени образи с монументално внушение, изградени с точен рисунък и монохромен колорит: \"Трактористи\" (1960 г.), \"Жена с хляб\" (1961 г.), \"Пред разстрел\" (1963 г.), \"Преди боя\" (1964 г.), \"Клетва\" (1966 г.), \"Прощаване с патриарх Евтимий\" (1968 г.), \"Безработни 1933\" (1968 г.), \"Отдих\" (1969 г.), \"Ден последен\" (1972 г.), \"Краят на работния ден\" (1974 г.), \"Самуилови воини\" (1975 г.), \"Батак\" (1977 г.), \"Светлина и мрак\" (1978 г.), \"Жената на миньора\" (1979 г.), \"Размисъл\" (1980 г.), \"Очакване\" (1980 г.) и др. Автор е на портрети, в които пресъздава майсторски типажа и психологическото състояние: \"Портрет на майката на художника\" (1967 г.), \"Портрет на Богомил Райнов\" (1970 г.), \"Портрет на Кирил Петров\" (1971 г.), \"Портрет на Дечко Узунов\" (1973 г.), \"Портрет на Васка Емануилова\" (1975 г.), \"Портрет на Николай Шмиргела\" (1977 г.), \"Портрет на Николай Райнов\" (1978 г.) и др. Работи в областта на пейзажа (\"Пейзаж в червено\", 1969 г.; \"Есенен пейзаж\", 1969 г.; \"Пейзаж от Балчик\", 1972 г.; \"Пейзаж от Мелник\", 1973 г.; \"Пейзаж от София\", 1976 г.; \"Пейзаж в бяло\", 1977 г.) и натюрморта. В живописния цикъл \"България\" (1970-1980 г.) разкрива нови черти в етнопсихологическия облик на българката. Рисува актови творби и композиции, работи в областта на монументалното изкуство (Централна гара в София, 1975 г.; НДК, 1980 г.; стенописва ц. \"Св. Петка\" в местността \"Рупите\" до Петрич, 1993-1994 г.). Член е на \"Салон д’Отон\" в Париж, на салон \"Ника-кай\" в Токио, на академия \"Медичи\" в Рим, на Академията за изкуства в Москва; почетен член-кореспондент е на \"Кюнстлерхаус\" във Виена. Носител е на награда \"Паисий Хилендарски\" (2001 г.).1967 г. \r\nOт 30 януари до 1 февруари се провежда официално посещение в България на президента на Финландия Урхо Кеконен. Урхо Калева Кеконен (1900-1986 г.) е президент на Финландия в периода 1956-1981 г. Като водещ говорител на Центристката партия (известна като Аграрна партия до 1965 г.) той заема различни постове в правителствата от 1936 г. и е министър-председател от 1950 до 1956 г. Наследява Юхо Паасикиви като президент през 1956 г. Преизбран е през 1962 г. и 1968 г., а през 1973 г. финландският парламент гласува удължаването на мандата му, който преди удължаването трябва да завърши през 1974 г. През 1978 г. е избран за последния си мандат като президент. Подава оставка по здравословни причини през 1981 г. по време на кариерата си Кеконен успява да поддържа неутрални приятелски отношения с СССР.1963 г. \r\nВ галерия \"Шарпантие\" в Париж е организирана изложбата \"Съкровищата на българските музеи\". Тя е под патронажа на френското Министерство на външните работи и е открита от министъра на културата Андре Малро. До закриването й на 2 юни с.г. тя е посетена от 120 000 души, сред които е и премиерът Жорж Помпиду. 1934 г. \r\nС решение на правителството е въведен държавен монопол върху житото и ръжта.1913 г. \r\nВ хода на Балканската война започват Българо-румънски преговори в София. Княз Гика настоява да получи 3300 кв. км в Южна Добруджа. Балканската война (1912-1913 г.) е война на България, Сърбия, Гърция и Черна гора (държавите от Балканския съюз – 1912-1913 г.) против Османската империя. Предизвиква се от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остава в пределите на империята след Руско-турската освободителна война (1877-1878 г.).1912 г. \r\nШведският писател Алфред Йенсен издига кандидатурата на Пенчо П. Славейков за Нобелова награда по литература за 1912 г. Пенчо Славейков е български поет, действителен член на БКД (1898 г.), син на П. Р. Славейков. Следва философия в Лайпциг в периода 1892-1898 г. Активно участва в редактирането на списание \"Мисъл\". Обществено-политическите и естетическите му възгледи се оформят под влияние на възрожденския демократизъм, реализма на руската класическа литература и българското народно творчество, на немската философия и психологизма на индивидуалистичната естетика. Майстор е на кратки лирични произведения - \"Сън за щастие\", епични - \"Епически песни\", \"На Острова на блажените\", творби. Разработва мотиви и от народното творчество. В поемата \"Кървава песен\" пресъздава трагизма на Априлското въстание. Превежда творби от немски поети. Умира в изгнание в Италия1888 г. \r\nВладиците в Светия синод (Симеон Варненско-Преславски, Константин Врачански и Климент Търновски) са откарани под конвой до епархиите им, защото вземат решение да не споменават в божествената литургия името на княз Фердинанд като узурпатор и са негласно подкрепени от екзарха. През януари 1889 г. те проповядват против властите и са поставени под домашен арест.1878 г. \r\nВ хода на Руско-турската освободителна война отряд български опълченци освобождават Котел. Същия ден пълномощниците на Високата порта уведомяват главнокомандващия велик княз Николай Николаевич за безусловното приемане на предварителните условия на примирието.1856 г. \r\nВ Свищов е създадено първото българско читалище.1844 г. \r\nГеорги Раковски е арестуван заедно с баща си в Котел. Те са наклеветени от котленските чорбаджии, че готвят бунт. В жалбата написана от тях до видинския управител срещу Георги Раковски и баща му пише: \"Сега ефендим - Стойко има едно момче, на име Сава, ходил по Европа, а сега дошел, ефендим, тук ат да язди, калъч върти и псува турците, рода и вярата им. Тъй като градът не може да поръчителства за тези хора, ние не искаме да ги имаме помежду си... Отървете ни от тях!\" На 31 януари двамата са изпратени през Търново за Русе, където остават в затвора до 22 февруари. На 23 февруари са оковани във вериги. Георги Раковски и баща му Стойко са изпратени към Цариград, където прекарват 3 години в затвора.На тази дата са родени:1944 г. \r\nРодена е Цветана Манева - театрална и киноактриса. Родена е в семейството на известния пловдивски драматичен артист Георги Манев. През 1966 г. завършва актьорско майсторство във ВИТИЗ в класа на професор Моис Бениеш.Дебютира в ролята на Еболи („Дон Карлос\" - Фр. Шилер) (1967) в Пловдивския драматичен театър, където играе до 1979 г., когато се присъединява към трупата на Театър „Сълза и смях“ (1979-1991) и в Драматичен театър „Н. О. Масалитинов“ в Пловдив, Драматичен театър „Невена Коканова“ Ямбол и Общински драматичен театър „Апостол Карамитев” Димитровград (1992-1993) и ТР „Сфумато“ (1993-1999). Играе в постановки на Театър 199. Участва още в театър „Сфумато“ и Младежки театър „Николай Бинев“. Преподавател по актьорско майсторство в Първо частно театрално училище „Любен Гройс“ в НБУ (1993-1995). Член на британското Шекспирово дружество. Художествен директор на театралното издание на международния фестивал „Варненско лято“. Има множество роли в театъра, но е по-известна с ролите си в киното: играла е в над 50 български филма. Председател е на Съюза на артистите в България от 1986 до 1989 година. Почетен професор на Нов български университет (2003). \r\nПреди промените през 1989 г. Манева е била народна представителка в 7-мо, 8-мо народно събрание и 9-то народно събрание; била е член на Пленума на Комитета за култура и на управителния съвет на Съюза на филмовите дейци. През 1982 г. е удостоена със званието „народна артистка“. Хабилитиран професор.\r\nМанева е избирана и два поредни мандата за кандидат-член на ЦК на БКП – на XII и XIII конгрес.\r\nПрез 2004 г. получава орден „Стара планина“ за големите ѝ заслуги в областта на българския театър и кино и по повод 60 години от рождението ѝ. През същата година Манева е удостоена и със званието Почетен гражданин на град Пловдив.1903 г. \r\nРоден е Златан Дудов - германски режисьор от български произход, класик на германското кино. През 1929 г. е стипендиант в СССР, където се запознава с Айзенщайн. Дебютът му \"Куле Вампе\" (1932 г.) е в традициите на пролетарското популярно изкуство (т. нар. соцреализъм). Емигрира в Париж през 1934 г., живее в Швейцария през 1940 г.. През 1945 г. се завръща в Берлин. По-известни филми: \"Сапунени мехури\" (1933 г.), \"Хляб наш насъщни\" (1949 г.), \"Семейство Бентин\" (1950 г.), \"Съдбата на жените\" (1952 г.), \"По силни от нощта\" (1954 г.), \"Капитанът от Кьолн\" (1956 г.), \"Превратности на любовта\" (1959 г.). Умира при автомобилна катастрофа. Не успява да завърши \"Кристина\" (1963 г.). Златан Дудов умира през 1963 г.1899 г. \r\nРодена е Надежда – българска княгиня, последното дете на княз (цар) Фердинанд I и княгиня Мария Луиза; сестра на цар Борис III. На 24 януари 1924 г. се омъжва за Вюртенбергския херцог Албрех-Евгени и от брака си с него има пет деца: Фердинанд-Евгени, Маргарита–Луиза, Евгени-Еберхард, Александър-Евгени и София. Не се занимава с политическа дейност.1894 г. \r\nРоден е Борис III - цар на българите от 1918 г. до 1943 г. Син е на княз (цар) Фердинанд I и княгиня Мария Луиза. Роден е в София. Получава веднага титлата княз Търновски. Негов брат е княз Кирил Преславски, а сестри – княгините Евдокия и Надежда. Поради ранната смърт на майка им (1899 г.) децата растат под непосредствения надзор на баба им – княгиня Клементина. Получават образованието си в Двореца като преподаватели са им видни учители от столичните училища. След завършване на средното си образование Борис III слуша лекции във Военното училище в София. След навършване на пълнолетие през 1912 г. официално е провъзгласен за престолонаследник на българския престол. Участва като офицер със специални поръчения в Балканската война (1912–1913 г.) и в Междусъюзническата война през 1913 г. След въвличането на България в Първата световна война (1914–1918 г.) известно време е адютант на главнокомандващия Българската армия, но после отново е офицер за специални поръчения. След абдикацията на цар Фердинанд I на 3 октомври 1918 г. се възкачва на престола под името Борис III. През първите няколко години от царуването си се въздържа от активно участие във вътрешнополитическия живот на страната. Не одобрява управлението на БЗНС (1919–1923 г.), начело на което стои Ал. Стамболийски. Става инициатор на военен заговор, организацията на който възлага на ръководителите на Военния съюз и новопоявилата се формация Народен сговор. След успеха на акцията на 9 юни 1923 г. пристъпва към укрепване на положението си като първостепенен фактор в цялостния политически живот на страната. Подкрепя сговористкото правителство на проф. Ал. Цанков до лятото на 1925 г. и когато то става неудобно от външни съображения, се разграничава от него, което довежда и до парламентарното му бламиране в началото на януари 1926 г. Работи в тесен контакт и с второто сговористко правителство начело с А. Ляпчев. През октомври 1930 г. се оженва за италианската принцеса Джованна (Йоанна). От брака им през януари 1933 г. се ражда първото им дете – княгиня Мария Луиза. След два преходни кабинета, през ноември 1935 г. Борис III поема цялата власт в свои ръце. През юни 1937 г. се ражда и второто дете на царското семейство - Симеон, който също получава титлата княз Търновски. \r\nВ началото на Втората световна война Борис III се придържа към курс на неутралитет. Натискът на Берлин за въвличане на България във войната става все по-силен. На 1 март 1941 г. правителството на проф. Б. Филов, подписва Тристранния пакт, в резултат на който България става съюзник на държавите от хитлеристката ос. От този момент Борис III е лишен на практика от възможността да провежда самостоятелна външна политика. Той се оказва безсилен да се противопостави на следващото искане на своите съюзници – да обяви война на САЩ и Великобритания, което става на 13 декември 1941 г. В средата на август 1943 г. той предприема поредното си посещение при А. Хитлер. След завръщането си към 20–21 август неочаквано заболява тежко и след едноседмични мъчения умира на 28 август. Смъртта му е съвсем неочаквана и причините за нея и до днес остават неизяснени. На престола веднага е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: проф. Б. Филов, княз Кирил Преславски и ген. Н. Михов.1882 г. \r\nРоден е Теодор Траянов - поет, преводач и дипломат. Участва като доброволец в Балканската война през 1912–1913 г. От 1914 г. е в системата на Министерството на външните работи и изповеданията. Служител е в Българското посолство във Виена (1914–1921 г.) и в Бреслау (дн. Вроцлав) (1922–1923 г.). Уволнен е след държавния преврат на 9 юни 1923 г. от правителството на проф. Ал. Цанков. Автор е на стихосбирката \"Пантеон\". Превежда от немски език.1876 г. \r\nРоден е Никола Михайлов Ненов - български художник. Рисувал е портрети на изтъкнати интелектуалци като Пенчо Славейков, Иван Вазов, Петко Ю. Тодоров, цар Фердинанд и др. Роден е в Шумен на 30 януари 1876 г. Рисува от малък. Учи в Софийската мъжка гимназия. Негов учител и ръководител е проф. Иван Мърквичка. Завършва гимназията през 1895 г. и заминава за Мюнхен, където учи живопис в академията за изящни изкуства при професорите Ото Зайц и Александер фон Вагнер. След завършването заминава на специализация в Париж, а след това и в Лондон, където изучава старите английски портретисти. Завръща се отново в Мюнхен и открива частно училище по рисуване. Една от ученичките му – Ида Муглер от Фрайбург – става по-късно негова съпруга. От 1902 г. Михайлов е в България. Заема длъжността художник на Министерството на народното просвещение и става придворен художник на цар Фердинанд. Напуска страната през 1910 г. и се установява при съпругата си в Берлин. Между Първата и втората световна война е сред най-търсените и скъпо платени салонни портретисти не само в Европа, но и в Южна и Северна Америка. През 1917 г. художникът открива изложби в Лайпциг, Берлин, Дрезден и Бремен. През 1921 г. посещава Аржентина и рисува портрети на видни личности. През 1922 – 1923 г. в Чили и Бразилия рисува портрети на председателите на двете републики и прави изложби. В края на 1923 г. и през 1924 г. художникът пътува и прави изложби в Ню Йорк, Вашингтон, Филаделфия и др. \r\nБлагодарение на своя голям талант в портретната живопис, художникът си извоюва международна известност. Неговите изложби се посещавани и коментирани в пресата от критици и публика. Михайлов е много продуктивен художник. По данни на немския печат до 1954 г. е нарисувал 3000 картини, в периода 1911 – 1960 г. е участвал в общо 55 изложби, 26 от които в Германия – повечето от тях самостоятелни. \r\nНикола Михайлов е завещал 18 от картините си на Националната художествена галерия, но българската бюрокрация години наред не се е погрижила да ги прибере от Германия и 7 от тях са изчезнали. \r\nСпоред завещанието на художника, който умира през 1960 г., картините от жилището на дъщеря му след нейната смърт трябва да дойдат в България. Част от картините са репродуцирани от изкуствоведката Снежанка Добриянова-Бауер. Дъщеря му Олга Михайлова умира през май 1994 г. на 90-годишна възраст.1875 г. \r\nРоден е Атанас Буров - политически и държавен деец, банкер. Завършва икономически и правни науки в Париж. Завръщайки се в България става един от лидерите на Народната партия и като такъв заема важни държавни постове – подпредседател на ХV ОНС, министър на търговията в правителството на Ст. Данев (1913 г.) и в коалиционното правителство на Ал. Стамболийски (октомври 1919 – май 1920 г.). Противник е на управлението на БЗНС, организира участието на привържениците на Конституционния блок за акцията в Търново през септември 1922 г. След неуспеха на акцията е принуден да емигрира. След държавния преврат на 9 юни 1923 г. се завръща в България и става един от основателите на Демократическия сговор. Той е министър на външните работи в правителството на А. Ляпчев (1926–1931 г.). По-късно участва в управлението на страната за кратко време като министър без портфейл в правителството на К. Муравиев (2–8 септември 1944 г.). По време на Втората световна война (1939–1945 г.) като противник на отечественофронтовската власт е репресиран и загива.1875 г. \r\nРоден е Климент Шапкарев - български революционер, член на Вътрешната македоно-одринска революционна организация и просветен деец. Климент Шапкарев е роден в 1875 година в Охрид. Син е на видния български етнограф и фолклорист Кузман Шапкарев. В 1893 година завършва с осмия випуск Солунската българска мъжка гимназия. В гимназията членува в тайния революционен кръжок заедно с Гоце Делчев и Петър Васков. След завършването на гимназията в 1892 година учи биология и химия в Софийския университет. През 1897 година е делегат от Самоковското дружество на Четвъртия македонски конгрес. Завършва в 1898 година и става учител в Самоков, като едновременно с учителската дейност работи и като пунктов началник на ВМОРО, като организира прехвърлянето на хора и оръжие през границата в Османската империя. В 1904 – 1905 година е учител в Одринската българска гимназия „Д-р Петър Берон“ и секретар на Одринския окръжен комитет на ВМОРО. Делегат е на Рилския (1905) и Кюстендилския конгрес на ВМОРО (1908).\r\nКато Август пише във вестника на десницата във ВМОРО „Илинден“, от чиито страници напада органа на левицата „Одрински глас“. Преди началото на Балканската война заминава от Одрин за България и се записва като доброволец в 52-ри пехотен полк на българската армия, с който се сражава под Одрин. За проявена храброст е награден с кръст. В Междусъюзническата война е в щаба на Македоно-одринското опълчение. По време на Първата световна война е във Велес като член на Цензурната комисия. След края на войната преподава 20 години в земеделското училище в Садово. След освобождението на Вардарска Македония през пролетта на 1941 година се установява в Битоля, където също преподава в земеделско училище. Умира там през 1949 година.\r\nКлимент Шапкарев е автор на брошурата „Спомени и мисли за Гоце Делчев“.\r\nСлед Балканските войни в Чирпан Климент Шапкарев се жени за Амалия Примджанова, която заедно със Славка Чакърова-Пушкарова от Струга, Люба Кюпева от Велес и Янка Каневчева от Охрид е член на революционна женска група. Негови синове са българският икономист и председател на Македонския научен институт Петър Шапкарев и историкът Иван Шапкарев.1857 г. \r\nРоден е Петър Ораховац – лекар и обществен деец, един от организаторите на здравното дело в България. Роден е в Орехово, Черна гора. Следва право в Русия. През 1875 г. прекъсва обучението си и се включва във въстанието в Босна и Херцеговина през 1875–1878 г. Участва и в Сръбско-турската война през 1876 г. След това се завръща в Русия и завършва медицина в Москва. Установява се в България и от 1884 г. работи като околийски лекар в Кула, Ловеч, Видин, окръжен лекар в Ловеч и София. През 1898 г. е назначен за директор на Софийската общинска санитарна служба, а през 1901–1902 г. за директор на Държавна санитарна инспекция. След това преминава на свободна практика. Той е сред създателите и ръководителите на Българския лекарски съюз. През 1909–1910 г. е избран за член и председател на Върховния медицински съвет. Полага големи грижи за развитието на здравеопазването в България. Автор е на законопроект (1901 г.) за народното здраве, който предвижда разширяване на участъковия принцип и подобряване на санитарния надзор, на проект за изменение на Закона за опазване на общественото здраве (1903 г.) и др. По негово настояване е гласувано увеличение на санитарния бюджет с 25 % и отпускане на кредит за построяване на 35 нови болници. Изработва правилник за работа на болничните колегиуми и въвежда двустепенното обслужване на болните в стационарите. Участва в редактирането на сп. \"Медицина\", \"Български лекар\" и \"Медицински напредък\". Автор е на редица трудове, посветени на санитарното дело - \"Санитарната организация и санитарното състояние на София\", \"Поглед върху нашите санитарни наредби\", \"Санитарната служба в София през войните 1912–1913\" и др.1839 г. \r\nРоден е Васил Диамандиев - учител, общественик, деец на македоно-одринското революционно движение. Роден в Охрид. Следва във Физико-математическия факултет на Московския университет, а по-късно продължава обучението си в Киевския университет. Работи като учител в Кукуш, Велес и Охрид. Преследван от гръцките фанариоти заради просветната си дейност, Диамандиев емигрира в Русия. Учителства в българското училище в Комрат, Бесарабия. По негова инициатива по време на Сръбско-турската война през 1876 г. се създава Комитет за подпомагане на българските доброволци. Този комитет продължава да функционира и по време на Руско-турската освободителна война през 1877–1878 г. След Освобождението се преселва в България и взема активно участие в държавния живот. Народен представител в Учредителното и в I ВНС. Той е един от инициаторите за откриването на Софийската публична библиотека (дн. НБ \"Св. св. Кирил и Методий\"). Изпълнява редица административни служби: председател на Кюстендилския окръжен съд, чл. на Русенския апелативен съд, чл. на Върховния касационен съд и др. Диамандиев не губи връзка с българите, останали извън пределите на България. Основава и става председател на \"Македонска лига\" в Русе, Македонско благотворително дружество в София и дружество \"Македонски глас\". През март 1895 г. се включва в учредяването на Върховния македоно-одрински комитет и е избран в неговото ръководство.На тази дата умира:2015 г. \r\nЖельо Желев - първият президент на Република България. Желю Митев Желев е български философ (доктор на философските науки), дисидент и политик, държавен глава на България между 1 август 1990 и 22 януари 1997 г. 4-ти и последен председател (президент) на Републиката: Народна република България (1 август – 15 ноември 1990); Република България (15 ноември 1990 – 22 януари 1992). 1-ви президент на Република България (22 януари 1992 – 22 януари 1997).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”.", "date": "2018.01.30", "title": "Денят 30 януари в българската история"}
{"url": "http://www.focus-news.net/news/2018/01/30/2482884/zam-ministar-denitsa-nikolova-shte-predsedatelstva-zasedanie-na-komiteta-za-nablyudenie-na-programata-za-transgranichno-satrudnichestvo-balgariya-makedoniya-2014-2020-g.html", "text": "Заместник-министърът на регионалното развитие и благоустройството Деница Николова ще председателства заседание на Съвместения комитет за наблюдение на програмата за трансгранично сътрудничество ИНТЕРРЕГ-ИПП България – България - бивша югославска република Македония 2014-2020 г. То ще се проведе от 10.30 часа в парк-хотел „Кюстендил“ в град Кюстендил.   \r\nСъпредседател на заседанието от македонската страна е Миелма Мехмети-Петерсен – ръководител на националния орган, който за Бивша югославска република Македония е Министерството на местното самоуправление. Очаква се участие да вземе и Симона Полова – представител на Генерална дирекция \"Регионална и градска политика\" в Европейската комисия. \r\nПо време на заседанието се очаква да бъдат представени Насоки за кандидатстване и критерии за избор на операции по втората покана за представяне на проектни предложения, представяне на напредъка в изпълнението на програмата и др.", "date": "2018.01.30", "title": "Зам.-министър Деница Николова ще председателства заседание на комитета за наблюдение на програмата за трансгранично сътрудничество България – Македония 2014-2020 г."}
{"url": "http://www.focus-news.net/news/2018/01/30/2482887/ria-novosti-debatat-okolo-migrantskite-kvoti-v-es-nyama-da-zavarshi-po-vreme-na-balgarskoto-evropredsedatelstvo.html", "text": "Дебатът около мигрантските квоти в Европейския съюз няма да завърши по време на българското председателство на Съвета на ЕС, предава РИА Новости. Това е станало ясно след среща между чешкия премиер Андрей Бабиш и председателя на Европейската комисия Жан-Клод Юнкер, провела се в Брюксел и приключила в късните часове на понеделник.\r\n„Информирах председателя относно нашето отношения към миграцията и той заяви, че квотите не са приемливо решение. Всяка страна не отстъпи от своето и аз мисля, че дебатът относно решаването на мигрантския проблем няма да бъде решен по време на българското председателство на Съвета на ЕС“, заяви Бабиш, който по-рано през януари бе на посещение в София, където се срещна с българския премиер Бойко Борисов. : Цанко Цолов", "date": "2018.01.30", "title": "РИА Новости: Дебатът около мигрантските квоти в ЕС няма да завърши по време на българското европредседателство"}
{"url": "http://www.focus-news.net/news/2018/01/30/2482890/zam-predsedatelyat-na-stolichniya-obshtinski-savet-milka-hristova-i-narodniyat-predstavitel-ot-bsp-za-balgariya-petar-vitanov-shte-provedat-priemna-za-grazhdani.html", "text": "Зам.-председателят на Столичния общински съвет Милка Христова и народният представител от „БСП за България“ Петър Витанов ще проведат приемна за граждани от 15.00 до 17.00 часа днес. Те ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.01.30", "title": "Зам.-председателят на Столичния общински съвет Милка Христова и народният представител от „БСП за България“ Петър Витанов ще проведат приемна за граждани"}
{"url": "http://www.focus-news.net/news/2018/01/30/2482891/dimitar-margaritov-kzp-nay-chestite-narusheniya-v-zimnite-kurorti-sa-razminavaniyata-mezhdu-kategorizatsiyata-na-obektite-i-uslugite-koito-te-tvardyat-che-mogat-da-predostavyat.html", "text": "Над 350 проверки на основните зимни курорти у нас са извършени през последната седмица. Това каза в интервю за сутрешния блок „Добро утро, България“ на Радио „Фокус“ председателят на Комисията за защита на потребителите Димитър Маргаритов. В 10% от случаите се констатират различни нарушения, разкри Маргаритов и добави, че данните в статистиката не са били изненадващи. По думите му друга от целите на извършените проверки е била свързана с контрол върху неизрядните търговци. \"Много от тях са привели дейността си в съответствие\", заяви Маргаритов. „Някои групи нарушения обаче намаляват и това е обнадеждаващо, защото означава, че от една страна бизнесът взима поуки от грешките си, а от друга страна, че секторът изсветлява. Говорейки конкретно относно най-често срещаните към момента нарушения, това са разминаванията, които се наблюдават между категоризацията на съответни обекти и рекламите и услугите, които те твърдят, че могат да предоставят. Тук имаме едно надценяване на самите търговци по отношение на това, което те анонсират към своите клиенти, а впоследствие не са в състояние да го изпълнят на сто процента“, обясни той. Димитър Маргаритов добави, че още преди старта на зимния сезон е започнала проверка и на ски съоръженията и пистите. \"Поддържането на техническа изправност на тези съоръжения и наличието на технически паспорти са сред най-важните компоненти, които са цел на предприетите проверки\", обясни председателят на КЗП.", "date": "2018.01.30", "title": "Димитър Маргаритов, КЗП: Най-честите нарушения в зимните курорти са разминаванията между категоризацията на обектите и услугите, които те твърдят, че могат да предоставят"}
{"url": "http://www.focus-news.net/news/2018/01/30/2482894/anadolu-agency-turskite-vlasti-sa-zadarzhali-nad-12-hilyadi-migranti-bez-dokumenti-v-provintsiya-granicheshta-s-balgariya-i-gartsiya.html", "text": "Турските сили за сигурност са задържали над 1,2 хил. мигранти без документи в северозападната провинция Одрин, граничеща с България и Гърция, предава Anadolu Agency.\r\nИзточник на агенцията пояснява, че 1240 мигранти, опитващи се да достигнат нелегално територията на Европа, са били задържани след акции на жандармерията и граничните служби, продължили в рамките на три дни. По-голямата част от тях са били от Пакистан, Бангладеш, Сирия, Афганистан, Индия, Палестина, Шри Ланка и Мианмар.\r\nТурция е основен маршрут на мигрантите, опитващи се да достигнат Европа, особено след началото на въоръжения граждански конфликт в Сирия.Тереза Герова", "date": "2018.01.30", "title": "Anadolu Agency: Турските власти са задържали над 1,2 хиляди мигранти без документи  в провинция, граничеща с България и Гърция"}
{"url": "http://www.focus-news.net/news/2018/01/30/2482892/blagoevgrad-patnite-nastilki-v-grada-sa-mokri-i-hlazgavi-na-mesta-no-obraboteni-sas-smesi-sreshtu-zaledyavane.html", "text": "Пътните настилки в града са частично мокри и хлъзгави, но са обработени със смеси срещу заледяване, предаде репортер на Радио „Фокус“ – Пирин. В сутрешните часове на деня спокойно се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛора КАЛЧЕВА", "date": "2018.01.30", "title": "Благоевград: Пътните настилки в града са мокри и хлъзгави на места, но обработени със смеси срещу заледяване"}
{"url": "http://www.focus-news.net/news/2018/01/30/2482896/dimitar-margaritov-kzp-nablyudava-se-polozhitelna-tendentsiya-za-namalyavane-na-nekategoriziranite-turisticheski-obekti.html", "text": "Наблюдава се положителна тенденция за намаляване на некатегоризираните туристически обекти, които основно формират високите проценти в „сивия сектор“ в бранша. Това каза в сутрешния блок „Добро утро, България“ на Радио „Фокус“ председателят на КЗП Димитър Маргаритов. По думите му в 5% от получените от потребите сигнали, касаят туристическия продукт. Председателят коментира и онлайн резервациите на почивки, които значително улесняват общуването с търговеца, но крият някои рискове. „На първо място тези платформи функционират и се администрират. Известни са лицата, които извършват тази дейност, но в тях оферти могат да предлагат неограничен брой други лица, които също трябва да се идентифицират, за да може потребителят, насочвайки се към някоя оферта, да осъществи контакт. Тук е и вторият важен момент, винаги препоръчваме потребителят да се информира кой точно стои насреща и с допълнително въпроси да си създава колкото се може по-добра представа за това реална ли е тази оферта, какви са условията, при които тя се предоставя, включително и финансовите такива. Така ще се избегнат неприятните случаи, в които мними търговци прибират парите на хората, а те след това не могат да получат въпросната услуга“, обясни той. Димитър Маргаритов апелира и собствениците на т. нар „къщи за гости“, ставащи все по-популярни, коректно да предоставят информация на категоризиращите органи за продукта и услугата, която предлагат, за да се създаде вярната представа в потребителите.", "date": "2018.01.30", "title": "Димитър Маргаритов, КЗП: Наблюдава се положителна тенденция за намаляване на некатегоризираните туристически обекти"}
{"url": "http://www.focus-news.net/news/2018/01/30/2482895/denyat-30-yanuari-v-svetovnata-istoriya.html", "text": "2017 г. \r\nУчени в Централен Китай разкриват най-стария (540 милиона години) известен човешки прародител - Сакоритус във вкаменелости.2013 г. \r\nЮжна Корея изпраща в космоса собствена ракета Наро 1 с изследователски спътник STSAT-2C.1990 г. \r\nНа среща с премиер-министъра на ГДР Х. Модров М. Горбачов приема идеята за обединение на двете германски държави. Михаил Сергеевич Горбачов е руски партиен и държавен деец. Член е на КПСС от 1952 г.. През 1946 г. -1950 г. работи като механизатор в МТС в родния си край. Завършва Юридическия факултет на Московския държавен университет през 1955 г. и Ставрополския селскостопански институт през 1967 г. От април 1970 г. е първи секретар на Ставрополския краеви комитет на КПСС. Член е на ЦК на КПСС от 1971 г., на Политбюро на ЦК на КПСС - от 1980 г.. Секретар (1978-1985 г.) и генерален-секретар е на ЦК на КПСС от 1985 до 1991 г.. Президент е на СССР от 1990 до 1991 г.  Горбачов слиза доброволно от политическата сцена през лятото на 1991 г. Основател и ръководител е на фондация \"Горбачов\" за изследване и развитие на демократичните процеси. Той е лауреат на Нобелова награда за мир през 1990 г. Посещава България през 2002 г. Михаил Горбачов е \"Доктор хонорис кауза\" на над 100 университета в света, както и на Софийския университет (2002 г.).1973 г. \r\nВ клуба “Попкорн” в Куинс групата Kiss излиза за първи път пред публика.\r\n“Кис” (Kiss) e aмериканска рокгрупа, основана в Ню Йорк през 1972 г.. Състав: Питър Крис - ударни, вокал (до 1980 г.), Ейс Фрейли - китара (до 1983 г.), Джийн Саймънс - бас, вокал; Пола Стенли - китара, вокал; Ерик Кар - ударни (от 1980 г.); Брус Кюлик - китара (от 1984 г.) Репертоарът им включва песни в стил хард-рок. Aлбуми: “Kiss” (1974 г.), “Hotter Than Hell” (1974 г.), “Dressed to Kill” (1975 г.), “Alive!” (1975 г.), “Destroyer” (1976 г.), “The Originals” (1976 г.), “Rock and Roll Over” (1976 г.), “Love gun” (1977 г.), “Kiss Alive” (1977 г.), “Double Platinium” (1978 г.), “Dinasty” (1979 г.), “Kiss Unmasked” (1980 г.), “Music from the Elder” (1981 г.), “Killers” (1982 г.), “Creatures of the Night” (1982 г.),”Lick it Up” (1983 г.), “Animalize” (1984 г.), “Asylum” (1985 г.), “Crazy Nights” (1987 г.), “Smashes, Thrashes and Hits” (1988 г.), “Hot in the Shade” (1989 г.), “Revenge” (1992 г.), “Alive III” (1993 г.), “Kiss Unplugged”, “You Wanted the Best, You Got the Best”, “Greatest Hits” (1996 г.), “Carnival of Souls - the Final Sessions” (1997 г.), “Psycho-Circus” (1998 г.).1948 г. \r\nВ Сент-Мориц (Швейцария) се откриват Петите зимни Олимпийски игри. Зимните Олимпийски игри са многодисциплинно спортно събитие, което се провежда веднъж на всеки четири години. Те включват спортове, които се практикуват на лед или на сняг. Всеки Национален Олимпийски Комитет определя спортисти, който да се състезават с представителите на останалите държави за бронзови, сребърни и златни отличия. Последните Зимни Олимпийски игри се провеждат в Торино, Италия, през 2006 г. Следващите ще се проведат във Ванкувър, Британска Колумбия, през 2010 г. Спортните дисциплини включват: алпийски ски, биатлон, бобслей, каране на ски извън писта, кърлинг, фигурно пързаляне, каране на ски в свободен стил, хокей на лед, шорттрек, ски-скокове, сноубординг.1943 г. \r\nХитлеристките войски на фелдмаршал Паулус се предават на съветската армия край Сталинград, с което завършва една от най-продължителните и тежки битки през Втората световна война. Победата на съветските войски слага началото на коренен прелом във военните действия на съветско-германския фронт във войната. Битката при Сталинград от 1942-43 г. е неуспешно немско нападение на съветския град Сталинград по време на Втората световна война. Немските войски нахлуват на територията на СССР през 1941 г. и достигат до предградията на Сталинград (дн. Волгоград) през лятото на 1942 г. Посрещнати от решителните части на Червената армия, защитаващи града под командването на Василий Чуйков, немските войски достигат до центъра на града след яростни боеве. През ноември съветската армия контраатакува и обгражда немската, водена от Вридрих Паулус, който се предава на 30 януари 1943 г. заедно с 91-хилядната си армия. Силите на Оста (немци, румънци, италианци и унгарци) претърпяват 800-хилядни жертви, докато от съветска страна жертвите са 1 милион. Битката маркира най-далечното проникване на Германия на територията на СССР.1936 г. \r\nХитлер забранява на немските граждани да приемат Нобелови награди и учредява Немска национална награда. Немската национална награда за изкуства и наука е медал, създаден по нареждане на Адолф Хитлер вследствие на награждаването на антинацисткия немски писател Карл фон Осиетски с Нобелова награда за мир през 1935 г. Медалът е изработен от Мюлер-Ерфурт и има инкрустирани диаманти. Теглото му е толкова голямо, че се налага създаването на специална лента, която да може а го задържи на сакото на носителя. Силно орнаментирана кутия пази медала, а широк червено-бял пояс го съпътства. На лицето се намира образът на Гьоте, а надписът FÜR KUNST UND WISSENSCHAFT ( за наука и изкуство) е гравиран. Заедно с медала се връчва парична награда в размер на 100 000 райхмарки. Носители на отличието са Фриц Тод, Фердинанд Порше, Вили Месешмит, Вилхелм Филшнер, Аугуст Биер, Ернст Хенкел, Алфред Розенберг, Фердинанд Сауербруш и Пол Труст. Общият брой на националните награди, раздадени от 1937 до 1939 г., е 9, което прави Немската национална награда една от най-редките по времето на Третия райх, по-рядка дори от Немския орден.1933 г. \r\nАдолф Хитлер е провъзгласен за канцлер на Германия. Адолф Хитлер (истинска фамилия: Шиклгрубер) е германски политик, един от създателите на Националсоциалистическата Германска работническа партия (Nationalsozialistische Deutsche Arbeitspartei). За периода 1933 г. - 1934 г. той е министър-председател на Германия, а в годините между 1934 г. и 1945 г. е министър-председател и държавен глава. Обявен е за главен военнопрестъпник след Втората световна война. Роден е в Австро-Унгария. През 1913 г. се преселва в Мюнхен. Участвува в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила, Хитлер създава въоръжените SS (Schutzt Stafel - охраняващи) отряди (1925 г.). За борба с бойните групи на комунистите създава щурмовите отряди SA (Sturm Abteilung) (1921 г.), които са унищожени през т. нар. нощ на “дългите ножове” (30 юни 1934 г.). Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавен глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавен синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива.1917 г. \r\nВ САЩ е записана първата в света джазова грамофонна плоча. 'Darktown Strutters' Ball' е една от най-ранните традиционни джазови песни, които се превръщат в хитове. Текстът и музиката, написани от Шелтън Брукс, са вдъхновени от бал на Тихоокеанско-панамската изложба в Сан Франциско през 1915 г. Музиката в аранжименти за група и за оркестър е пусната на пазара за първи път на 18 януари 1917 г. от Уил Розитър в Чикаго. Версията, записана на 30 януари 1917 г. от Оригиналната Диксиленд джазова група, е считана за първия комерсиално създаден джазов запис. 'Darktown Strutters' Ball' впоследствие е записвана от множество поп- и джаз-изпълнители, включително Six Brown Brothers (1917 г.), the Brunswick Military Band (Brunswick 5170, 1918 г.), Miff Mole's Molers (1928 г.), Trump Davidson (1937 г.), Jimmy Dorsey (1938 г.) и Benny Goodman (1945 г.). Песента е записвана също така от музиканти като Ела Фицджералд, оркестъра на Лорънс Уелк и the Beach Boys.1820 г. \r\nСпоред англичаните на този ден морският офицер Едуард Бенсфилд открива Антарктида. Американци и руснаци също са претенденти, че са първооткривателите на южния континент. Едуард Брансфийлд (1795-1852 г.) е английски морски капитан и антарктически изследовател. През 1820 г. отплава от Чили към Южните Шетлендски острови в Северния Антарктически полуостров. След като обявява владение над остров Крал Джордж от името на Англия, той пътува на юг, като вижда и картографира части от антарктическия континент. Счита се, че е възможно той да е първият изследовател, който вижда антарктическата суша.На тази дата са родени:1900 г. \r\nРоден е Исак Осипович Дунаевски - руски композитор. Автор е на съветски масови песни и оперети - \"Волният вятър\", \"Бялата акация\", на музика към филми - \"Цирк\", \"Децата на капитан Грант\".1899 г. \r\nРоден е Макс Тейлър - южноафрикански бактериолог, носител на Нобелова награда за физиология и медицина от 1951 г. Роден в Претория, Южна Африка, Тейлър получава образованието си в университета на Кейп Таун, болницата Сейнт Томас в Лондон и Лондонското училище по тропическа медицина. Изследванията на Тейлър върху жълтата треска започват, когато се свързва с отдела за тропическа медицина в Харвардския медицински университет (1922-1930 г.). Продължават във фондацията Рокфелер, чийто член Тейлър става през 1930 г. Други области на неговите изследвания са енцефалитът и вирусни заболявания, характерни за тропическите райони. За работата му по разработването на ваксина срещу жълтата треска е награден през 1951 г. с Нобелова награда за Физиология или Медицина.1882 г. \r\nРоден е Франклин Делано Рузвелт - 32-ият президент на САЩ, няколко пъти преизбиран на този пост. Роден е в Хайд парк, Ню Йорк, САЩ. Той е от Демократическата партия, племенник на Теодор Рузвелт. Провежда система от реформи (\"Нов курс\"). Установява дипломатически отношения със СССР. През Втората световна война (1939-1945 г.) участва в създаването на антихитлеристката коалиция. Той е един от авторите на Атлантическата харта, на решенията на Техеранската конференция и Ялтенската конференция. Издига идеята за създаването на ООН и за установяването на всеобщ мир с участието на великите сили от антихитлеристката коалиция. Умира на 12 април 1945 г. в Уорм Спрингс, щата Джорджия.1848 г. \r\nРоден е Фердинанд Манлихер - австрийски инженер, конструкторът на първата автоматична винтовка, носеща неговото име. Фердинанд Ритер фан Манлихер е роден в Майнц, Германия. Известен е с патентоването на пушката-предшественик на автомат Манлихер-Шонауер в сътрудничество с Ото Шонауер. През 1887 г. Манлихер е награден с трета степен Орден на Желязната корона. През 1892 г. е награден с титлата Ритер фон (рицар). През 1899 г. получава доживотно място в австрийската Горна камара на парлавента - Österreichisches Herrnhaus. Манлихер умира на 20 януари 1904 г. във Виена, Австрия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.01.30", "title": "Денят 30 януари в световната история"}
{"url": "http://www.focus-news.net/news/2018/01/30/2482899/plovdiv-prohodat-troyan-karnare-e-otvoren-za-dvizhenie-za-motorni-prevozni-sredstva-do-12-tona.html", "text": "Проходът Троян - Кърнаре е отворен за движение за моторни превозни средства до 12 тона. Това каза за Радио „Фокус“ – Пловдив дежурен служител от Областно пътно управление - Пловдив. През последното денонощие не са постъпвали сигнали за сериозни пътни инциденти. Пътищата в Пловдивска област са предимно сухи, а температурите са положителни. Ограничено е преминаването на тежкотоварни камиони над 12 тона по пътищата Югово - Лъки - Здравец, в отсечката град Лъки - пътно кръстовище за хижа „Момчил юнак“, и Поповица - Болярци. Забранено е и преминаването на тежкотоварни камиони над 5 тона по пътя Плодовитово - Първомай - Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград.\r\nДвижението на територията на град Пловдив е натоварено към този час на деня. Струпване на автомобили има в централната градска част, по булевардите „Христо Ботев“, „Шести септември“ и „Цар Борис III Обединител“, както и по входно-изходните артерии.\r\nВесела КРЪСТЕВА", "date": "2018.01.30", "title": "Пловдив: Проходът Троян - Кърнаре е отворен за движение за моторни превозни средства до 12 тона"}
{"url": "http://www.focus-news.net/news/2018/01/30/2482897/pravoslavnata-tsarkva-pochita-pametta-na-svetite-tri-svetiteli-sv-vasiliy-veliki-sv-grigoriy-bogoslov-i-sv-yoan-zlatoust.html", "text": "Днес Православната църква почита паметта на светите Три светители – св. Василий Велики, св. Григорий Богослов и св. Йоан Златоуст, предаде репортер на Агенция \"Фокус\". Тримата велики архиереи се почитат като покровители на православното богословие и православните висши духовни школи. По този повод, с благословението на Негово Високопреосвещенство Пловдивски митрополит Николай, духовен наставник на Православната духовна академия „Св. св. Кирил и Методий“ - Пловдив, с различни инициативи ще се отбележи този голям духовен празник. В 9.00 часа ще бъде отслужена Архиерейска света Литургия. От 12.30 часа ще се състои откриване и първа част на Трисветителски четения посветени на светите Три светители. В 14.30 часа ще започне втората част на Трисветителски четения. В 16.00 часа ще се състои закриване на Трисветителските четения. \r\nНикола ПЕТКОВ", "date": "2018.01.30", "title": "Православната църква почита паметта на светите Три светители – св. Василий Велики, св. Григорий Богослов и св. Йоан Златоуст"}
{"url": "http://www.focus-news.net/news/2018/01/30/2482904/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Софийска вода” временно ще прекъсне водоснабдяването в някои части на столицата днес, съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Деян Белишки“, жк. „Гоце Делчев“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Деян Белишки“ от бул. „Тодор Каблешков“ до ул. „Силиврия“; ул. „Силиврия“ от ул. „Деян Белишки“ до ул. „Славовица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Деян Белишки“ №40-42.\r\nВъв връзка с изграждане на сградно водопроводно отклонение на ул. „Овче поле“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Овче поле“ от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овче поле“ и бул. „Тодор Александров“.\r\nВъв връзка с монтаж на спирателен кран на ул. „Нарцис“, с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Съединение“, ул. „Кирил и Методий“, ул. „Ралица“; ул. „Ален мак“, ул. „Мусала“, ул. „Мургаш“, ул. „Нарцис“, ул. „Хризантема“, ул. „Латинка“, ул. „Незабравка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Янко Панайотов“ ъгъла с ул. „Искра“.\r\nВъв връзка с изпълнение на инвестиционен проект за реконструкция на уличен водопровод на ул. „Борова гора“ с. Кокаляне, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. \"Борова гора\", ул. \"Батийница\", ул. \"Люляк\" от ул. \"Падинето\" до ул. \"Батийница\"; ул. \"Явор\", ул. \"Латинка\", ул. \"Теменуга\" от ул. \"Батийница\" до ул. \"Борова гора\"; ул. \"Калина\" №15. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. „Железопътна“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с изпълнение на инвестиционен проект за реконструкция на уличен водопровод и изграждане на битова канализация на ул. „Стара планина“ с. Войнеговци, се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. “Стара планина“ от ул. „Вършец“ до последната спирка на „Масов градски транспорт“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с реконструкция на уличен водопровод на ул. „Княз Борис I“ , гр. Банкя , се налага спиране на водоподаването от 09:30 до 20:00 часа на клиентите на „Софийска вода”, живеещи в района на: ул. „Патриарх Евтимий“ от ул. „Трапезица“ до ул. „Княз Борис I“; ул. „Княз Борис I“ от ул. „Антим I“ до ул. „Трапезица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трапезица“ ъгъла с ул. „Патриарх Евтимий“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.30", "title": "Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/30/2482893/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2018.01.30", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/01/30/2482867/tereza-mey-shte-osashtestvi-tridnevna-vizita-v-kitay-osnovna-tema-v-britanskiya-pechat-agentsiya-fokus.html", "text": "Министър-председателят на Великобритания Тереза Мей ще се опита да поднови отношенията с Китай чрез тридневно посещение тази седмица, на която Мей ще вземе със себе си около 50 представители на големи британски компании, пише вестник The Guardian. \r\nКитайският посланик в Лондон по-рано заяви, че Брекзит е „стратегическа възможност“ за засилване на взаимното сътрудничество, като добави също така увереността си за успеха на визитата на премиера. \r\nОт „Даунинг стрийт“ №10 отбелязаха, че посещението ще поднови „златната ера“ на отношенията между двете страни, връщайки се по този начин на думите на китайския президент Си Дзинпин, датиращи от 2015 г., когато китайският президент посети Великобритания. \r\nНо някои анализатори смятат, че Брекзит е подкопал сериозно позициите на Лондон пред Пекин, където в миналото считаха Великобритания за ключов партньор от Европейския съюз. \r\nСпоред Кери Браун, директор на китайския институт към Кралския колеж в Лондон, „Китай най-вероятно ще види в Мей послушен лидер, който е слаб и има нужда от нещо определено“. Браун подчерта, че в Пекин няма да пропуснат възможността да повлияят върху такъв лидер. \r\nВ сряда Мей и министърът на международната търговия Лиам Фокс, ще кацнат в историческия град Ухан, като по-късно същия ден ще бъде проведена среща с китайския премиер, а в четвъртък премиерът ще се срещне с президента Си Дзинпин в четвъртък. В петък предстоят разговори между британски и китайски бизнесмени. \r\n*** Сред водещите теми на страниците на вестник Daily Express е визитата на премиера Тереза Мей в Китай. Министър-председателят ще отлети във вторник за историческия град Ухан, където ще пристигне в сряда. \r\nРазговори на четири очи са предвидени с премиера на Китай Ли Къцян и президента Си  Дзинпин, по време на които ще бъде обсъдена възможността за увеличаване на търговските връзки между двете страни, които през миналата година са били на обща стойност от 60 милиарда паунда. \r\nПо-рано в понеделник, Тереза Мей отбеляза, че „Великобритания и Китай са две световни сили със световна перспектива и аз оставам ангажирана да поддържам силно и важно партньорство с една от най-бързо развиващите се световни икономики“. Министър-председателят отбелязва, че „нашите връзки вече са мащабни и задълбочени“, тъй като „ние работим заедно по въпросите са световна и регионална сигурност, климатичните промени и замърсяването на природата“. \r\n„Моето посещение ще засили „Златната ера в британско-китайските отношения“, отбеляза Мей, използвайки думи на Си Дзинпин, изречени по време на държавно посещение във Великобритания през 2015 г. \r\nВажността на партньорството подчерта и друг член на делегацията – министърът на външата търговия Лиам Фокс, който разкри, че британският износ за Китай се е увеличил с 25% през 2017 г.  \r\n*** Министър-председателят на Великобритания Тереза Мей ще поднови усилията на страната да си подсигури изгодна търговска сделка с Китай, целяща да покрие вакуума в търговските връзки на Лондон след Брекзит, коментира британското издание The Independent. Представители на 50 фирми и университети ще бъдат с нея по време на тридневната ѝ визата, която ще започне в Ухан, продължи със среща между Мей и китайският президент Си Дзинпин в Пекин и приключи в Шанхай. \r\nНо трудности по преговорите за Брекзит и нови спекулации, подставящи под съмнение нейните умения да води страната, могат да хвърлят сянка върху усилията ѝ да привлече инвестиции във Великобритания, отбелязва лявото издание.  \r\nНейните преговори изглежда няма да са лесни, тъй като говорителят на Мей даде знак, че премиерът най-вероятно няма да подкрепи мащабния китайски инфраструктурен проект „Един пояс, един път“, познат в Европа като Новият път на коприната. Според „Дауиниг стрийт“ 10, китайските инвестиции в инфраструктурата на Европа биха могли да бъдат изключително полезни, но само ако се изградени съгласно „международните стандарти“. Последният гунбернатор на Хонконг, лорд Патън, също така призова премиера да повдигне пред Си Дзинпин въпроса относно заплашените основни права в бившата британска колония. \"Договорът, макар да е важен, не трябва да бъде на цената на нашите ангажименти към тях. \r\n*** Британският премиер Тереза Мей ще отпътува за Китай във вторник, придружена от своя съпруг Филип и най-голямата до сега британска делегация, пътуваща в друга страна, пише британското издание на The Huffington Post. Въпреки проблемите в Консервативната партия, министър-председателят се фокусира върху постигането на нова търговско споразумение, коментира още вестникът. \r\nПредставители на около 50 британски фирми и бизнес организации ще придружават Мей по време на полета ѝ към историческия град Ухан, разкриха от „Даунинг стрийт“ 10. Сред заинтересованите компании, придружаващи Мей са автомобилните гиганти Ягуар и Астън Мартин. Според премиерът, „има огромни търговски възможности в Китай, а ние искаме да помогнем на британския бизнес да се възползва от тях“.\r\nИнтерес буди присъствието на Филип Мей на визитата, пише още изданието. Според някои анализатори, премиерът ще има нужда от морално подкрепа, докато от „Даунинг стрийт“ отрекоха, като увериха, че Филип ще пътува до Китай само за да не се наруши китайският етикет.  \r\n***", "date": "2018.01.30", "title": "Тереза Мей ще осъществи тридневна визита в Китай - основна тема в британския печат (Агенция \"Фокус\")"}
{"url": "http://www.focus-news.net/news/2018/01/30/2482908/plovdiv-okrazhniyat-sad-shte-gleda-deloto-sreshtu-mototsikletist-prichinil-po-nepredpazlivost-smartta-na-edin-chovek-pri-katastrofa.html", "text": "Окръжният съд ще гледа делото срещу мотоциклетист, причинил по непредпазливост смъртта на един човек при катастрофа. Това съобщиха от пресцентъра на Съдебната палата в Пловдив. Делото е насрочено за 10.00 часа днес в зала 1 на Съда. Докладчик е Евстатиева. В. Срещу подсъдимия Нурай М. е повдигнато обвинение в това, че на 7 ноември 2016 г. в град Куклен (област Пловдив) на ул. „Хр. Данов“ при управляване на мотоциклет „Ямаха ИЗФ Р6“ е нарушил правилата за движение по пътищата, като е шофирал мотоциклета си с превишена скорост в населено място. Обвиняемият се е движел със скорост от 67.09 км/ч. Вследствие на това е предизвикал пътнотранспортно произшествие, при което по непредпазливост е причинил смъртта на лице с инициали В.А. на 84 години. Делото е насрочено за разглеждане в разпоредително заседание само с участие на страните за обсъждане на въпросите по чл. 248, ал.1 от НПК.", "date": "2018.01.30", "title": "Пловдив: Окръжният съд ще гледа делото срещу мотоциклетист, причинил по непредпазливост смъртта на един човек при катастрофа"}
{"url": "http://www.focus-news.net/news/2018/01/30/2482906/varna-obshtinskiyat-savetnik-ot-gerb-martin-baychev-organizira-priemna-za-grazhdani.html", "text": "Общинският съветник от ГЕРБ Мартин Байчев организира приемна за граждани, съобщиха от пресцентъра на ПП ГЕРБ. Байчев ще се срещне с гражданите на Варна от 14.00 до 16.00 часа днес в офиса на партията на ул. „Георги Бенковски” №1.\r\nПриемният ден на общинският съветник Марица Гърдева ще бъде на 2 февруари. Във времето от 14.00 до 16.00 часа тя ще отговаря на въпроси на граждани в офиса на партията на ул. „Георги Бенковски” №1 в града. Записвания за двете приемни могат да се правят на тел: 052/ 600 015.", "date": "2018.01.30", "title": "Варна: Общинският съветник от ГЕРБ Мартин Байчев организира приемна за граждани"}
{"url": "http://www.focus-news.net/news/2018/01/30/2482905/veliko-tarnovo-natovaren-e-trafikat-v-grada-patnite-nastilki-sa-suhi.html", "text": "Натоварен е трафикът в областния център в сутрешните часове, предаде репортер на Радио „Фокус” – Велико Търново. Времето е ясно и слънчево, настилките са предимно сухи, на места има мокри и заледени участъци, които са обработени. По-интензивно е движението по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Засилен е трафикът и в района на Южен пътен възел, пътен възел \"Качица\", както и по околовръстния път, който съвпада с път София – Варна. Всички светофарни уредби към момента работят нормално, с изключение на тази под НСУ „Васил Левски“, преди Западен пътен възел. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките са предимно сухи, на места – заледени, а времето навсякъде е слънчево и ясно. Отворен за движение е Проходът на Републиката, но там все още е в сила предупреждението за опасност от падащи камъни. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В.Търново - Лясковски кантон - Миндя - Елена и обратно.\r\nЛуиза ТРАНЧЕВА", "date": "2018.01.30", "title": "Велико Търново: Натоварен е трафикът в града, пътните настилки са сухи"}
{"url": "http://www.focus-news.net/news/2018/01/30/2482907/dvama-magistrati-shte-uchastvat-v-godishnata-sreshta-na-evropeyskata-sadebna-mrezha-po-grazhdanski-i-targovski-dela-v-bryuksel.html", "text": "Двама магистрати ще участват в Годишната среща на Европейската съдебна мрежа по граждански и търговски дела в Брюксел, съобщиха от пресцентъра на Висшия съдебен съвет. Съдийската колегия на ВСС, на основание писмо до Висшия съдебен съвет от Богдана Желявска – съдия в Софийски градски съд и национално лице за контакт на Националната съдебна мрежа по граждански и търговски дела (НСМГТД), за провеждането на Годишна среща на лицата за контакт на Европейската съдебна мрежа по граждански и търговски дела, която ще се проведе в гр. Брюксел, Белгия, на 31 януари и 2 февруари и изразена в писмото молба за съвместно участие във форума, съгласувано с останалите членове на мрежата, с Рената Хальова – съдия в Окръжен съд – Враца и член на  Националната съдебна мрежа по граждански и търговски дела, командирова за участие в Годишната среща на Европейската съдебна мрежа по граждански и търговски дела, за периода 30.01. - 02.02.2018 г. в гр. Брюксел, Белгия, следните лица: Богдана Желявска – съдия в Софийски градски съд и национално лице за контакт на Националната съдебна мрежа по граждански и търговски дела и Рената Мишонова Хальова – съдия в Окръжен съд – Враца и член на Националната съдебна мрежа по граждански и търговски дела. Пътните разходи и разходите за 2 (две) нощувки са за сметка на организаторите на срещата. Разходите за 1 (една) нощувка по фактически размери, дневни пари за 4 дни и разходите за медицински застраховки на командированите лица са за сметка на Висшия съдебен съвет.", "date": "2018.01.30", "title": "Двама магистрати ще участват в Годишната среща на Европейската съдебна мрежа по граждански и търговски дела в Брюксел"}
{"url": "http://www.focus-news.net/news/2018/01/30/2482909/pregled-na-osnovnite-temi-v-dobrudzhanskiya-pechat.html", "text": "Управителят на мината край село Оброчище е изправен на съдебната скамейка, съобщава вестник „Нова добруджанска трибуна“. Районната прокуратура в Добрич е предала на съда управителя на „Евроманган“ ЕАД Дейвид Уелингс. Съобщението е на Апелативната прокуратура във Варна. Управителят е привлечен като обвиняем на 23 ноември миналата година. Той е поданик на Кралство Великобритания със статут на постоянно пребиваващ в страната ни. Всекидневникът припомня, че през последните две години работниците в мината стачкуваха няколкократно заради неизплатени и забавени трудови възнаграждения. „Община Тервел обмисля пренасочването на тежкотоварните автомобили по обходен маршрут“, съобщава изданието. Търси се техническо решение за пренасочване на автомобилите, които сега преминават през града. МПС с тежки товари създават опасна среда за хората в Тервел като същевременно обходният общински път не се използва. „4 милиона евро за Добрич по трансграничен проект“, съобщава всекидневникът. Информация за одобреното проектно предложение е получена в Общината. Румънската община Меджидия е партньор и е водеща. Договорът е подписан на 25 януари тази година. Две пътни отсечки ще бъдат ремонтирани изцяло, което не се е случвало от тяхното създаване. Темата е водеща и за другия регионален вестник „Добруджанска трибуна“. Заглавието гласи: „Реконструират бул. „Добруджа“ и ул. „Никола Петков“ по проект“. Проектът е по Програма INTERREG за трансгранично сътрудничество. Собственият принос на всяка от общините партньори е 80 000 евро. Започва „Борсата за семена и посадъчен материал“, съобщава изданието. XXIV-то издание на специализираното изложение ще бъде открито днес в 10.00 часа. Организатор е „Добрички панаир“ АД. Борсата ще продължи до 3 февруари. Над 65 фирми са заявили участие в борсата. От спортната страница – „Добруджа“ се изправя срещу врачани край морския бряг“. Поредната среща от зимния турнир „Балчик къп“ ще изиграят днес футболистите на „Добруджа“. Срещата ще е на един от терените в курортния комплекс „Албена“. Съперник е лидерът във Втора футболна лига – „Ботев“ (Враца). Началото на двубоя е в 14.00 часа.", "date": "2018.01.30", "title": "Преглед на основните теми в добруджанския печат"}
{"url": "http://www.focus-news.net/news/2018/01/30/2482910/blagoevgrad-suhi-sa-patnite-nastilki-na-teritoriyata-na-oblastta.html", "text": "Нормално натоварен е трафикът по автомагистрала „Струма“ и главен път Е-79 в частта им от област Благоевград. Без проблеми се извършва движението по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки са предимно сухи и нормално проходими. Повишена е опасността от падащи камъни в Кресненското дефиле и по второкласен път-19 Симитли – Гоце Делчев, затова шофьорите трябва да карат внимателно. През деня няма регистрирани тежки пътни инциденти, няма и новообразували се свлачища. В област Благоевград няма нововъведени ограничения за движението на моторни превозни средства.\r\nЛора КАЛЧЕВА", "date": "2018.01.30", "title": "Благоевград: Сухи са пътните настилки на територията на областта"}
{"url": "http://www.focus-news.net/news/2018/01/30/2482913/dobrich-suhi-i-normalno-prohodimi-sa-patishtata-na-teritoriyata-na-oblastta.html", "text": "Без промяна е организацията на движение на автомобили в областта, предаде кореспондент на Радио „Фокус” – Варна. Няма затворени пътища, пътните настилки в цялата област са сухи, а условията за пътуване са добри. В Добрич времето е ясно, тихо е, температурата е около 4 градуса. \r\nЖулиета НИКОЛОВА", "date": "2018.01.30", "title": "Добрич: Сухи и нормално проходими са пътищата на територията на областта"}
{"url": "http://www.focus-news.net/news/2018/01/30/2482914/pregled-na-osnovnite-temi-vav-velikotarnovskiya-pechat.html", "text": "„Проверяват близо 20 богаташи с имущество над 500 000 лв.” е заглавие от първа страница на областния всекидневник „Янтра Днес”. До три месеца ще са готови резултатите от проверката на собствениците на скъпи недвижими имоти и луксозни автомобили. Това обясни говорителят на главния прокурор Румяна Арнаудова на брифинг. „Кокали от животни и отпадъци затрупват път за Хаинбоаз“ е друго заглавие от днешното издание. Криминално сметище расте на стария път за Хаинбоаз, сигнализираха рибари. Камарите с боклуци се трупат от 1-2 г. и никой не им обръща внимание. „Започват да правят моста за Шемшево през март“, пише още вестникът. Строителството на моста между Западната промишлена зона и Шемшево, който пропадна преди една година, най-после ще започне, съобщиха от общинската администрация. „Шофьор без книжка катастрофира“ е новина от криминалната хроника. На страниците на вестника ще откриете и статия, разказваща за отбелязването на Китайската Нова година във Велико Търново, на което присъстваха над 700 великотърновци. „Магистралата Русе – Велико Търново ще е дълга 133 км, ще има 4 тунела, 22 моста и 18 пътни възела“ е заглавие от другия областен ежедневник „Борба“. Една от най-дискутираните теми от началото на годината е изборът на трасе за новата автомагистрала, която ще свързва Велико Търново и Русе. От Министерството на регионалното развитие и благоустройство избираха между три варианта на отсечката. „Инженер и лекарка от Москва с четири деца се заселиха в Полски Сеновец“ е друга тема от вестника. Ксения и Евгени Смислови имат четири хлапета – три момичета и едно момче, и от няколко месеца живеят в Полски Сеновец. „Сватбена агенция и Търновска община организират кампания за абитуриентки във Велико Търново“ е друга тема от всекидневника. В старата столица стартира кампанията „Сбъдни мечта“, насочена към абитуриентки, чиито семейства са финансово затруднени и нямат възможност да закупят тоалет за бала. „Съветници направиха фотоалбум „Гафовете на Велико Търново“ и го подариха на кмета“, пише още ежедневника.", "date": "2018.01.30", "title": "Преглед на основните теми във великотърновския печат"}
{"url": "http://www.focus-news.net/news/2018/01/30/2482911/gabrovo-suhi-sa-patishtata-v-oblastta-na-mesta-sa-vazmozhni-zaledeni-uchastatsi.html", "text": "Предимно сухи са пътищата на територията на областта. Настилките са частично мокри и заледени в по-усойните места, но са обработени и опесъчени. Видимостта навсякъде е нормална в сутрешните часове. Това съобщиха за Радио „Фокус” – Велико Търново от Областно пътно управление - Габрово. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. Проходът Шипка е отворен за движение, но там е в сила забраната за товарни автомобили над 12 тона. От Агенция „Пътна инфраструктура“ сигнализират за стеснен участък при мост над р. Крапец, по пътя между селата Кормянско и Малък Вършец. Районът е сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението на автомобили над 10 тона по пътя между село Крамолин и Велико Търново от км 22+129 до км 28+380. Причината е влошено технико-експлоатационно състояние на мостово съоръжение при км 26+444.\r\nЛуиза ТРАНЧЕВА", "date": "2018.01.30", "title": "Габрово: Сухи са пътищата в областта, на места са възможни заледени участъци"}
{"url": "http://www.focus-news.net/news/2018/01/30/2482915/haskovo-rabotna-sreshta-na-tema-normativni-promeni-v-sotsialnoto-zakonodatelstvo-problemi-i-predizvikatelstva-shte-se-provede-v-dimitrovgrad.html", "text": "На 30 януари 2018 г. от 10:00 часа в зала „Гросето” ще се проведе работна среща на тема „Нормативни промени в социалното законодателство – проблеми и предизвикателства”, съобщиха от пресцентъра на Община Димитровград. Срещата се организира от Община Димитровград и Национален алианс за социална отговорност по повод промените в Правилника за прилагане на закона за социално подпомагане, приети с Постановление №246 на Министерски съвет от 2 ноември 2017г. и в сила от 01 януари 2018 г.\r\nПромените касаят дейността на социалните услуги и по тази причина срещата предизвика голям интерес – участие са заявили доставчици на социални услуги от неправителствения сектор и общини от София, Пловдив, Стара Загора, Чирпан, Габрово, Кърджали, Несебър, Сунгурларе,  Елхово, Хасково, Харманли, Любимец и Стамболово.\r\nЩе присъстват представители на Агенция за социално подпомагане – София, Регионална дирекция „Социално подпомагане” – Хасково и Дирекция „Социално подпомагане” – Димитровград.", "date": "2018.01.30", "title": "Хасково: Работна среща на тема „Нормативни промени в социалното законодателство – проблеми и предизвикателства” ще се проведе в Димитровград"}
{"url": "http://www.focus-news.net/news/2018/01/30/2482901/sofiya-negovo-visokopreosveshtenstvo-zapadno-i-srednoevropeyskiyat-mitropolit-antoniy-oglavyava-arhiereyska-sveta-liturgiya-v-bogoslovskiya-fakultet-na-sofiyskiya-universitet.html", "text": "Негово високопреосвещенство Западно и Средноевропейският митрополит Антоний оглавява Архиерейска света Литургия в Богословския факултет на Софийския университет, предаде репортер на Агенция \"Фокус\". Празникът на св. Три светители велики архиереи - св. Василий Велики, св. Григорий Богослов и св. Йоан Златоуст е празник на всички православни висши учебни заведения - богословски школи, духовни академии, теологически факултети и пр. По този повод в Богословския факултет на Софийския университет \"Св. Климент Охридски\" днес Архиерейска света Литургия оглави Негово високопреосвещенство Западно и Средноевропейски митрополит Антоний. Богослужението започна в 8.00 часа. Св. Литургия ще започне в 9.00 часа. От 11.30 часа в аулата на факултета ще започне лекция на тема \"Св. Иполит Римски - нови данни и интерпретации\", изнесена от гл. ас. д-р Иван Илиев.  \r\nНикола ПЕТКОВ", "date": "2018.01.30", "title": "София: Негово високопреосвещенство Западно и Средноевропейският митрополит Антоний оглавява Архиерейска света Литургия в Богословския факултет на Софийския университет"}
{"url": "http://www.focus-news.net/news/2018/01/30/2482912/hurriyet-zadarzhani-sa-11-chlenove-na-tsentralniya-savet-na-turskata-meditsinska-asotsiatsiya.html", "text": "Единадесет членове на Централния съвет на Турската медицинска асоциация (TTB), включително председателят му Рашит Тюкел, са задържани на 30 януари, заради изявление, в което критикуват операцията „Маслинова клонка“ в района на Африн, Северозападна Сирия, съобщава вестник Hurriyet.\r\nГлавният прокурор на Анкара издаде заповеди за задържане за 11-те членове на съвета в ранните часове на деня. Операциите за издирването и задържането им са проведени на територията на осем провинции в страната. \r\nСъответната информация бе разпространена от Али Шекер, депутат от Републиканската народна партия, който публикува съобщение в социалната мрежа „Туитър“.\r\nШекер и други от партията се изказаха в подкрепа на задържаните лекари, като увериха, че членовете на неправителствени организации и интелектуалци, които се противопоставят на операцията на турската армия, не са сами. \r\nМиналата седмица Турската медицинска асоциация се противопостави на „Маслинова клонка“, като призова „Не на войната, мир незабавно“. \r\nПрезидентът на Турция Реджеп Тайип Ердоган обвини асоциацията в предателство. На 29 януари повече от 300 души бяха задържани за постове в социалните медии, съдържащи критика към военната операция на турската армия в Северозападна Сирия.Тереза Герова", "date": "2018.01.30", "title": "Hurriyet: Задържани са 11 членове на Централния съвет на Турската медицинска асоциация"}
{"url": "http://www.focus-news.net/news/2018/01/30/2482898/gen-kircho-kirov-deloto-sreshtu-men-beshe-neobhodimo-za-da-se-pokazhe-na-nashite-evropeyski-partnyori-po-vreme-na-predsedatelstvoto-che-balgariya-se-bori-s-prestapnostta-i-koruptsiyata.html", "text": "Делото срещу мен беше необходимо, за да се покаже на нашите европейски партньори по време на председателството, че България се бори с престъпността и корупцията. Това каза ген. Кирчо Киров, началник на Националната разузнавателна служба (2002-2012 г.), в интервю за предаването „Тази сутрин“ по бТВ по повод наложената му от Софийски военен съд присъда от 15 години лишаване от свобода по обвинение за длъжностно присвояване.\r\n„Дискомфортно се чувства човек в такава ситуация и не е много удобно да коментира такива неща, но аз ще го направя. Искам да заявя, че бях осъден в едно скоротечно, бързо, политическо и поръчково дело, едно дело, в което по удивителен начин личеше невероятният синхрон между Военна прокуратура и Военния съд, едно дело без достатъчно доказателства, независимо от твърденията на прокурор Алексов. Бях осъден само върху показанията на един-единствен човек. Аз съм информиран човек и ще дойде времето, когато ще назова точните поръчители на това дело. То е политическо затова, защото това дело се разви точно сега, когато България е председател на Съвета на Европа. Очевидно едно такова дело със знакова фигура беше необходимо, за да се покаже на нашите европейски партньори, че България се бори с престъпността и корупцията. И една знакова фигура с ранг министър, каквато беше моята позиция като директор на Националната разузнавателна служба, не е без значение“, каза още той и посочи, че не е присвоявал никакви пари и всички разходи за Националната разузнавателна служба са отишли по своето предназначение.\r\n„По темата за тези разходи не може да се говори, дори и самата Прокуратура се въздържа. Изумявам се как Военна прокуратура изнася класифицирана информация за едно такова секретно дело пред журналисти - рова показва, че има безнаказаност в действията на Военна прокуратура, което не мога да си обясня“, каза още ген. Киров и уточни, че ще участва активно в четирите дела, защото се чувства длъжен да изчисти името си.\r\n „Най-големите опасности за България към този момент нямат външен характер – това са проблемите от вътрешен характер, проблемите с корупцията, проблемите в образованието и икономиката, а също и вота на недоверие“, каза още ген. Киров. Като външни проблеми той посочи потенциалната заплаха от вълна на емигранти, положението в Украйна и др.", "date": "2018.01.30", "title": "Ген. Кирчо Киров: Делото срещу мен беше необходимо, за да се покаже на нашите европейски партньори по време на председателството, че България се бори с престъпността и корупцията"}
{"url": "http://www.focus-news.net/news/2018/01/30/2482900/gripna-epidemiya-e-obyavena-v-oblastite-ruse-vratsa-montana-i-kyustendil-i-v-obshtinite-varna-i-sliven.html", "text": "Грипна епидемия е обявена в областите Русе, Враца, Монтана и Кюстендил и в общините Варна и Сливен. Това съобщиха от пресцентъра на Министерството на здравеопазването\r\nОт днес РЗИ – Варна обявява грипна епидемия на територията на Община Варна. Здравните власти са дали препоръка за преустановяване на учебните занятия за периода 30 януари – 6 февруари включително. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.\r\nРЗИ – Русе също обявява грипна епидемия на територията на Русенска област. От днес до петък, 2 февруари, училищата няма да работят. \r\nГрипна епидемия е обявена и на територията на област Кюстендил, като е дадена препоръка за преустановяване на учебните занятия. Община Сливен също обявява грипна епидемия, като на Регионално управление на образованието – Сливен е препоръчано преустановяване на учебните дейности в общината от днес до 2 февруари, включително. \r\nГрипна епидемия е обявена и на територията на областите Враца и Монтана, като в Монтана училищата затварят врати от днес до петък – 02 февруари, включително.\r\nНа територията на Oбщина Габрово за неучебни са обявени дните 30 и 31 януари поради високото ниво на епидемичния процес на грип. В област Хасково се удължава грипната ваканция в общините Хасково, Любимец, Симеоновград, Харманли и Стамболово до 2 февруари, включително. От утре до 2 февруари, включително, се преустановяват учебните занятия и в община Димитровград. До 2 февруари продължават да са в сила противоепидемичните мерки на територията на област Бургас, като до второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.01.30", "title": "Грипна епидемия е обявена в областите Русе, Враца, Монтана и Кюстендил и в общините Варна и Сливен"}
{"url": "http://www.focus-news.net/news/2018/01/30/2482916/plovdiv-okrazhniyat-sad-shte-gleda-deloto-sreshtu-mazh-obvinen-v-pritezhanie-na-golyamo-kolichestvo-narkotichni-veshtestva.html", "text": "Окръжният съд ще гледа делото срещу мъж, обвинен в притежание на голямо количество наркотични вещества. Това съобщиха от пресцентъра на Съдебната палата в Пловдив. Делото ще започне в 9.30 часа днес в зала 10 на Съда. Докладчик е В. Хаджиев. Срещу подсъдимия Веселин Б. е повдигнато обвинение за това, че\r\nна 19 октомври 2017 г в Пловдив, в София и на пътен възел на автомагистрала „Тракия“ с Източен околовръстен път на гр. Пловдив в посока към с. Войводиново, при условията на продължавано престъпление, без надлежно разрешително е придобил и държал с цел разпространение високорискови наркотични вещества – марихуана и амфетамин с общо нето тегло 259.629 грама и на обща стойност 7434.67 лв. В.Б. е обвинен и за това, че на 19 октомври 2017 г. на пътен възел на автомагистрала „Тракия“ с Източен околовръстен път на гр. Пловдив в посока към с. Войводиново е причинил лека телесна повреда, изразяваща се в болка и страдание без разстройство на здравето, на полицейски орган – младши разузнавач И. Х. от отдел „Криминална полиция“ при Областна дирекция на МВР – Пловдив, при изпълнение на службата. Делото е насрочено за разглеждане в разпоредително заседание само с участие на страните за обсъждане на въпросите по чл. 248, ал.1 от НПК.", "date": "2018.01.30", "title": "Пловдив: Окръжният съд ще гледа делото срещу мъж, обвинен в притежание на голямо количество наркотични вещества"}
{"url": "http://www.focus-news.net/news/2018/01/30/2482921/pregled-na-osnovnite-temi-v-starozagorskiya-pechat.html", "text": "„Бой между ученици завърши със счупена челюст и повдигнато обвинение“ е водещо заглавие от страниците на вестник „Старозагорски новини“. 14-годишен ученик от Стара Загора е настанен по спешност в Специализираната клиника по лицево-челюстна хирургия Пловдив след нанесен му жесток побой, при който са избити няколко от зъбите и е строшена долната му челюст. Инцидентът е станал около 16:00 часа на 26 януари в близост до новия градски парк \"Артилерийски\", където две групички тийнейджъри влезли в остра първоначално словесна, а впоследствие и юмручна схватка заради хубавелка. След няколко разменени остри реплики и нецензурни думички младежите започнали формен бой. Най-тежък пердах отнесъл осмокласник. След намесата на неколцина възрастни, които станали неволни свидетели на боя, участниците в мелето направили опит да избягат. Трима от тях на възраст по 14, 15 и 16 години са били задържани и отведени във Второ РУ \"Полиция\", където са останали за по 24 часа. Образувано е досъдебно производство срещу неизвестен извършител за нанесена средна телесна повреда. На този етап няма събрани данни, че побоят е бил предварително организиран, участниците са били в грипна ваканция, инцидентът е извън учебно заведение. Късно следобед в понеделник от Районната прокуратура съобщиха, че е повдигнато обвинение срещу един от биячите: 15-годишен възпитаник на старозагорско училище, който досега няма криминални регистрации. Средната телесна повреда е била нанесена при удар с крак в лицето на жертвата. В понеделник се извършваха разпити на свидетели и участници в побоя пред съдия и в присъствието на родителите на тийнейджърите. В рамките само на три дни това е второ досъдебно производство срещу непълнолетни на територията на Стара Загора, след като ден по-рано бяха задържани четирима тийнейджъри от казанлъшкото село Горно Черковище за организиран грабеж над таксиметров шофьор. \r\n„Служителите на Старозагорския затвор протестираха срещу неизпълнени обещания“, пише още изданието. В деня на професионалния си празник над 50 надзиратели и служители в Старозагорския затвор вчера излязоха на протест, за да изразят недоволството си от ниските заплати и ограничените щатни бройки в сектора. Действията на старозагорските служители на Затвора бяха подкрепени и от колегите им от Затвора в Черна гора. За разлика от ноември миналата година, когато служителите в местата за лишаване от свобода протестираха поетапно, вчера протестът им не беше национален. До крайната мярка се стигна след поредица от срещи на Управителния съвет на Синдиката на служителите в затворите в България (ССЗБ) с представители на Министерството на правосъдието, на които исканията на надзирателите не са срещнали подкрепа от страна на политическото ръководство на ведомството. Това съобщи Иван Коцев - председател на организацията на ССЗБ към Затвора в Стара Загора. Той уточни, че от поетите от правосъдното министерство ангажименти в края на 2017 г. не е изпълнено нито едно. \"Исканията ни остават същите: увеличение на месечните заплати с 20%, изравняване на сумите за специфични условия на труд с тези на колегите в МВР и осигуряване на средства за суми, свързани с постигнати резултати в службата\", припомни Коцев. Към настоящия момент условията на труд в затворите в страната са изключително тежки и крайно непривлекателни за младите хора, коментираха събралите се пред Затвора в Стара Загора протестиращи надзиратели. Месечното заплащане на новоназначен служител в системата възлиза на 540 лв., а на служител с над 10 години стаж в системата - 700 лв. Ниското заплащане, според протестиращите, води до незаемане на щатни бройки в затворите. Общият брой на надзирателите в Стара Загора възлиза на около 93-ма души. \"Около 200 са незаетите щатни бройки в страната. Проблемът е, че при тези условия няма кандидати, които да идват при нас. Ние отваряме конкурси за 5 места, а кандидатите са 2. Обръщам се към политическото ръководство на Министерството на правосъдието с една молба: Нека с действията си да направите така, че на тази професия да не се гледа с насмешка и да бъде неглижирана от българското общество. Ние сме основен фактор в сектор \"Сигурност\", това трябва да бъде ясно\", подчерта Иван Коцев. Протестиращите припомниха и становището на главния прокурор Сотир Цацаров, който през 2017 г. извърши проверка по местата за лишаване от свобода, след която той настоява пред правосъдния министър Цецка Цачева за откриването на нови щатове. В новоизготвеното от ведомството щатно разписание за Старозагорския затвор за 2018 г. няма нито едно отпуснато място, жалваха се старозагорските надзиратели. Председателят на ССЗБ към Затвора в Стара Загора Иван Коцев оповести информация, в която става ясно, че с публични средства Министерството на правосъдието закупува униформи на служителите в система на много по-високи цени от реалните на пазара. Той обясни, че всяка година надзирателите разполагат с 400 лв., с които трябва да се сдобият с нови униформи и допълнителни аксесоари. За обличането на служителите ведомството обявява обществена поръчка, която е спечелена от фирма, покрила условията за ценовия диапазон. В резултат на това една зимна униформа е оценена на стойност от 297.60 лв. \"След направено наше проучване ние открихме, че абсолютно същата униформа в специализиран магазин за работно облекло може да бъде закупена на цена от 94.20 лв. При другите артикули цените на фирмата, която Министерството е избрало, също са завишени. Нека да не забравяме, че това са средства на българските данъкоплатци\", отбеляза Иван Коцев. Старозагорските надзиратели бяха категорични, че ще продължат с недоволството си, докато исканията им не бъдат удовлетворени. „На 10-и и 11-и февруари Синдикатът ще обсъди и последващи протестни действия. Тогава ще стане ясно кога ще бъде организиран националният протест“, уточни Иван Коцев. \r\n„Митрополията с готовност да представи идеен проект за бившия ресторант \"Аязмото\" до 3 месеца“ е друго заглавие от днешното издание на вестника. Среща между членове на Епархийския съвет на Старозагорската митрополия и общински съветници се проведе вчера във връзка с най-горещата точка на предстоящата сесия на ОбС Стара Загора на 31 януари. Става въпрос за поисканото от Митрополията дарение на бившия ресторант \"Аязмото\" на върха на едноименния парк, където след реконструкция на сградата да бъде изграден Музей на митрополитите на Старозагорската епархия. Както вече медията ни съобщи, миналата седмица Постоянната комисия по култура, туризъм и вероизповедания към ОбС излезе със становище да бъде прието предложението за дарение, но с условие там за срок от 5 години да се изгради музей, но не само на Светата митрополия, а обектът да е за обществено ползване, с природно-научна експозиция към него и специална част, която да представя историята на емблематичния парк. Целта на вчерашните разговори беше да се даде яснота и правилно разбиране на желанието за придобиване на имота от църквата. \"Това решение ще остане във времето и то ще бъде съдбовно, защото ще пребъде в годините и ще е в полза на всички старозагорци\", е подчертал митрополит Киприан. Пред общинските съветници е било представено становище, подписано от 9-членния Епархийски съвет, според което, заради дългата процедура по съгласуване с Националния институт за недвижимо културно наследство (НИНКН) на проекта за изграждането на музей, както и обособяването на природно-научна част към него, срокът за реализирането да бъде не 5, а 10 години. В становището е изразена и надеждата, но и голямата отговорност, която носи Старозагорската митрополия за разрешаването по най-добрия начин на създалото се напрежение около имота в парка. \"Водени сме от желанието да направим нещо полезно за Стара Загора, с което подобаващо да отбележим 180 години от рождението на заслужилия и именит наш предшественик, блаженопочиналия Старозагорски митрополит Методий\", се казва още в становището на Епархийския съвет. \"Вас Бог и народното доверие са поставили на това място, за да решавате мъдро и по съвест, Вам принадлежи правото да решавате, но и върху Вас лежи отговорността за взетите решения, отговорност пред Бога, отговорност пред историята, отговорност пред нас - гражданите на Стара Загора\", завършва становището, адресирано до председателя на Общинския съвет Таньо Брайков и кмета на Стара Загора Живко Тодоров. По време на срещата председателят на Постоянната комисия по култура, туризъм и вероизповедания Милена Желева е поискала подробности за идейния проект на бъдещия музей. Арх. Петър Влахов, който е част от Епархийския съвет, е дал срок от 3 месеца за представяне на идейния проект пред местните старейшини и общественост. \"Със становището и ангажиментите, които поемате, съм убеден, че ръка за ръка - местната власт и църквата ще вървят напред, за да сме близо до човешките ценности, за да се развива и нашият град. Убеден съм, че това е правилното решение\", подчертал Николай Диков, водач на най-многобройната група общински съветници от ГЕРБ. Той е отбелязал, че един от пороците на модерното време, в което живеем, е пропагандата в социалните мрежи, която цели до голяма степен единствено разединение, а не конструктивни решения. Иван Митров от БСП лява България - за Стара Загора също е подкрепил идеята на Митрополията. \"Ангажиментът, който поемате, е достатъчно сериозна заявка. Би било добре още сега, при извършване на ремонтните дейности в парка, да се има предвид и да се обособи парцел, който с общи усилия от граждани и организации, да бъде обновен от тях, както е било навремето - да засадят дърво или друга растителност\", споделил Митров. Част от присъстващите на разговора съветници са отбелязали, че срещата с представителите на Митрополията е закъсняла във времето. Те са изразили мнение, че голяма част от напрежението в публичното пространство и в социалните мрежи е можело да бъде избегнато при представяне на идеята. Един от тях - Николай Овчаров от Реформаторски блок, е защитил позицията си, че би било добре намеренията на църквата да бъдат по-широко обсъдени. \"Не съм против идеята, а по скоро би било редно решението да се вземе от гражданите на Стара Загора чрез референдум\", заявил Овчаров. Янко Янков от Коалиция \"Истината за Стара Загора\" е посочил, че в момента старейшините са между чука и наковалнята, затова колкото повече детайли се представят пред обществото, толкова по-добре би било. Да бъде отложено разглеждането на дарението на имота, докато не бъде представен и обсъден идейният проект, настоял съветникът от ВМРО Антон Андонов. Колегата му Недялко Ангелов от БСДП пък е припомнил, че години това място чака решение. \"Смятам, че това, което предлагате, е най-доброто, което може да се случи с този терен. Вярвам, че ще се намерят средства и воля за това\", обърнал се той към митрополит Киприан. В отговор на гражданските коментари по темата със съдбата на мястото около бившия ресторант в парка Старозагорският митрополит Киприан е бил категоричен, че няма да допусне в близост до гроба на Дядо Методий и храма \"Св. Теодор Тирон \" да преминават автомобили. Той е подчертал, че от общо 16 имота, дарени на църквата от Община Стара Загора през последните години, на 7 от тях се градят, или вече са изградени храмове. На заседанието на съветниците на 31 януари ще присъства представител на Старозагорската митрополия, който ще представи цялото становище на Епархийския съвет.", "date": "2018.01.30", "title": "Преглед на основните теми в старозагорския печат"}
{"url": "http://www.focus-news.net/news/2018/01/30/2482918/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са сухи, по усойните места заледени и заснежени, но почистени и опесъчени. Въведени са и ограничения за товарните автомобили. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.30", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/01/30/2482917/otets-krasimir-hram-sv-tri-svetiteli-shumen-priemaneto-na-chudotvornata-ikona-odigitriya-baytalska-e-golyama-duhovna-radost-za-shumenska-duhovna-okoliya.html", "text": "Приемането на Чудотворната икона на Св. Богородица „Одигитрия Байталска“ е голяма духовна радост за Шуменска духовна околия. Това каза пред Радио „Фокус“ - Шумен отец Красимир от храма „Св. Три Светители“. Светинята ще бъде на поклонение по повод престолния празник на храма. Днес Православната църква почита паметта на Светите Три светители - Св. Василий Велики, Св. Григорий Богослов и Св. Йоан Златоуст. „Прочутата икона е свързана с много чудеса, за което свидетелстват многото кръстове и златни накити, с които тя е обсипана“, заяви отец Красимир. Чудотворната икона „Одигитрия Байталска“ ще бъде поставена в центъра на храма и ще остане до вечерното богослужение за деня. От 9.30 часа Варненският и Великопреславски митрополит Йоан ще отслужи Божествена света Литургия.\r\nИвелина ИВАНОВА", "date": "2018.01.30", "title": "Отец Красимир, храм „Св. Три Светители“ - Шумен: Приемането на Чудотворната икона „Одигитрия Байталска“ е голяма духовна радост за Шуменска духовна околия"}
{"url": "http://www.focus-news.net/news/2018/01/30/2482922/burgas-vremenno-shte-bade-spryana-piteynata-voda-v-chast-ot-tsentralnata-gradska-chast-zaradi-remont.html", "text": "Временно ще бъде спряна питейната вода в част от централната градска част заради ремонт, съобщиха от водоснабдителното дружество, обслужващо региона. Днес без вода от 9.00 до 17.00 часа ще бъдат потребителите по ул. “Фердинандова“ (от ул. “Александровска“ до ул. “Христо Ботев) и по бул. “Богориди“ (между ул. “Александровска“ и ул. “К. Фотинов“), както и площад „Атанас Сиреков“.\r\nОт 9.00 до 11.00 часа ще бъде спряно водоподаването по ул. “Болярска“ и по ул. “Св. св. Кирил и Методий“ от ул. “Оборище“ до бул. Демокрация“. От 9.30 до 11.30 часа ще бъде спряно водоподаването за у-ще “Бр. Миладинови“ и блокове с №56, 59, 59а,60, 60 а, от 61 до 67 във връзка с монтажни дейности на ул. “Дрин“ 10 в жк. „Бр. Миладинови“. Причината е, че ще се извършват строително-монтажни работи.", "date": "2018.01.30", "title": "Бургас: Временно ще бъде спряна питейната вода в част от централната градска част заради ремонт"}
{"url": "http://www.focus-news.net/news/2018/01/30/2482925/sliven-zapochva-saniraneto-na-parviya-blok-po-natsionalnata-programa-za-energiyna-efektivnost.html", "text": "Старт на дейностите по мерките за енергийна ефективност на първия жилищен блок в Сливен по Националната програма за енергийна ефективност на многофамилни жилищни сгради на територията на Сливен ще бъде даден в града. Това съобщиха от пресцентъра на Община Сливен. Ще присъстват кметът на Общината Стефан Радев, областният управител Чавдар Божурски, представители на фирмата-изпълнител, на фирмата по надзора и на Сдружението на собствениците на жилищния блок.\r\nСъбитието е насрочено за 15.00 часа пред блок №24 в квартал „Българка“.", "date": "2018.01.30", "title": "Сливен: Започва санирането на първия блок по Националната програма за енергийна ефективност"}
{"url": "http://www.focus-news.net/news/2018/01/30/2482923/kyustendil-vavedena-e-vremenna-organizatsiya-na-dvizhenieto-po-avtomagistrala-struma-v-uchastaka-dolna-dikanya-dupnitsa-zaradi-remontni-deynosti.html", "text": "Въведена е временна организация на движението по автомагистрала „Струма”, в участъка Долна Диканя – Дупница. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в посока София движението се извършва поетапно в едната лента поради отстраняване на теч на вода от надлез за опазване на мечки над лявото платно. Скоростта на движение е ограничена до 90 км/час в разстояние на 400 м. Мястото е сигнализирано с пътни знаци. Срокът на временната организация на движение е до 31 януари. Проходими при зимни условия са пътищата на територията на областта, на места пътните настилки са влажни и хлъзгави. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.30", "title": "Кюстендил: Въведена е временна организация на движението по автомагистрала „Струма”, в участъка Долна Диканя – Дупница заради ремонтни дейности"}
{"url": "http://www.focus-news.net/news/2018/01/30/2482924/plovdiv-v-grada-shte-se-provede-natsionalna-rabotna-sreshta-za-protivodeystvie-na-trafika-na-hora-i-zakrila-na-zhertvite.html", "text": "В града ще се проведе Национална работна среща за противодействие на трафика на хора и закрила на жертвите. Това съобщиха за Радио „Фокус” - Пловдив организаторите от Националната комисия за борба с трафика на хора (НКБТХ), съвместно с пловдивската комисия. Сред акцентите на тридневния форум са оценка на услугите за дългосрочна реинтеграция на деца и пълнолетни жертви на трафик на хора в България и оценка на Националния механизъм за насочване и подпомагане на жертви на трафика на хора. Националната среща ще бъде открита в 11.30 часа от заместник-министъра на правосъдието професор Николай Проданов и заместник-кмета на Пловдив Георги Маринов.", "date": "2018.01.30", "title": "Пловдив: В града ще се проведе Национална работна среща за противодействие на трафика на хора и закрила на жертвите"}
{"url": "http://www.focus-news.net/news/2018/01/30/2482926/burgas-karavana-skuter-i-darvodelski-tseh-sa-izgoreli-pri-pozhar-vav-vilna-zona-intsaraki.html", "text": "Каравана, скутер и дърводелски цех са изгорели при пожар във вилна зона \"Инцараки\". Това съобщиха от ОДМВР - Бургас. Сигналът за пожара е подаден на 28 януари около 04.20 часа в Районно управление – Несебър. Огънят е възникнал в масивна сграда, разположена във вилна зона \"Инцараки\", ползвана за дърводелски цех. Изгоряла е цялата постройка, както и намиращите се в нея инструменти: машина за разпробиване на дупки, стационарна бормашина за разпробиване на метал, електрическа резачка, малък банцинг, две мобилни бормашини, два такера, проводен трион, ръчен циркуляр и др. Изгорели са още скутер и каравана с дължина около 3 м. От инцидента няма пострадали, но са нанесени значителни материални щети. Пожарът е потушен от един противопожарен автомобил и петима огнеборци. Причините за възникване на огъня, както и стойността на нанесените щети са в процес на изясняване от служители на Районно управление – Несебър.", "date": "2018.01.30", "title": "Бургас: Каравана, скутер и дърводелски цех са изгорели при пожар във вилна зона \"Инцараки\""}
{"url": "http://www.focus-news.net/news/2018/01/30/2482919/burgas-obshtinskite-savetnitsi-shte-razgledat-proektobyudzheta-na-obshtinata-za-2018-godina.html", "text": "Общинските съветници ще разгледат проектобюджета на Община Бургас за 2018 година. Това ще се случи по време на 37-ото редовно заседание, сочи справка на сайта на Общински съвет - Бургас. То ще започне в 09.00 часа в сградата на Дома на нефтохимика. Макрорамката на проектобюджет 2018 е 248 671 410 лв. Капиталовата програма е в размер на 62 101 655 лв.\r\nВ проекта на дневния ред на днешното заседание са включени 39 докладни записки и две питания, съответно от Живко Иванов Табаков, председател на Постоянната комисия по туризъм към Общински съвет – Бургас за приходите от концесии и наеми на плажове на територията на Община Бургас за 2017 г. и от общинския съветник Румен Ангелов.\r\nСъветниците трябва да разгледат Програмата за управление и разпореждане с общинска собственост за 2018 година, да одобрят общата численост на общинска администрация, годишния размер на средствата за работни заплати и разпределението му по месеци за 2018 г., както и да одобрят осигуряването на финансови средства за социални разходи за транспорт на определени групи граждани.", "date": "2018.01.30", "title": "Бургас: Общинските съветници ще разгледат проектобюджета на Общината за 2018 година"}
{"url": "http://www.focus-news.net/news/2018/01/30/2482928/veliko-tarnovo-s-14-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 374 см. Температурата на водата e 4.1 градуса. Предимно слънчево ще се задържи и днес времето над българския участък на Дунав. Максималните температури ще се повишат още и ще достигнат 10° – 15°. Ще духа до умерен севеозападен вятър, който в следобедните часове ще се усили.", "date": "2018.01.30", "title": "Велико Търново: С 14 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/01/30/2482929/sofiya-verizhna-katastrofa-e-stanala-na-bul-sitnyakovo-v-rayona-na-presechkata-na-ul-kaymakchalan-v-posoka-zhp-gara-poduyane.html", "text": "Верижна катастрофа с четири автомобила е станала на бул. „Ситняково“, с пресечката на ул. „Каймакчалан“, в посока жп гара „Подуяне“, предаде репортер на Агенция „Фокус“. По превозните средства има нанесени леки материални щети. Към момента няма полицейски екип на мястото на инцидента. Движението е затруднено. \r\nМилослава АНГЕЛОВА", "date": "2018.01.30", "title": "София: Верижна катастрофа е станала на бул. „Ситняково“ в района на пресечката на ул. „Каймакчалан“, в посока жп гара „Подуяне“"}
{"url": "http://www.focus-news.net/news/2018/01/30/2482930/sliven-natovareno-e-dvizhenieto-v-tsentara-na-grada.html", "text": "Натоварено е движението по основните булеварди и в центъра на града, предаде репортер на Радио „Фокус” – Сливен. В пиковите часове се образуват колони на кръстовищата на Кооперативния пазар, „Розова градина”, стария спортен магазин, Дамарски мост, старото зъболечение, автогарата. Трудности при преминаване има в някои от по-малките улици, заради паркирани на пътното платно автомобили. Всички светофари в града работят нормално. Градският транспорт пътува по график.\r\nЛюдмила ЙОРГОВА", "date": "2018.01.30", "title": "Сливен: Натоварено е движението в центъра на града"}
{"url": "http://www.focus-news.net/news/2018/01/30/2482931/smolyan-mokri-sa-patishtata-v-oblastta-povishena-e-opasnostta-ot-padashti-kamani.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурата на въздуха е в интервала от минус 5 до 2 градуса. Пътните настилки по републиканските направления са предимно мокри, на места в усойните участъци са заскрежени, но са опесъчени и осолени. Повишена е опасността от падащи камъни по всички пътища в областта, затова водачите трябва да шофират с внимателно и със съобразена скорост. Поради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по централните улици са сухи. Автомобилният трафик е с обичайната си натовареност за делничен ден. По-интензивно е движението по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.30", "title": "Смолян: Мокри са пътищата в областта, повишена е опасността от падащи камъни"}
{"url": "http://www.focus-news.net/news/2018/01/30/2482934/sofiya-dva-avtomobila-sa-katastrofirali-na-bul-sitnyakovo-v-rayona-na-svetofara-pri-ul-popova-shapka-v-posoka-zhp-gara-poduyane.html", "text": "Катастрофа между два автомобила е станала на бул. „Ситняково“ в района на светофара при ул. „Попова шапка“, в посока жп гара „Подуяне“, предаде репортер на Агенция „Фокус“. По превозните средства има нанесени леки материални щети. Няма екип на полицията. На място са се образували колона от автомобили. \r\nМилослава АНГЕЛОВА", "date": "2018.01.30", "title": "София: Два автомобила са катастрофирали на бул. „Ситняково“ в района на светофара при ул. „Попова шапка“, в посока жп гара „Подуяне“"}
{"url": "http://www.focus-news.net/news/2018/01/30/2482933/pazardzhik-poradi-profilaktika-na-elektrozahranvaneto-shte-bade-narusheno-vodopodavaneto-v-selata-kovachevo-i-lozen.html", "text": "Поради профилактика на електрозахранването ще бъде нарушено водоподаването в селата Ковачево и Лозен, съобщиха за Радио „Фокус“ – Пазарджик от ВиК-Пазарджик. От дружеството уточниха, че водата ще бъде спряна от 9.00 до 14.00 часа. Профилактиката на електрозахранването ще продължи и утре като водата ще бъде спряна и утре по същото време. От ВиК-Пазарджик се извиняват на клиентите си за причиненото неудобство.\r\nВаня НИКОЛОВА", "date": "2018.01.30", "title": "Пазарджик: Поради профилактика на електрозахранването ще бъде нарушено водоподаването в селата Ковачево и Лозен"}
{"url": "http://www.focus-news.net/news/2018/01/30/2482936/sliven-patnite-nastilki-na-teritoriyata-na-oblastta-sa-suhi-i-normalno-prohodimi.html", "text": "Пътните настилки на територията на областта са сухи и нормално проходими, съобщиха от Областно пътно управление. Затворени за автомобили над 10 т са проходите Твърдишки и Вратник. Отворен е пътят Котел – Омуртаг.", "date": "2018.01.30", "title": "Сливен: Пътните настилки на територията на областта са сухи и нормално проходими"}
{"url": "http://www.focus-news.net/news/2018/01/30/2482937/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Сутрешните температури са от плюс 2 до минус 1-2 градуса. Слаб до умерен вятър духа по билата, а малко по-силен по върховете. Всички ски центрове и курорти работят съобразно метеорологичните условия. Няма регистрирани инциденти в планините през изминалото денонощие. Информация за обстановката в планините може да намерите на . Телефоните на ПСС са: 02/ 9632000 и 088 1470", "date": "2018.01.30", "title": "ПСС: Добри са условията за туризъм в планините"}
{"url": "http://www.focus-news.net/news/2018/01/30/2482920/ministerstvoto-na-finansite-na-sasht-publikuva-kremalskiya-doklad-obzor.html", "text": "Министерството на финансите на САЩ публикува т.нар. Кремълски доклад в отговор на искане на Конгреса за налагане на мерки срещу Москва за намесата й в президентските избори в страната от ноември 2016 г. В списъка, публикуван във вечерните часове на понеделник (местно време), бяха включени 210 имена, 114 от които – на служители, а 96 – на олигарси.\r\nСъщевременно администрацията на САЩ съобщи решението си към настоящия момент да не бъдат предприемани ограничителни мерки срещу лицата, фигуриращи в списъка. Той не е сакционен, увериха от финансовото ведомство. \r\nКой обаче попадна в списъка? Министър-председателят на Руската федерация Дмитрий Медведев, първият вицепремиер Игор Шувалов, а също и вицепремиерите Александър Хлопонин, Виталий Мутко, Аркадий Дворкович, Олга Голодец, Дмитрий Козак, Дмитрий Рогозин и редица други членове на правителството в Москва – включително първият дипломат на Москва Сергей Лавров, министърът на отбраната Сергей Шойгу, министърът на финансите Антон Силуанов и министърът на правосъдието Александър Коновалов. В Кремълския доклад на Вашингтон бяха включени и имената на редица официални лица на Москва.\r\nСред олигарсите попаднаха Роман Абрамович, Олег Дерипаска, Олег Дерипаска, Сюлейман Керимов, Елена Батурина, Михаил Фридман, Пьотр Авен, Владимир Потанин и Алишер Усманов.\r\nПрез последните седмици подготовката в САЩ на публичен списък с олигарси, свързани с президента на Руската федерация Владимир Путин, разбуни духовете във Вашингтон сред онези, които се страхуват, че връзките им с Кремъл ще застрашат финансовото им благоденствие.\r\nАдминистрацията на държавния глава Доналд Тръмп представи списъка в специален доклад, който ще послужи като нов инструмент за „наказание\" на богатите поддръжници на автократите в света, само и единствено чрез посочване на имената им. Остава неясно как властите във Вашингтон са определили кой точно се счита за олигарх. Появата на името му в списъка няма да доведе до незабавно налагане на санкции срещу него. Но публичният списък разкрива финансови подробности за руските елити и много от членовете на техните семейства. Според експерти това ги поставя в уязвима ситуация, доколкото в бъдеще на тях може да им бъдат наложени ограничения заради връзките им с лидера на Кремъл Владимир Путин. \r\nСпоред Майкъл Капуто, бивш съветник на Тръмп от предизборната му кампания и настоящ консултант за руския бизнес и граждани, списъкът на САЩ е „причинил много по-голяма загриженост сред заможните руснаци в Москва, Лондон и Женева, отколкото налагането на санкции срещу Русия след (събитията в) Украйна\" и последвалото анексиране на Кримския полуостров. \r\nДокладъ се появи като последица от закона, който Тръмп одобри през август миналата година. Той разшири санкциите срещу Русия, като изобличи онези, които правят сериозен бизнес с руския военен или разузнавателен сектор. В петък, 26 януари, администрацията на Тръмп обяви санкции срещу 21 души, включително руския заместник-министър на енергетиката Андрей Черезов, както и срещу девет компании. \r\nГоляма част от официален Вашингтон не обърна особено внимание на приемането на разпоредбата, тъй като съществуваше увереност, че подготвянето на списъка ще бъде отложено, а веднага след публикуването му ще бъде забравен. Но натискът, който оказаха от Белия дом, Държавния департамент и Конгреса, засили вниманието към доклада и допринесе за това появата му да бъде свързана с високи очаквания. Друга причина, поради която документът придоби голямо значение, стана предполагаемата руска намеса в президентските избори в САЩ от ноември 2016 г.  \r\nСписъкът бе придружен с отделен доклад, който включва \"индекс на корупцията\" и известните източници на доходи не само на посочените в списъка лица, но и на техните съпрузи, деца, родители, братя и сестри. Всичките им активи в САЩ също ще бъдат надлежно изброени. \r\nНякои от имената бяха оповестени публично, докато други бяха включени в класифицирано приложение.Тереза Герова", "date": "2018.01.30", "title": "Министерството на финансите на САЩ публикува Кремълския доклад (ОБЗОР)"}
{"url": "http://www.focus-news.net/news/2018/01/30/2482938/sofiya-katastrofa-mezhdu-dva-avtomobila-e-stanala-na-kragovoto-krastovishte-na-pl-ploshtad-na-aviatsiyata-pri-izhoda-za-bul-tsarigradsko-shose-v-posoka-tsentara.html", "text": "Катастрофа между два автомобила е станала на кръговото кръстовище на пл. „Площад на Авиацията“ при изхода за бул. „Цариградско шосе“, в посока центъра, предаде репортер на Агенция „Фокус“. Има нанесени материални щети по превозните средства. Движението там се осъществява с нормална интензивност за този час на деня. \r\nМилослава АНГЕЛОВА", "date": "2018.01.30", "title": "София: Катастрофа между два автомобила е станала на кръговото кръстовище на пл. „Площад на Авиацията“ при изхода за бул. „Цариградско шосе“, в посока центъра"}
{"url": "http://www.focus-news.net/news/2018/01/30/2482941/sofiya-176-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "176 души са нощували в Кризисния център за настаняване на бездомни в столицата. Това съобщи за Агенция „Фокус“директорът на центъра Пепи Джуренов. Капацитетът на центъра е 170 души, останалите 6 души са нощували на походни легла.\r\nДеница КИТАНОВА", "date": "2018.01.30", "title": "София: 176 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/01/30/2482935/burgas-s-ednominutno-malchanie-v-pamet-na-d-r-galin-belev-zapochna-zasedanieto-na-obshtinskiya-savet.html", "text": "С едноминутно мълчание в памет на д-р Галин Белев започна заседанието на Общинския съвет, предаде кореспондент на Радио „Фокус“ - Бургас. Предложението бе дадено от д-р Лорис Мануелян, зам.-кмет на Община Бургас, който каза, че скоропостижно си е отишъл човек, който е посветил живота си на здравеопазването в града. Общинските съветници приеха проекта на дневния ред. Те започнаха разглеждането на Програмата за управление и разпореждане с общинска собственост за 2018 година.„Фокус“ припомня, че вчера 61-годишният д-р Галин Белев се самопростреля в собствения си дом с ловна пушка в областта на сърцето. Той е бил управител на ДКЦ 3 в к-с „Меден рудник“. Вероятната причина е здравословен проблем.\r\nМария РУСЕВА", "date": "2018.01.30", "title": "Бургас: С едноминутно мълчание в памет на д-р Галин Белев започна заседанието на Общинския съвет"}
{"url": "http://www.focus-news.net/news/2018/01/30/2482942/vidin-natovaren-e-trafikat-po-glaven-pat-e-79-patnite-nastilki-v-oblastta-sa-suhi.html", "text": "Натоварен е трафикът по главен път Е-79 във Видинска област, пътуват предимно тежкотоварни автомобили в посока от и за граничен пункт „Дунав мост 2“. Това каза за Радио „Фокус“ – Видин дежурният служител в Областно пътно управление – Видин. Той посочи, че пътните настилки в областта са сухи, времето е ясно. Най-натоварен е трафикът в отсечката между Дунавци и Видин. В областния град повече автомобили се движат в централната градска част, по бул. „Панония“ и на входно изходните артерии на града.\r\nАнна ЛОЗАНОВА", "date": "2018.01.30", "title": "Видин: Натоварен е трафикът по главен път Е-79, пътните настилки в областта са сухи"}
{"url": "http://www.focus-news.net/news/2018/01/30/2482944/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-31-yanuari.html", "text": "„Софийска вода” временно ще прекъсне водоснабдяването в някои части на столицата на 31 януари. Това съобщиха от пресцентъра на дружеството.\r\nВъв връзка с монтаж на редуктор за налягане в кв. „Ботунец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: кв. „Ботунец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ №2.\r\nВъв връзка с изграждане на сградно водопроводно отклонение на ул. „Резбарска“, жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Резбарска“ от ул. „Боруй“ до ул. „Макгахан“ и ул. „Баткун“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резбарска“ на паркинга пред бл. 188.\r\nВъв връзка с монтаж на водомерен възел на ул. „Свети Спас“, с. Лозен, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. „Васил Левски“, ул. „Могила“, ул. „Свети Спас“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Прогоно“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.30", "title": "„Софийска вода” временно ще прекъсне водоснабдяването в някои части на столицата на 31 януари"}
{"url": "http://www.focus-news.net/news/2018/01/30/2482927/lokalno-makedoniya-matyu-nimits-pristiga-v-atina-v-opit-za-razreshavane-na-spora-za-imeto-na-makedoniya.html", "text": "Специалният представител на ООН в спора за името на Македония пристига във вторник в гръцката столица, където ще проведе срещи с министъра на външните работи Никос Кодзиас и с Йоргос Кумуцакос от опозиционната „Нова демокрация“, припомня скопското електронно издание „Локално“.\r\nРазговорите ще започнат в 10.30 часа в един от хотелите в центъра на Атина. Съгласно информацията, разпространена от местните медии, инициативата за среща с Кумуцакос е на американския дипломат. \r\nВ обедните часове на деня Нимиц ще се срещне с Кодзиас, след което програмата от посещението му ще продължи с работен обяд. \r\nСлед визитата си в Атина Нимиц ще отпътува за Скопие, където в сряда ще се срещне с представители на държавния и политически елит на Македония. Тереза Герова", "date": "2018.01.30", "title": "„Локално“ (Македония): Матю Нимиц пристига в Атина в опит за разрешаване на спора за името на Македония"}
{"url": "http://www.focus-news.net/news/2018/01/30/2482947/vidin-nivoto-na-reka-dunav-se-e-povishilo-kray-novo-selo-s-25-sm-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 25 см и водният стоеж е 430 см, съобщиха от местната Хидрометеорологична станция. Нивото на реката край Видин е 472 см, а повишението е от 19 см.  Край Лом през последното денонощие нивото на реката се е повишило с 6 см и водният стоеж е 484 см.  Нивото на реката се е понижило край Оряхово с 4 см и водният стоеж е 357 см. Температурата на водата край Ново село е 3.7 градуса, край Оряхово е 5.2 градуса.", "date": "2018.01.30", "title": "Видин: Нивото на река Дунав се е повишило край Ново село с 25 см през изминалото денонощие"}
{"url": "http://www.focus-news.net/news/2018/01/30/2482948/slavka-chakarova-kmet-na-chepelare-otchitame-rast-na-turistite-prez-nastoyashtiya-zimen-sezon.html", "text": "Ръст на туристите отчита Чепеларе  и през настоящия зимен сезон. Това съобщи в сутрешния блок „Добро утро, България“ на Радио „Фокус“ кметът на Чепеларе Славка Чакърова. По думите ѝ индикация за това са отчетените до момента нощувки и миналогодишният 20-процентен ръст на туристите. „Имаме страшно много туристи от чужбина – Македония, Румъния, Турция, както и немци и англичани. Резервациите са почти до края на март. В момента има много туристи. Пистите, дори на „Мечи чал“ са много добри, условията са прекрасни за любителите на ските и сноуборда“, коментира кметът на Чепеларе. Славка Чакърова каза още, че на 8 и 9 февруари за всички жители и гости на Чепеларе от Общината са подготвили много изненади. На специален екран на площад „Олимпийски“ те ще могат да наблюдават старта на Олимпиадата в Пьончан, където ще участва сноубордиста Радослав Янков, който е родом от Чепеларе.", "date": "2018.01.30", "title": "Славка Чакърова, кмет на Чепеларе: Отчитаме ръст на туристите през настоящия зимен сезон"}
{"url": "http://www.focus-news.net/news/2018/01/30/2482945/shumen-chudotvornata-ikona-odigitriya-baltiyska-be-posreshtnata-tarzhestveno-v-hrama-sv-tri-svetiteli.html", "text": "Чудотворната икона \"Одигитрия Балтийска\" бе посрещната тържествено в храма \"Св. Три Светители\", предаде репортер на Радио \"Фокус\" - Шумен. Тя бе съпроводена от Варненския и Велико преславски  митрополит Йоан, който започна обслужването на Божествена св. Литургия. Ще бъде отслужен и молебен канон и водосвет. \r\nИвелина Иванова", "date": "2018.01.30", "title": "Шумен: Чудотворната икона \"Одигитрия Балтийска\" бе посрещната тържествено в храма \"Св. Три Светители\""}
{"url": "http://www.focus-news.net/news/2018/01/30/2482950/sofiya-ogranicheno-e-dvizhenieto-v-aktivnata-lenta-na-avtomagistrala-hemus-500-metra-predi-tunel-vitinya-v-posoka-sofiya-poradi-avariral-tir.html", "text": "Ограничено е движението в активната лента на автомагистрала \"Хемус\", 500 метра преди тунел \"Витиня\", в посока София, поради аварирал ТИР. Това съобщиха от пресцентъра на Агенция \"Пътна инфраструктура\". Трафикът се осъществява в изпреварващата лента. Шофьорите да се движат с повишено внимание, като спазват указанията на \"Пътна полиция\".", "date": "2018.01.30", "title": "София: Ограничено е движението в активната лента на автомагистрала \"Хемус\", 500 метра преди тунел \"Витиня\", в посока София, поради аварирал ТИР"}
{"url": "http://www.focus-news.net/news/2018/01/30/2482949/pazardzhik-zadarzhani-sa-lelyata-bashtata-i-chichoto-na-pochinaloto-sled-uhapvane-ot-kuche-3-godishno-dete-ot-selo-mokrishte.html", "text": "За срок от 24 часа са задържани лелята, бащата и чичото на починалото след ухапване от куче 3-годишно дете от село Мокрище. Това съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че собственик на кучето е лелята на детето. „Продължават процесуалните действия до пълното изясняване на трагичния случай, който стана вчера следобед около 15.00 часа в двора на къща, намираща се в пазарджишкото село Мокрище. След подаване на сигнал за случилото се на мястото незабавно са изпратени дежурни екипи на РУ-Пазарджик и „Спешна помощ“. За съжаление медиците са констатирали смъртта на 3-годишно момченце, което живеело в къщата заедно с баща си и свои роднини. Разследващите установили, че то излязло на двора и там по неустановени до момента причини е било нападнато от вързаното със синджир куче от породата „питбул“. За случилото се незабавно е уведомен прокурор от Районната прокуратура в Пазарджик. Тялото на детето е транспортирано в отделение „Съдебна медицина“ при МБАЛ - Пазарджик за аутопсия“, уточни Стоянов.\r\nВаня НИКОЛОВА", "date": "2018.01.30", "title": "Пазарджик: Задържани са лелята, бащата и чичото на починалото след ухапване от куче 3-годишно дете от село Мокрище"}
{"url": "http://www.focus-news.net/news/2018/01/30/2482952/gratski-vestnik-preduprezhdava-kakvo-mozhe-da-se-sluchi-ako-pregovorite-za-razreshavane-na-spora-za-imeto-na-makedoniya-se-provalyat-velika-albaniya-i-velika-balgariya-i-nie-vsichki-shte-potanem-v-bezdna.html", "text": "Скопското електронно издание МКД обръща внимание на анализ, публикуван във водещия гръцки вестник , в който се разглеждат възможни сценарии за бъдещето на Балканския полуостров в случай на провал на преговорите между Атина и Скопие за разрешаване на т.нар. спор за името на Македония. \r\nНа първо място провалът на преговорите ще означава, че югозападната ни съседка ще продължава официално да бъде наричана Бивша югославска република Македония (БЮРМ), с името, което я приема Гърция, и с което тя стана част от ООН. Но най-малко 120 държави я признават с конституционното й име, подчертават от редакцията на гръцкия вестник. \r\n„Какво получаваме, ако не приемем компромис за съставно име?\", питат от редакцията своите сънародници, след което привеждат и отговор: „Ще останем горди, че не сме продали името\".\r\nТекстът продължава: „И ако на срещата на върха на НАТО през юли съюзниците поканят Скопие да кандидатства за членство, ще наложим вето. Но докато празнуваме, американците и европейците ще преодолеят ветото и ще намерят начин да получат БЮРМ\" в Алианса. \r\nВ този случай, Македония „отново би се обърнала към Международния съд в Хага, където Гърция вече беше осъдена през 2008 г. за предишното вето, но й бяха простени санкциите\".\r\nСлед това - продължава Kathimerini, групата членки на НАТО ще внесат искане до ООН Македония най-накрая да бъде призната и там с конституционното й име, което би било „шамар“ за гърците. \r\nВ случай на провал на преговорите, има и по-лоши сценарии. „Правителството на Заев пада, страната се изолира, етническите сблъсъци между албанци и македонците се засилват, и се появяват центрофугични сили, които тласкат албанците към Тирана, а македонците към България“, предупреждават от редакцията.\r\n„Стига се до развод между албанци и македонци (като между чехи и словаци)“, след което двата народа стават част от „съседните национални центрове“ и чрез тях влизат в ЕС и НАТО, пише още атинският вестник. \r\nВ този случай, „картата на Балканите ще се промени по нашите северни граници най-напред де факто, а после и де юре, и в зависимост от развитието, ще бъдат създадени Велика Албания и Велика България, а ние ще бързаме да „помогнем\" на нашето малцинство от 700 000 (!) гърци в Бивша югославска република Македония, както бе казано на протеста в Солун миналата седмица“.\r\nТака ще бъде „задействана верига, ефект на доминото, като кошмар\".\r\n„Какво да правим тогава?\", питат от редакцията. „Ще започнем да ругаем чужденците, които са ни унищожили, ще търсим националните предатели и национално горди всички ще потънем в бездната. Звучи като всяване на страх? Може би, но само за тези, които не разбират какво се случва извън нашия дом\", е заключението на вестника. Тереза Герова", "date": "2018.01.30", "title": "Гръцки вестник предупреждава какво може да се случи, ако преговорите за разрешаване на спора за името на Македония се провалят: „Велика Албания и Велика България, и ние всички ще потънем в бездна“"}
{"url": "http://www.focus-news.net/news/2018/01/30/2482953/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "На първото си за годината редовно заседание Общинският съвет в Свищов гласува бюджетната рамка на Общината за настоящата година. Общата сума на средствата, които ще разходва местната администрация е 22.7 млн. лв. Повече за философията, приложена при гласуване на бюджета, ще научите в предаването „Добре дошли в Свищов“ на Радио „Фокус“  – Велико Търново от главния финансист на Община Свищов Стефан Кирчев. Снощи в Свищов се проведе и церемония, на която бяха наградени 10-те изявени спортисти от града. На събитието, което се състоя в Първото българско народно читалище „Еленка и Кирил Д. Аврамови“, присъстваха представители на ръководството на Община Свищов, треньори, родители и граждани. В предаването днес ще Ви разкажем как премина самата церемония. Повече за това ще чуете от зам.-кмета Борислав Замфиров. В последните минути ще Ви запознаем и с поредната благотворителна инициатива, която ученици от Свищов успяха да реализират. Водещ днес е Луиза Транчева. Номерът за връзка със студиото е 0885 303 375.", "date": "2018.01.30", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/01/30/2482946/kyustendil-direktorite-na-uchilishta-i-detski-gradini-izvarshvat-zasilen-kontrol-otnosno-razpisanite-merki-sreshtu-grip.html", "text": "Директорите на училища и детски градини извършват засилен контрол относно разписаните мерки срещу грип. Това съобщиха за Радио „Фокус” – Кюстендил от Регионална здравна инспекция – Кюстендил. В детските заведения и в училищата медицинските специалисти, с помощта на преподавателите и възпитателите, провеждат ежедневен филтър, като откритите болни се връщат по домовете. Разпоредено е засилване на здравно – хигиенните и общите профилактични мерки. Медицинските специалисти в училищата водят ежедневно тетрадка за процент на отсъстващите ученици по класове и паралелки. При отсъствие на 30% от учениците директорът на учебното заведение е длъжен да уведоми Регионална здравна инспекция и Районно управление на образованието, а при висока интензивност на епидемичния процес здравната инспекция ще издаде предписание за временно прекратяване на учебните занятия.\r\nВенцеслав ИЛЧЕВ", "date": "2018.01.30", "title": "Кюстендил: Директорите на училища и детски градини извършват засилен контрол относно разписаните мерки срещу грип"}
{"url": "http://www.focus-news.net/news/2018/01/30/2482954/liderat-na-bsp-korneliya-ninova-se-sreshtna-s-ministara-po-evropeyskite-vaprosi-na-cherna-gora-aleksandar-peyovich-startira-obikolka-na-stranite-ot-zapadnite-balkani-prez-proletta.html", "text": "\"БСП винаги е подкрепяла последователно и с дълбоко убеждение задълбочаването на европейската перспектива и интеграция на страните от Западните Балкани. В политическата визия на БСП за развитието на Европа, европейското бъдеще и разширяването на Западните Балкани е изведено като основен приоритет\", това заяви Корнелия Нинова при срещата си с министъра по европейските въпроси и главен преговарящ за присъединяване на Черна гора към ЕС Александър Пейович, съобщиха от пресцентъра на Националния съвет на БСП.  Тя подчерта, че разширяването на Европейския съюз към страните от Западните Балкани е гаранция за стабилността, сигурността и развитието както на Югоизточна Европа, така и на европейския континент като цяло.  \r\nВ рамките на срещата беше обсъдена подготовката на споразумение за активизиране на политическия диалог и засилване на сътрудничеството на широка основа в области от взаимен интерес между Българската социалистическа партия и управляващата в Черна гора Демократическа партия на социалистите. Очаква се меморандумът да бъде подписан по време на официалното посещение на лидера на БСП в Черна гора в началото на пролетта по покана на председателя Мило Джуканович. Визитата ще бъде част от обиколката на лидера на БСП в страните от Западните Балкани и ще предшества срещатата на държавните, правителствени ръководители и политическите лидери от ПЕС и Западните Балкани през май 2018г. в София при домакинството на БСП.\r\nКорнелия Нинова заяви, че БСП ще настоява пред българското правителството,  по време на срещата на върха ЕС – Западни Балкани не само да бъде приета обща декларация, която потвърждава политическата воля за приобщаване на Западните Балкани, но тя да бъде изпълнена със съдържание, като бъдат разписани конкретни инициативи, ангажименти и времеви хоризонт за реализацията им. Единодушни сме с нашите партньори от региона, че това е, което очакват те  и техните граждани – силен политически сигнал и конкретни ангажименти, които да доведат до устойчиви резултати и да придвижат напред в преговорния процес всяка една от страните.", "date": "2018.01.30", "title": "Лидерът на БСП Корнелия Нинова се срещна с министъра по европейските въпроси на Черна гора Александър Пейович - стартира обиколка на страните от Западните Балкани през пролетта"}
{"url": "http://www.focus-news.net/news/2018/01/30/2482943/gabrovo-zaradi-visoki-stoynosti-na-zabolevaemostta-v-obshtinata-shte-bade-udalzhena-gripnata-vakantsiya-do-kraya-na-mesetsa.html", "text": "До края на месеца удължават грипната ваканция в Габровска община. Това потвърдиха за Радио „Фокус“ – Велико Търново от Регионалната здравна инспекция в областния център. Причината е, че според данни на институцията заболеваемостта в региона през миналата седмица, се е задържала с високи стойности – 379.63 на 10 000 души. Грипна епидемия в Габровска област се обявява при заболеваемост 350 на 10 000 човека. За периода 22 – 28 януари, в общините Трявна и Дряново броят на пациентите, заболели от грип и Остри респираторни заболявания намалява и там учебните занятия бяха възстановени. Стойностите са както следва – 230.76 заболели на 10 000 души за Трявна и 195.62 на 10 000 души за Дряново. Нормално протичат те и за учениците от Севлиевска община.\r\nЛуиза ТРАНЧЕВА", "date": "2018.01.30", "title": "Габрово: Заради високи стойности на заболеваемостта в общината ще бъде удължена грипната ваканция до края на месеца"}
{"url": "http://www.focus-news.net/news/2018/01/30/2482955/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Вирусът се върна при младите“. С около 50 по-малко са случаите на остри респираторни заболявания през изминалата седмица в сравнение с предходната. В периода 21 – 28 януари са регистрирани 137 заболели, докато от 15 до 21 януари те бяха 191. Въпреки това нивото на заболеваемост остава високо, отчитат от Регионалната здравна инспекция в Пазарджик. Експертите допълват, че се запазва и високият процент на развилите усложнения. Болните от пневмония са 30, като намаляват само с един спрямо предишните седем дни. „Търговци на мартеници не искат сергии пред полицията“, научаваме от втора страница на вестника. Производители и търговци на мартеници се събраха вчера пред канцелариите на пазара, за да протестират срещу новата схема за разполагане на сергиите им. Те вече няма да са по Мехкемето и „Търговска\". Повечето ще са на площада пред полицията, а малка част – на алеята от Тортата до общината. Промяната бе наложена след жалба от собственици на магазини до кмета, че масите с мартеници закриват витрините и пречат на клиентите. Сега обаче вълна от недоволство се надигал сред продавачите на мартеници. Преди ден те подписаха декларация, че отказват да търгуват на други места, освен досегашните. Тази сутрин документът бе предаден на началника на пазарите Стоимен Спасов. „Надзирателите пак поискаха по-добри заплати и условия на труд“, става ясно от материал на трета страница. Навръх професионалния си празник надзиратели от затвора в Пазарджик протестираха за пореден път. Излязоха около 50 души, които не бяха на смяна. Исканията се запазват и са едни и същи вече 9 години. Продължават да настояват за три основни неща. Първото е за повишение на възнагражденията с 20%, за да бъдат уеднаквени с тези в системата на МВР. Иска се също попълване на охраняващите екипи. След съкращенията през годините те са на критичния минимум и има случаи, когато един служител отговаря за 200 лишени от свобода. Третото основно искане е да се подобрят условията на труд в затворите в цялата страна.", "date": "2018.01.30", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/30/2482959/ivan-totev-kmet-na-plovdiv-vlizaneto-v-ulitsa-otets-paisiy-shte-stava-sas-spetsialen-rezhim-zashtoto-ot-1-fevruari-zapochva-remonta-.html", "text": "Влизането в улица „Отец Паисий” в Пловдив ще става със специален режим, от 1 февруари започва ремонтът. Това каза пред журналисти кметът на Пловдив Иван Тотев, предаде репортер на Радио „Фокус” - Пловдив. Проектът за преустройството на улицата вече е съгласуван с Националния институт на паметниците на културата. По емблематичната улица ще бъдат разширени тротоарите и ще се премине от косо на успоредно спиране на автомобилите. „Цялата зона от ул. “Патриарх Евтимий“, в посока хотел „Одеон“ ще е на едно ниво, както в Капана”, каза кметът. Зоната ще бъде със специален режим на влизане – само за зареждане, с достъп за кратковременно спиране, а паркирането ще бъде забранено. „За първи път в Пловдив ще се приложи вкарването на контейнерите за боклук под земята”, посочи Тотев. „По улицата има три такива зони, в които контейнерите за боклук създават впечатлението, че тя се ползва като заден двор за боклуци от Главната”, добави Тотев. 18 000 лева ще струва това нововъведение за всяка зона. Боклукът в подземните контейнери ще се събира под земята и след това се вдига с куки. „Методът не е някаква новост, има го на запад”, каза още Иван Тотев. За първи път ще се тества и в Пловдив. „Със сигурност по-късно това ще се приложи и за ул. ”Иван Вазов”, добави Тотев. „Улица „Отец Паисий” в Пловдив трябва да се превърне в част от пешеходното пространство, без да се спира напълно движението там”, каза още кметът. По думите му трябва да се намалят и разрешителните за служебни абонаменти, той като те изяждат голяма част от местата за паркиране там.\r\nПешеходното пространство по стръмната ул. „Криволак”, която извежда към „Отец Паисий” също ще се разшири с около метър като превенция на паркирането там. По улицата само ще се преминава. По улица „Отец Паисий ще бъдат пренаредени и паветата, тъй като сега настилката е компрометирана. „Златарите, които имат ателиета там настояват тази улица да се превърне в нов туристически продукт, тъй като там наистина има струпване на ателиета”, посочи още пловдивският кмет. „В града ни имаме добре развит занаятчийски отрасъл, каквото е златарството”, добави Иван Тотев.\r\nЦветана ТОНЧЕВА", "date": "2018.01.30", "title": "Иван Тотев, кмет на Пловдив: Влизането в улица „Отец Паисий” ще става със специален режим, защото от 1 февруари започва ремонта ѝ"}
{"url": "http://www.focus-news.net/news/2018/01/30/2482958/blagoevgrad-obshtinskiyat-kuklen-teatar-predstavya-premierno-postanovkata-valshebnoto-ogledalo-na-2-fevruari.html", "text": "Общински куклен театър-Благоевград ще представи премиерата „Вълшебното огледало“. Това съобщиха от пресцентъра на Община Благоевград.  Постановката ще бъде играна на 2 февруари от 18.00 часа в салона на Куклен театър, който се намира в сградата на бившия Младежки дом. Текстът и постановката са дело на Кирякос Аргиропулос, сценографията е на Жени Лачева, а музиката на Георги Красимиров - Герасим. В представлението участват актьорите Виктор Кападжиев, Наталия Петкова, Ирина Шумелова и Мартин Лазаревски.", "date": "2018.01.30", "title": "Благоевград: Общинският куклен театър представя премиерно постановката „Вълшебното огледало“ на 2 февруари"}
{"url": "http://www.focus-news.net/news/2018/01/30/2482957/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът на Република Гърция Прокопис Павлопулос изпрати ясно послание към управляващите в съседна Македония. Пътят към членство в Европейския съюз и НАТО ще бъде затворен, докато Скопие продължава да показва признаци на териториални претенции към Гърция, отбелязва електронното издание Protothema.\r\nСъответното изказване Павлопулос направи по време на среща с израелския си колега Реувен Ревлин в понеделник, в рамките на която поиска подкрепата му по въпроси, свързани с гръцките национални интереси. \r\n„Вашето посещение съвпада с годишнината от Холокоста. Много съм щастлив, защото преди няколко дни подписах указ за създаването на Музей на Холокоста в Солун\", подчерта гръцкият президент.\r\nГръцкият президент продължи, като подчерта, че и Израел, и Гърция подхождат по един и същи начин към проблемите в по-широкия регион. „Стремим се да възстановим мира в Близкия изток, да се борим с „Ислямска държава“ и да решим палестинския въпрос по начин, който гарантира както сигурността, така и просперитета на двата народа\", увери Павлопулос. Гръцкият президент повдигна също и кипърския въпрос, като посочи, че той има международно значение. \r\nОт своя страна израелският държавен глава предупреди, че „Гърция и Израел имат червени линии, които няма да позволят на никого да пресече“. \r\nВ сутрешните часове на вторник, 30 януари, Реувен Ревлин ще присъства на символичната първа копка на Музея на Холокоста в Солун, в която ще участва също гръцкият премиер Алексис Ципрас.\r\n*** Скопското електронно издание МКД обръща внимание на анализ, публикуван във водещия гръцки вестник , в който се разглеждат възможни сценарии за бъдещето на Балканския полуостров в случай на провал на преговорите между Атина и Скопие за разрешаване на т.нар. спор за името на Македония. \r\nНа първо място провалът на преговорите ще означава, че югозападната ни съседка ще продължава официално да бъде наричана Бивша югославска република Македония (БЮРМ), с името, което я приема Гърция, и с което тя стана част от ООН. Но най-малко 120 държави я признават с конституционното й име, подчертават от редакцията на гръцкия вестник. \r\n„Какво получаваме, ако не приемем компромис за съставно име?\", питат от редакцията своите сънародници, след което привеждат и отговор: „Ще останем горди, че не сме продали името\".\r\nТекстът продължава: „И ако на срещата на върха на НАТО през юли съюзниците поканят Скопие да кандидатства за членство, ще наложим вето. Но докато празнуваме, американците и европейците ще преодолеят ветото и ще намерят начин да получат БЮРМ\" в Алианса. \r\nВ този случай, Македония „отново би се обърнала към Международния съд в Хага, където Гърция вече беше осъдена през 2008 г. за предишното вето, но й бяха простени санкциите\".\r\nСлед това - продължава Kathimerini, групата членки на НАТО ще внесат искане до ООН Македония най-накрая да бъде призната и там с конституционното й име, което би било „шамар“ за гърците. \r\nВ случай на провал на преговорите, има и по-лоши сценарии. „Правителството на Заев пада, страната се изолира, етническите сблъсъци между албанци и македонците се засилват, и се появяват центрофугични сили, които тласкат албанците към Тирана, а македонците към България“, предупреждават от редакцията.\r\n„Стига се до развод между албанци и македонци (като между чехи и словаци)“, след което двата народа стават част от „съседните национални центрове“ и чрез тях влизат в ЕС и НАТО, пише още атинският вестник. \r\nВ този случай, „картата на Балканите ще се промени по нашите северни граници най-напред де факто, а после и де юре, и в зависимост от развитието, ще бъдат създадени Велика Албания и Велика България, а ние ще бързаме да „помогнем\" на нашето малцинство от 700 000 (!) гърци в Бивша югославска република Македония, както бе казано на протеста в Солун миналата седмица“.\r\nТака ще бъде „задействана верига, ефект на доминото, като кошмар\".\r\n„Какво да правим тогава?\", питат от редакцията. „Ще започнем да ругаем чужденците, които са ни унищожили, ще търсим националните предатели и национално горди всички ще потънем в бездната. Звучи като всяване на страх? Може би, но само за тези, които не разбират какво се случва извън нашия дом\", е заключението на вестника.\r\n*** Единадесет членове на Централния съвет на Турската медицинска асоциация (TTB), включително председателят му Рашит Тюкел, са задържани на 30 януари, заради изявление, в което критикуват операцията „Маслинова клонка“ в района на Африн, Северозападна Сирия, съобщава вестник Hurriyet.\r\nГлавният прокурор на Анкара издаде заповеди за задържане за 11-те членове на съвета в ранните часове на деня. Операциите за издирването и задържането им са проведени на територията на осем провинции в страната. \r\nСъответната информация бе разпространена от Али Шекер, депутат от Републиканската народна партия, който публикува съобщение в социалната мрежа „Туитър“.\r\nШекер и други от партията се изказаха в подкрепа на задържаните лекари, като увериха, че членовете на неправителствени организации и интелектуалци, които се противопоставят на операцията на турската армия, не са сами. \r\nМиналата седмица Турската медицинска асоциация се противопостави на „Маслинова клонка“, като призова „Не на войната, мир незабавно“. \r\nПрезидентът на Турция Реджеп Тайип Ердоган обвини асоциацията в предателство. На 29 януари повече от 300 души бяха задържани за постове в социалните медии, съдържащи критика към военната операция на турската армия в Северозападна Сирия.\r\n***", "date": "2018.01.30", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/01/30/2482951/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител на пункта.\r\nЛора КАЛЧЕВА", "date": "2018.01.30", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/01/30/2482961/plovdiv-nov-park-shte-bade-izgraden-na-myastoto-na-tsirka-v-zhk-trakiya.html", "text": "Нов парк ще бъде изграден на мястото на цирка в жк. „Тракия“ в Пловдив. Това съобщи за Радио „Фокус“ - Пловдив кметът на района Костадин Димитров. Паркът ще бъде изграден още тази години и ще е с много зеленина, детска площадка, зона за спорт, беседки, сцена и други атракции. Поредното кътче за отдих, спорт и игри ще се появи върху терен от около 9.5 декара между булевард „Освобождение” и ул. „Григор Божков”, който досега се използваше от гостуващите в района циркови трупи. „Това става възможно след като по предложение на кмета на Пловдив Иван Тотев миналата година Общинският съвет смени статута на предвидения за застрояване парцел в зелена площ\", припомни Костадин Димитров. „Подбираме атрактивна растителност, която най-вероятно ще е компесаторна за друго строителство и ще бъде осигурена без да натоварва бюджета“, допълни кметът на „Тракия“. Той подчерта, че акцент в тазгодишната му програма ще са именно зелените площи. „Наред с това продължаваме преасфалтирането на улици, изграждането на нови тротоари и много паркоместа“, каза още Костадин Димитров.", "date": "2018.01.30", "title": "Пловдив: Нов парк ще бъде изграден на мястото на цирка в жк. „Тракия“"}
{"url": "http://www.focus-news.net/news/2018/01/30/2482963/faz-germanskata-politsiya-provezhda-natsionalna-operatsiya-sreshtu-cherniya-pazar-na-truda.html", "text": "Спецчасти на митническите служби и полицията в Германия стартираха в сутрешните часове на деня национална акция срещу организирания черен пазар на труда, съобщава националният ежедневник Die Frankfurter Allgemeine Zeitung. \r\nГоворител на митницата в Крефелд поясни, че освен на територията на Северен Рейн-Вестфалия, операцията се провежда и в други федерални провинции. Кои точно обаче – към момента не се съобщава. \r\nМедии вече приведоха данни за над хиляда полицейски служители, задействани в операцията в Северен Рейн-Вестфалия. Включени са и екипи на елитното звено на федералната полиция - GSG 9. Има арести, но се уточнява колко на брой са и в кои градове са извършени.Тереза Герова", "date": "2018.01.30", "title": "FAZ: Германската полиция провежда национална операция срещу черния пазар на труда"}
{"url": "http://www.focus-news.net/news/2018/01/30/2482965/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Спецчасти на митническите служби и полицията в Германия стартираха в сутрешните часове на деня национална акция срещу организирания черен пазар на труда, съобщава националният ежедневник Die Frankfurter Allgemeine Zeitung. \r\nГоворител на митницата в Крефелд поясни, че освен на територията на Северен Рейн-Вестфалия, операцията се провежда и в други федерални провинции. Кои точно обаче – към момента не се съобщава. \r\nМедии вече приведоха данни за над хиляда полицейски служители, задействани в операцията в Северен Рейн-Вестфалия. Включени са и екипи на елитното звено на федералната полиция - GSG 9. Има арести, но се уточнява колко на брой са и в кои градове са извършени.\r\n*** Във вторник, 30 януари, Карлес Пучдемон ще направи опит да положи клетва като председател на Женералитата на Каталуния, след като през уикенда Конституционният съд на Испания постанови, че бившият лидер на региона няма право да поеме функциите от Белгия, където пристигна след едностранното обявяване на независимост и последвалото разпускане на регионалния парламент в Барселона, отбелязва националният ежедневник El Pais .\r\nПо-рано бе съобщено, че Карлес Пучдемон ще поиска разрешение от съда да присъства на церемонията по встъпването му в длъжност като председател на Женералитета на Каталуния. \r\nПравителството в Мадрид подаде жалба срещу кандидатурата на Пучдемон с надеждата, че ще блокира встъпването му в длъжност, насрочено за вторник, 30 януари. \r\nСлед продължителен дебат, който продължи до късно вечерта в събота, Конституционният съд отказа да разгледа жалбата, но представи компромисно решение: Карлес Пучдемон да присъства в регионалния парламент в Барселона, за да положи клетва лично. Решението на органа обаче изправя каталунския политик пред сложна дилема. Той обаче е изправен пред заплаха от арест заради ролята си в обявяването на независимост на Каталуния, ако се завърне на територията на Испания. \r\nПартиите в каталунския парламент, подкрепящи отделянето на региона от Мадрид, предложиха Пучдемон да положи клетва за встъпване в длъжност чрез видеовръзка или чрез делегат. При така създалата се ситуация обаче парламентарните лидери ще бъдат изправени пред затвор, ако се противопоставят на решението на съда.\r\n*** Президентът на Република Гърция Прокопис Павлопулос изпрати ясно послание към управляващите в съседна Македония. Пътят към членство в Европейския съюз и НАТО ще бъде затворен, докато Скопие продължава да показва признаци на териториални претенции към Гърция, отбелязва електронното издание Protothema.\r\nСъответното изказване Павлопулос направи по време на среща с израелския си колега Реувен Ревлин в понеделник, в рамките на която поиска подкрепата му по въпроси, свързани с гръцките национални интереси. \r\n„Вашето посещение съвпада с годишнината от Холокоста. Много съм щастлив, защото преди няколко дни подписах указ за създаването на Музей на Холокоста в Солун\", подчерта гръцкият президент.\r\nГръцкият президент продължи, като подчерта, че и Израел, и Гърция подхождат по един и същи начин към проблемите в по-широкия регион. „Стремим се да възстановим мира в Близкия изток, да се борим с „Ислямска държава“ и да решим палестинския въпрос по начин, който гарантира както сигурността, така и просперитета на двата народа\", увери Павлопулос. Гръцкият президент повдигна също и кипърския въпрос, като посочи, че той има международно значение. \r\nОт своя страна израелският държавен глава предупреди, че „Гърция и Израел имат червени линии, които няма да позволят на никого да пресече“. \r\nВ сутрешните часове на вторник, 30 януари, Реувен Ревлин ще присъства на символичната първа копка на Музея на Холокоста в Солун, в която ще участва също гръцкият премиер Алексис Ципрас.\r\n*** Министър-председателят на Великобритания Тереза Мей ще се опита да поднови отношенията с Китай чрез тридневно посещение тази седмица, на която Мей ще вземе със себе си около 50 представители на големи британски компании, пише вестник The Guardian. \r\nКитайският посланик в Лондон по-рано заяви, че Брекзит е „стратегическа възможност“ за засилване на взаимното сътрудничество, като добави също така увереността си за успеха на визитата на премиера. \r\nОт „Даунинг стрийт“ №10 отбелязаха, че посещението ще поднови „златната ера“ на отношенията между двете страни, връщайки се по този начин на думите на китайския президент Си Дзинпин, датиращи от 2015 г., когато китайският президент посети Великобритания. \r\nНо някои анализатори смятат, че Брекзит е подкопал сериозно позициите на Лондон пред Пекин, където в миналото считаха Великобритания за ключов партньор от Европейския съюз. \r\nСпоред Кери Браун, директор на китайския институт към Кралския колеж в Лондон, „Китай най-вероятно ще види в Мей послушен лидер, който е слаб и има нужда от нещо определено“. Браун подчерта, че в Пекин няма да пропуснат възможността да повлияят върху такъв лидер. \r\nВ сряда Мей и министърът на международната търговия Лиам Фокс, ще кацнат в историческия град Ухан, като по-късно същия ден ще бъде проведена среща с китайския премиер, а в четвъртък премиерът ще се срещне с президента Си Дзинпин в четвъртък. В петък предстоят разговори между британски и китайски бизнесмени.\r\n***", "date": "2018.01.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/01/30/2482964/sofiya-ogranicheno-e-dvizhenieto-v-aktivnata-lenta-na-avtomagistrala-trakiya-ot-km-1-do-km-2-v-posoka-sofiya-i-ot-km-18-do-km-19-v-posoka-burgas-poradi-remontni-deynosti.html", "text": "Ограничено е движението в активната лента на автомагистрала \"Тракия\", от км 1 до км 2 в посока София и от км 18 до км 19 в посока Бургас, поради ремонтни дейности. Това съобщиха от пресцентъра на Агенция \"Пътна инфраструктура\". Трафикът в двата участъка се осъществява в изпреварващата лента. Водачите да шофират с повишено внимание и съобразена скорост.", "date": "2018.01.30", "title": "София: Ограничено е движението в активната лента на автомагистрала \"Тракия\", от км 1 до км 2 в посока София и от км 18 до км 19 в посока Бургас, поради ремонтни дейности"}
{"url": "http://www.focus-news.net/news/2018/01/30/2482940/kyustendil-s-15-dni-se-udalzhava-srokat-za-podavane-na-zayavleniya-za-uchastie-v-konkursa-za-upravitel-na-obshtinskata-bolnitsa-v-dupnitsa.html", "text": "С 15 дни се удължава срокът за подаване на заявления за участие в конкурса за избор на управител на общинската болница в Дупница. Това съобщи за Радио „Фокус” – Кюстендил Емил Гущеров, председател на Общински съвет – Дупница. До 13 февруари кандидатите за управител на лечебното заведение може да подават своите заявления и документи, съгласно условията и реда за провеждане на конкурси за възлагането на управлението на лечебни заведения по Закона за лечебните заведения. Конкурсът за възлагане на управлението на Многопрофилна болница за активно лечение „Св. Иван Рилски” ще се проведе на 16 февруари от комисия, определена с решение на Общински съвет – Дупница.\r\nВенцеслав ИЛЧЕВ", "date": "2018.01.30", "title": "Кюстендил: С 15 дни се удължава срокът за подаване на заявления за участие в конкурса за управител на общинската болница в Дупница"}
{"url": "http://www.focus-news.net/news/2018/01/30/2482967/veliko-tarnovo-navarshvat-se-162-godini-ot-sazdavaneto-na-parvoto-balgarsko-narodno-chitalishte-elenka-i-kiril-d-avramovi-v-svishtov.html", "text": "Навършват се 162 години от създаването на Първото българско народно читалище „Еленка и Кирил Д. Аврамови“ в Свищов. По този повод ръководството на културната институция ще организира своеобразен поход през бележити места в града и беседа за историята. Това каза за Радио „Фокус“ – Велико Търново организаторът при културната институция Йордан Герчев. Шествието ще премине през основните исторически паметници в крайдунавския град. „В групата се включват представители на читалища, училища, Художествената галерия, Историческия музей и други. Посещаваме паметната плоча на къщата на Димитър Начович, където е основано и нашето читалище, преди 162 години. Там са положени основите на читалищното дело в България. Посещаваме и гробът на дарителите Еленка и Кирил Д. Аврамови в свищовския манастир „Св. св. Петър и Павел“. В знак на почит поднасяме венци и цветя. Казваме няколко думи в знак на признателност и почит, така ще стане и през тази година“, каза още Герчев.„Фокус“ припомня, че преди 2 години, когато се отбелязваше кръгла годишнина от създаването на Читалището, честванията бяха много мащабни и продължиха около седмица. Подобни прояви се предвиждат и за 165-годишнината.\r\nЛуиза ТРАНЧЕВА", "date": "2018.01.30", "title": "Велико Търново: Навършват се 162 години от създаването на Първото българско народно читалище „Еленка и Кирил Д. Аврамови“ в Свищов"}
{"url": "http://www.focus-news.net/news/2018/01/30/2482968/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за започнатият от Общината проект DEFeND в партньорство с още 9 организации от 7 европейски страни, който е насочен към защитата на физически лица във връзка с обработването на техни лични данни. Каква е основната насока на проекта и какви дейности са планирани към него ще коментираме със Стоян Йовчев, експерт в Община Пещера. На заседание на Общинският съвет бе представен и отчет за дейността на Общинския план за младежта в общината. Какви са проектите, насочени към младите хора и тяхното развитие ще научим от Галина Стоянова, директор на Дирекция „Хуманитерни дейности“ в Община Пещера. В града се подготвя традиционният Празник на виното, който ще се проведе на крепостта „Перистера“. Повече за него ще научим от Мария Златкова от читалище „Развитие“ в Пещера. Телефоните за връзка със студиото са 0885 606692 и 034 420020.", "date": "2018.01.30", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/01/30/2482969/blagoevgrad-obshtinata-gazifitsira-zashtitenoto-zhilishte-za-litsa-s-umstvena-izostanalost.html", "text": "Община Благоевград изпълни поредния успешен проект. От тази зима живеещите и работещите в Защитено жилище за лица с умствена изостаналост се отопляват с газ. съобщиха от пресцентъра на Общината. Това стана възможно след като Общината изпълни успешно проекта “Газифициране на Защитено жилище за лица с умствена изостаналост”, с Фонд “Социална закрила” към Министерството на труда и социалната политика. Средствата за изграждане на системата за отопление бяха осигурени от Фонда – 90%, а останалите 10% със собствено участие. С реализирането на проекта значително се подобри жизнената среда за потребителите на Защитеното жилище, чрез газифицирането на сградата. По този начин вече пълноценно се използва цялата сграда и разходите за отоплението значително са намалели. \r\nИзпълнението на проекта е част от целенасочената политика на кмета на Благоевград д-р Атанас Камбитов. Община Благоевград работи в посока подобряване качеството на живот в дневни центрове, социални домове и защитени жилища.", "date": "2018.01.30", "title": "Благоевград: Общината газифицира Защитеното жилище за лица с умствена изостаналост"}
{"url": "http://www.focus-news.net/news/2018/01/30/2482939/el-pais-karles-puchdemon-shte-napravi-opit-da-polozhi-kletva-kato-predsedatel-na-zheneralitata-na-kataluniya.html", "text": "Във вторник, 30 януари, Карлес Пучдемон ще направи опит да положи клетва като председател на Женералитата на Каталуния, след като през уикенда Конституционният съд на Испания постанови, че бившият лидер на региона няма право да поеме функциите от Белгия, където пристигна след едностранното обявяване на независимост и последвалото разпускане на регионалния парламент в Барселона, отбелязва националният ежедневник El Pais .\r\nПо-рано бе съобщено, че Карлес Пучдемон ще поиска разрешение от съда да присъства на церемонията по встъпването му в длъжност като председател на Женералитета на Каталуния. \r\nПравителството в Мадрид подаде жалба срещу кандидатурата на Пучдемон с надеждата, че ще блокира встъпването му в длъжност, насрочено за вторник, 30 януари. \r\nСлед продължителен дебат, който продължи до късно вечерта в събота, Конституционният съд отказа да разгледа жалбата, но представи компромисно решение: Карлес Пучдемон да присъства в регионалния парламент в Барселона, за да положи клетва лично. Решението на органа обаче изправя каталунския политик пред сложна дилема. Той обаче е изправен пред заплаха от арест заради ролята си в обявяването на независимост на Каталуния, ако се завърне на територията на Испания. \r\nПартиите в каталунския парламент, подкрепящи отделянето на региона от Мадрид, предложиха Пучдемон да положи клетва за встъпване в длъжност чрез видеовръзка или чрез делегат. При така създалата се ситуация обаче парламентарните лидери ще бъдат изправени пред затвор, ако се противопоставят на решението на съда. Тереза Герова", "date": "2018.01.30", "title": "El Pais: Карлес Пучдемон ще направи опит да положи клетва като председател на Женералитата на Каталуния"}
{"url": "http://www.focus-news.net/news/2018/01/30/2482960/prirodozashtitnitsi-organizirat-protest-pred-ministerski-savet-sreshtu-premestvaneto-na-dvete-lavcheta-masud-i-terez-v-pazardzhik.html", "text": "В 12.00 часа пред сградата на Министерския съвет в София ще започне протест срещу преместването на двете лъвчета Терез и Масуд от Разград в Пазарджик. Това съобщи за Радио „Фокус“ – Пазарджик Явор Гечев от Фондация „Четири лапи“. Той уточни, че вече са събрани над 40 хиляди подписа в подкрепа на това, двете лъвчета да заминат в специализиран център в Холандия. „Аргументите, които имаме са свързани със здравословното състояние на едно от лъвчетата – Терез, която има проблем с растежа. Масуд също е изложен на същата опасност“, коментира Гечев. Той каза също, че е предложил на кмета на Пазарджик там да бъдат настанени други два лъва от парка в Разград – Любо и Ева, които са на 6 години и са здрави. “ Освен това очакваме решението на Общинския съвет в Разград да бъде публикувано на сайта на общината, за да можем да го обжалваме пред съда“, каза също Гечев.\r\nВаня НИКОЛОВА", "date": "2018.01.30", "title": "Природозащитници организират протест пред Министерски съвет срещу преместването на двете лъвчета Масуд и Терез в Пазарджик"}
{"url": "http://www.focus-news.net/news/2018/01/30/2482971/sport-misha-zverev-otpadna-ot-sastava-na-germaniya-za-svetovnata-grupa-na-kupa-deyvis.html", "text": "Миша Зверев отпадна от състава на Германия за гостуването на Австралия от първия кръг в Световната група за Купа \"Дейвис\".\r\nНеофициалното световно отборно първенство по тенис за мъже ще се проведе в Бризбейн в периода от 2 до 4 февруари. Двубоят между Германия и Австралия ще се играе в първия ден на турнира.", "date": "2018.01.30", "title": "Спорт: Миша Зверев отпадна от състава на Германия за Световната група на Купа „Дейвис“"}
{"url": "http://www.focus-news.net/news/2018/01/30/2482972/targovishte-ikona-s-lika-na-sv-kipriyan-i-metalen-tsarkoven-krast-sa-otkradnati-ot-pravoslaven-hram-v-grada.html", "text": "Икона с лика на св. Киприян и метален църковен кръст са откраднати от православен храм в града. Това съобщиха от ОДМВР - Кърджали. Кражбата е извършена за времето от 28 януари 2018 г. до 29 януари 2018 г. След проведени в РУ-Търговище незабавни оперативно-издирвателни действия е установен извършителят на деянието – 36-годишен мъж с инициали Д. В. от град Ямбол, известен на полицията с множество криминалистически регистрации за извършени от него различни престъпления – кражби, грабеж, унищожаване и повреждане на имущество, противозаконно отнемане на МПС, осъждан. Същият е задържан в РУ - Търговище за срок до 24 часа. По случая е образувано бързо полицейско производство по описа на РУ - Търговище.", "date": "2018.01.30", "title": "Търговище: Икона с лика на св. Киприян и метален църковен кръст са откраднати от православен храм в града"}
{"url": "http://www.focus-news.net/news/2018/01/30/2482962/georgi-svilenski-bsp-prez-2009-g-bdzh-sa-zakupili-novi-vlakove-koito-kam-dneshna-data-ne-mogat-da-poddarzhat-i-sazdavat-dalgove.html", "text": "През 2009 г. БДЖ са закупили нови влакове, които към днешна дата не могат да поддържат и създават дългове. Това каза в интервю за сутрешния блок „Добро утро, България“ на Радио „Фокус“ зам.-председателят на ПГ на БСП Георги Свиленски във връзка с изнесените данни за злоупотреби и нередности в дейността на дружеството.  Според него, когато министър Ивайло Московски е поел транспортното министерство, е бил коректен с обявените 850 милиона лева дългове на българските железници, но е премълчал част от истината за закупените нови влакове. Свиленски е на мнението, че продължаването на настоящата политика на БДЖ ще намали дълговете на дружеството, но то няма как да изпълнява основната си транспортна дейност. „Ще има дружество, което ще бъде с намалени дългове, но няма да има БДЖ. Проблемът не е в дълговете на едно дружество, а в управлението на тези дългове. Те трябва да се управляват така, че от една страна дружеството да работи, да се предоставя качествена услуга, от която има нужда обществото, и от друга страна да се погасяват дълговете. Ние при тях виждаме спиране на абсолютно всички ремонти, спиране на всички разходи, свързани с функциониране на дейността, отпадане на разписания и спиране на влакове само и само да се намалят дълговете“, коментира Георги Свиленски. Той допълни, че БДЖ с работата си трупа дългове. \"Повечето изминати от влаковете километри се равняват на съответния финансов дефицит\", разкри той. Георги Свиленски добави, че спирането на работа и отлагането на ремонтните дейности по машините на българските железници, за да се намалят дългове, няма как да е еталон за адекватна ръководна политика.", "date": "2018.01.30", "title": "Георги Свиленски, БСП: През 2009 г. БДЖ са закупили нови влакове, които към днешна дата не могат да поддържат и създават дългове"}
{"url": "http://www.focus-news.net/news/2018/01/30/2482970/pazardzhik-v-hramovete-v-grada-se-otsluzhva-liturgiya-v-pamet-na-svetite-tri-svetiteli-pokroviteli-na-bogoslovieto.html", "text": "Литургия по повод християнския ден в памет на светите Три светители, покровители на богословието, се отслужва в храмовете в Пазарджик, предаде репортер на Радио „Фокус“ – Пазарджик. Това са трима от най-достойните епископи на църквата, допринесли за нейното благоустрояване и за утвърждаването на вероучението ѝ. Свети Василий Велики и св. Григорий Богослов принадлежат към плеядата на кападокийските отци, завещали на поколенията безценно писмено наследство, а третият – свети Йоан Златоуст е бил епископ на Константинопол. Всеки от тримата светители има свой ден в църковния календар. Празникът Свети Три светители е определен след бурен спор, възникнал през 11-и век по въпроса кой от тримата е по-достоен и с по-голям принос за утвърждаването на християнската вяра. Дебатиращите се разделили на „василиани“, „григориани“ и „йоанити“. Според преданието тримата светители се явили на епископа на град Евхаита – Йоан, и му казали, че пред Бога и тримата са равни по своя принос.\r\nАлбена ЖИЛЕКОВА", "date": "2018.01.30", "title": "Пазарджик: В храмовете в града се отслужва литургия в памет на светите Три светители, покровители на богословието"}
{"url": "http://www.focus-news.net/news/2018/01/30/2482974/mvr-edin-chovek-e-zaginal-a-11-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 11 са ранени при катастрофи в страната през изминалото денонощие, съобщиха от пресцентъра на МВР. Общо в страната са станали 11 тежки пътнотранспортни произшествия. В София са регистрирани 185 леки и 2 тежки катастрофи, при които са пострадали трима души. От началото на годината при пътни инциденти са загинали 41 души, а 557 са били ранени.", "date": "2018.01.30", "title": "МВР: Един човек е загинал, а 11 са ранени при катастрофи в страната през изминалото денонощие"}
{"url": "http://www.focus-news.net/news/2018/01/30/2482966/kyustendil-bez-zatrudneniya-se-osashtestvyava-preminavaneto-na-avtomobili-prez-gkpp-gyueshevo.html", "text": "Без затруднения се осъществява преминаването на автомобили през ГКПП „Гюешево”. Трафикът е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.01.30", "title": "Кюстендил: Без затруднения се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/01/30/2482978/plovdiv-obshtestveno-obsazhdane-za-podobryavane-kachestvoto-na-atmosferniya-vazduh-v-grada-shte-se-sastoi-na-31-yanuari.html", "text": "Обществено обсъждане за „Подобряване качеството на атмосферния въздух в град Пловдив“ ще се състои на 31 януари, сряда, от 18.00 ч., в зала „Съединение“ на Регионален исторически музей. Това съобщиха за Радио „Фокус“-Пловдив организаторите от Сдружение „Бизнесът за Пловдив”. Сдружението ще представи становище, съдържащо мерки, които Община Пловдив да предприеме за решаване на този обществено значим проблем. Целта на общественото обсъждане е гражданите на Пловдив и заинтересованите страни да изкажат своите мнения, препоръки и предложения, на базата на които ще бъде завършен списъкът от комплексни мерки и внесен в Община Пловдив, за иницииране на реални и ефективни действия за постигане и поддържане качеството на въздуха, съгласно законоустановените норми.", "date": "2018.01.30", "title": "Пловдив: Обществено обсъждане за подобряване качеството на атмосферния въздух в града ще се състои на 31 януари"}
{"url": "http://www.focus-news.net/news/2018/01/30/2482976/der-spiegel-phenyan-otmeni-planirano-savmestno-sas-seul-kulturno-sabitie.html", "text": "В навечерието на откриването на Зимните олимпийски игри в Пьончан Северна Корея отмени културно събитие, в което трябваше да участва заедно с представители на южния си съсед, отбелязва германското издание Der Spiegel, без обаче да привежда информация за конкретното мероприятие. \r\nСъгласно разпространената информация, Пхенян се отказва от участие в събитието заради „клеветите“, разпространени в южнокорейските медии по отношение на Севера. За какви точно медийни доклади става въпрос не се уточнява. От редакцията обаче припомнят, че неотдавна в Южна Корея средствата за масова информация коментираха оживено планирания военен парад, който Пхенян ще проведе само ден преди официалния старт на Олимпиадата. С него изолираната комунистическа страна ще отбележи 70-годишнината от създаването на въоръжените си сили. Тереза Герова", "date": "2018.01.30", "title": "Der Spiegel: Пхенян отмени планирано съвместно със Сеул културно събитие"}
{"url": "http://www.focus-news.net/news/2018/01/30/2482975/burgas-obshtinskite-savetnitsi-reshiha-pensionerite-i-uchenitsite-da-patuvat-s-namalenie-v-gradskiya-transport.html", "text": "Общинските съветници решиха на редовното си заседание пенсионерите и учениците да пътуват с намаление в градския транспорт, предаде кореспондентът на Радио „Фокус“ - Бургас. В докладната записка, входирана от зам.-кмета Красимир Стойчев, е посочено, че с въвеждането на новата електронна билетна система се е възприела нова тарифна политика, при която заплащането на превозната услуга е на база брой пътувания с възможност за прекачване в рамките на 45 минути. Община Бургас ежегодно осигурява средства за компенсиране на транспортни разходи на определени социални групи. Такива са пенсионери, навършили 65 и 70 години, многодетни майки, болни от диабет и паркинсонова болест, ученици, студенти във ВУЗ на територията на община Бургас, граждани с нетрудоспособност над 71%, граждани с нетрудоспособност над 50% с тежко увредени крайници, граждани с нетрудоспособност над 90.1% с увреждания на опорно-двигателния апарат, незрящи и онкоболни. С предишно решение Общински съвет - Бургас прие тарифния план за 2018 година, като месечните лимити са 90 пътувания в рамките на един месец за ученици и студенти и 50 пътувания за всички правоимащи групи.\r\nСпоред кмета Димитър Николов месените лимити от 50 и 90 лимити не се изразходват. А управителят на Оп „Бургасбус“ инж. Петко Драгнев каза, че учениците могат да използва 90 пътувания за 23 стотинки. 35-36 стотинки струва едно пътуване за пенсионер над 70 години, а 40 стотинки за пенсионер над 65 години.\r\nМария РУСЕВА", "date": "2018.01.30", "title": "Бургас: Общинските съветници решиха пенсионерите и учениците да пътуват с намаление в градския транспорт"}
{"url": "http://www.focus-news.net/news/2018/01/30/2482977/mon-v-770-uchilishta-v-stranata-dnes-nyama-da-ima-uchebni-zanyatiya.html", "text": "Поради обявена грипна епидемия в 770 училища в страната днес няма да има учебни занятия. Това съобщиха от пресцентъра на Министерството на образованието и науката.\r\nЗа 138 училища в област Бургас грипната ваканция продължава до 2 февруари.\r\nВ София-град 276 училища също няма да учат до 2 февруари.\r\n40 училища в област Сливен и 71 училища в област Русе са в грипна ваканция от днес.\r\nВ Община Варна 63 училища няма да учат днес, но в област Варна се провеждат учебни занятия.\r\nВ 13 училища в област Габрово и в 61 училища в област Монтана няма да има учебни занятия до 2 февруари.\r\nОбявена е грипна ваканция за 60 училища в област Хасково и за 44 училища в област Ямбол.\r\nВ още 4 училища няма да се учи днес - ОУ „Иван Вазов“ – с. Мусачево, Софийска област, ОУ „Св. Св. Кирил и Методий“ – с. Ставерци, община Долна Митрополия, област Плевен, СУ „Хр. Ботев“ – гр. Белоградчик, и ОУ „Васил Левски“ – с. Бойница, област Видин.", "date": "2018.01.30", "title": "МОН: В 770 училища в страната днес няма да има учебни занятия"}
{"url": "http://www.focus-news.net/news/2018/01/30/2482979/pazardzhik-vaveden-e-chastichen-voden-rezhim-v-kv-lukovitsa-v-peshtera-poradi-nedostig-na-piteyna-voda.html", "text": "Въведен е частичен воден режим за жителите на улиците „Бор“, „Здравец“, „Боряна“, „Ален мак“ и „Трепетлика“ в кв. „Луковица“ в Пещера, съобщиха за Радио „Фокус“ – Пазарджик от водоснабдителното дружество в Пещера. Мярката е наложена поради недостиг на питейна вода. От дружеството уточняват, че няма да има питейна вода за времето от 08.00 часа до 20.00 часа. Вода ще бъде подавана от 20.00 часа до 08.00 сутринта.", "date": "2018.01.30", "title": "Пазарджик: Въведен е частичен воден режим в кв. „Луковица“ в Пещера поради недостиг на питейна вода"}
{"url": "http://www.focus-news.net/news/2018/01/30/2482981/die-welt-germaniya-preustanovyava-vrashtaneto-na-bezhantsi-v-balgariya.html", "text": "Търсещите убежище, които вече са признати за бежанци в България, не може да бъдат депортирани там от германските власти. Такова бе решението, което съдебните власти в провинция Долна Саксония взеха в понеделник, съобщава националният ежедневник Die Welt.\r\nРешението бе оповестено от говорителя на съда Андреа Бломенкамп. Съгласно думите й, в България бежанците биха изпаднали в ситуация на необходимост от помощ, без обаче да имат реална перспектива за получаването на такава. Те ще бъдат заплашени от крайна бедност и невъзможността да си намерят подслон. Ето защо депортацията им в България би означавала нарушение на Европейската конвенция за правата на човека. Съдът изключи възможността за преразглеждане на решението.  \r\nРазгледаният случай бе на сирийски гражданин, признат за бежанец в България през 2014 г. След това той е заминал за Германия, където е кандидатствал повторно за убежище с аргумента, че в България са нарушени човешките му права. Федералната служба за миграция и бежанци обаче е отхвърлила молбата му и го е заплашила с депортация в България. Сега обаче магистратите постановиха, че депортацията му в България е недопустима.Тереза Герова", "date": "2018.01.30", "title": "Die Welt: Германия преустановява връщането на бежанци в България"}
{"url": "http://www.focus-news.net/news/2018/01/30/2482973/pazardzhik-sobstvenitsite-na-kucheto-koeto-ubi-3-godishnoto-dete-v-selo-mokrishte-shte-badat-sanktsionirani-po-zakona-za-veterinarnomeditsinskata-deynost.html", "text": "Собствениците на кучето, което уби 3-годишното дете в село Мокрище, ще бъдат санкционирани по Закона за ветеринарномедицинската дейност. Областната дирекция по безопасност на храните в Пазарджик ще извърши действия, свързани със спазване на Закона за ветеринарномедицинската дейност. Това каза за Радио „Фокус“ – Пазарджик директорът на ОДБХ - Пазарджик д-р Петко Митев, по повод починалото след ухапване от куче 3-годишно дете от село Мокрище. Той обясни, че кучето не е безстопанствено, а има собственици. „Те имат своите ангажименти и отговорности, които не са изпълнили. Те са свързани с чипиране, издаване на ветеринарно-медицински паспорт, обслужване от ветеринарен лекар, обезпаразитяване, ваксиниране. На собствениците на кучето ще бъдат наложени санкции“, коментира д-р Митев. Той добави, че в рамките на образуваното досъдебно производство ще бъде възложена експертиза на ветеринарен лекар за агресивността на животното или за липсата на такава. На въпрос дали агресията на кучето е породена от това, че то е било държано гладно, д-р Митев коментира, че всичко е възможно, тъй като няма очевидци на трагедията. „Дали е предизвикано от детето, дали е изблик на агресия от самото животно, дали условията, в които е отглеждано, са спомогнали, това са неща, които само могат да се допускат, но не могат да се докажат“, каза още д-р Митев.\r\nВаня НИКОЛОВА", "date": "2018.01.30", "title": "Пазарджик: Собствениците на кучето, което уби 3-годишното дете в село Мокрище, ще бъдат санкционирани по Закона за ветеринарномедицинската дейност"}
{"url": "http://www.focus-news.net/news/2018/01/30/2482985/evropeyskata-komisiya-poluchi-mandat-po-pregovorite-s-obedinenoto-kralstvo-za-prehodniya-period-sled-breksit.html", "text": "Европейската комисия приветства приетото на 29 януари решение на Съвета по общи въпроси (член 50) да се разреши започването на преговори по евентуалните преходни разпоредби вследствие на организираното оттегляне на Обединеното кралство от Европейския съюз. Това съобщиха от пресцентъра на Представителството на ЕК в България. Тези указания за водене на преговори, които допълват указанията за водене на преговори от май 2017 г. и се основават на препоръката на Комисията от 20 декември 2017 г., съдържат допълнителни подробности за евентуални преходни разпоредби. Те включват по-специално следното: \r\n- Няма да бъде допуснато „преференциално избиране“: Обединеното кралство ще продължи да участва в митническия съюз и в единния пазар (с четирите свободи). Достиженията на правото на Съюза ще продължат да се прилагат в пълна степен спрямо Обединеното кралство и на неговата територия, все едно че то продължава да бъде държава членка. Вследствие на това Обединеното кралство следва да остане обвързано от задълженията, произтичащи от споразуменията с трети държави. Всички промени, внесени в достиженията на правото на ЕС през този период, следва автоматично да се прилагат спрямо Обединеното кралство; \r\n- Ще се прилагат всички съществуващи регулаторни, бюджетни, надзорни, съдебни и правоприлагащи инструменти и структури на Съюза, включително компетентността на Съда на Европейския съюз; \r\n- От 30 март 2019 г. нататък Обединеното кралство ще се счита за трета държава. Вследствие на това то повече няма да бъде представено в институциите, агенциите, органите и службите на Съюза. \r\n- Преходният период трябва да бъде ясно определен и точно ограничен във времето. Той следва да приключи най-късно на 31 декември 2020 г. Поради това разпоредбите относно правата на гражданите в споразумението за оттегляне следва да се прилагат, считано от края на преходния период.  \r\nКомисията ще публикува своевременно проект на законодателен текст на споразумението за оттегляне, който съдържа и преходните разпоредби. Общото споразумение по член 50 ще трябва да бъде сключено от Съвета (член 50), Европейския парламент и Обединеното кралство съгласно конституционните му изисквания.", "date": "2018.01.30", "title": "Европейската комисия получи мандат по преговорите с Обединеното кралство за преходния период след Брексит"}
{"url": "http://www.focus-news.net/news/2018/01/30/2482983/blagoevgrad-lek-avtomobil-e-izgoryal-pri-pozhar-na-patya-za-selo-marulevo.html", "text": "Лек автомобил е изгорял при пожар на пътя за село Марулево. Това съобщиха от ОДМВР - Благоевград. Сигналът за запаления автомобил е получен около 23.18 часа снощи. Огънят е погасен от екип на РСПБЗН - Благоевград.", "date": "2018.01.30", "title": "Благоевград: Лек автомобил е изгорял при пожар на пътя за село Марулево"}
{"url": "http://www.focus-news.net/news/2018/01/30/2482987/burgas-izlozhba-s-reproduktsii-na-originalni-kartini-ot-izvestni-ruski-hudozhnitsi-shte-bade-otkrita-v-bhg-petko-zadgorski-na-1-fevruari.html", "text": "Изложба с репродукции на оригинални картини от известни руски художници ще бъде открита в Бургас. Това съобщиха от пресцентъра на Община Бургас. Изложбата ще бъде открита на 1 февруари от 18.00 часа в БХГ \"Петко Задгорски\" и може да бъде разгледана до 16 февруари. Експозицията е посветена на 140-годишнината от Руско-турската освободителна война през 1877-1878 г. и е първото събитие от богатата празнична програма, с която ще бъде отбелязано Освобождението на Бургас. Изложбата представя 38 репродукции на картини на руски художници от този период, които много точно отразяват преломни и драматични моменти от войната. Те са придружени с указателни постери с описание на военните действия. Посетителите ще могат да видят платна на Алексей Кившенко, Василий Верешчагин, Василий Поленов, Николай Оренбургски, Егор Ботман и др. Организатори на вълнуващата експозиция са Национално движение \"Русофили\", Община Казанлък, Община Бургас и Бургаска художествена галерия.\r\nБлагодарение на съвременните технологии всяка репродукция е изработена от висококачествени материали, което дава възможност да се постигне изображение изключително близко до оригинала. Запазена е уникалността в структурата, маската на четката и нюансите в живописните техники, използвани от авторите. Изложбата представлява ретроспекция на най-важните епизоди от Руско-турската освободителна война. От платната оживяват отново решаващите битки и вълнуващите моменти на военната кампания и героизма на руските войници и българските опълченци. В нея могат да се видят репродукции на картините \"Генерал Скобелев на бял кон\" на Николай Дмитриев-Оренбургски, \"Император Александър II\" на Егор Ботман, \"Генерал Йосиф Гурко в Балкана\" на Павел Ковалевски, \"Шипка-Шейново. Скобелев при Шипка\" на Василий Верешчагин и др. Платната представят един неповторим, драматичен и величествен разказ за героизма на руси и българи в една война за победа на общия славянски и православен дух.\r\nОригиналите на картините са част от постоянните колекции на различни градове в Русия - Минск, Киев, Москва, както и от частни колекции по цял свят. Някои от тях са рисувани по оригинални фотоси от самата война.", "date": "2018.01.30", "title": "Бургас: Изложба с репродукции на оригинални картини от известни руски художници ще бъде открита в БХГ \"Петко Задгорски\" на 1 февруари"}
{"url": "http://www.focus-news.net/news/2018/01/30/2482989/sport-key-nishikori-postigna-parva-pobeda-sled-zavrashtaneto-si-na-korta.html", "text": "Японският тенисист Кей Нишикори постигна първа победа след завръщането си на корта след петмесечно отсъствие заради травма. Бившият номер четири в световната ранглиста успя да се наложи с 6:3, 6:3 над Денис Новиков в двубой от турнира от сериите „Чалънджър“ в Далас, продължил един час и шест минути.  \r\nЗа място на 1/4-финалите Кей ще играе срещу победителя от мача между Матиас Бахингер и Евгени Карловски.\r\nНишикори се контузи на турнира в Синсинати през август 2017-та и бе принуден да прекрати предсрочно сезона си.", "date": "2018.01.30", "title": "Спорт: Кей Нишикори постигна първа победа след завръщането си на корта"}
{"url": "http://www.focus-news.net/news/2018/01/30/2482990/nsi-sas-173-e-narasnalo-proizvodstvoto-na-elektroenergiya-prez-noemvri-2017-g-spryamo-oktomvri-2017-g.html", "text": "Със 17.3% е нараснало производството на електроенергия през ноември 2017 г. спрямо октомври 2017 г. Това сочи статистика на Националния статистически институт (НСИ).\r\nПрез ноември 2017 г. спрямо октомври 2017 г. нараства производството на:\r\n- дизелово гориво - със 7.6% до 254 хил. т;\r\n- електроенергия - със 17.3% до 4 006 ГВтч.\r\nНамалява производството на:\r\n- твърди горива - с 16.7% до 2 836 хил. т;\r\n- пропан-бутанови смеси - с 10.0% до 9 хил. т. \r\nПроизводството на безоловен бензин остава без изменение.\r\nПрез ноември 2017 г. спрямо същия месец на предходната година нараства производството на:\r\n- електроенергия - с 4.0%.\r\nНамалява производството на:\r\n- твърди горива - с 18.2%;\r\n- безоловен бензин - с 8.3%;\r\n- дизелово гориво - с 8.3%. \r\nПроизводството на пропан-бутанови смеси няма изменение. \r\nДоставки на енергийни продукти\r\nПрез ноември 2017 г. спрямо октомври 2017 г. нарастват доставките на:\r\n- безоловен бензин - с 35.1% до 50 хил. т; \r\n- природен газ - с 33.1% до 330 млн. м3;\r\n- електроенергия - с 11.5% до 3 077 ГВтч. \r\nНамаляват доставките на:\r\n- твърди горива - с 16.2% до 2 922 хил. т;\r\n- пропан-бутанови смеси - с 6.7% до 42 хил. т;\r\n- дизелово гориво - с 22.3% до 164 хил. т.\r\nПрез ноември 2017 г. спрямо същия месец на предходната година нарастват доставките на:\r\n- безоловен бензин - с 35.1%; \r\n- електроенергия - с 1.4%.\r\nНамаляват доставките на:\r\n- твърди горива - с 18.2%;\r\n- дизелово гориво - с 15.0%; \r\n- природен газ - с 1.2%. \r\nДоставките на пропан-бутанови смеси нямат изменение.", "date": "2018.01.30", "title": "НСИ: Със 17.3% е нараснало производството на електроенергия през ноември 2017 г. спрямо октомври 2017 г."}
{"url": "http://www.focus-news.net/news/2018/01/30/2482988/sofiya-vazstanoveno-e-dvizhenieto-po-avtomagistrala-hemus-v-posoka-sofiya-v-rayona-na-tunel-vitinya.html", "text": "Възстановено е движението по автомагистрала \"Хемус\", в посока София, в района на тунел \"Витиня\". Това съобщиха от пресцентъра на Агенция \"Пътна инфраструктура\".", "date": "2018.01.30", "title": "София: Възстановено е движението по автомагистрала \"Хемус\", в посока София, в района на тунел \"Витиня\""}
{"url": "http://www.focus-news.net/news/2018/01/30/2482982/burgas-shte-badat-izgradeni-70-novi-parkomesta-po-ulitsa-pomoriyska.html", "text": "Ще бъдат изградени 70 нови паркоместа по улица „Поморийска“. Това решиха общинските съветници на днешното си заседание, предаде кореспондент на Радио „Фокус“ - Бургас. Причината е, че Приморският парк се посещава от гражданите и гостите на морския град и засиления трафик през летния сезон. Паркоместата ще се изградят върху северозападния тротоар на улицата от кръстовището с ул. „24-ти черноморски пехотен полк“ до паркинга на Северния плаж.\r\nСпоред Георги Дражев от НФСБ изграждането на паркоместата ще доведе до премахване на част от тротоарите. Той добави, че трябва да се види от къде ще дойдат парите за инвестицията. Кметът Димитър Николов посочи, че първоначалните финансови разчети са до 250 000 лева.\r\nМария РУСЕВА", "date": "2018.01.30", "title": "Бургас: Ще бъдат изградени 70 нови паркоместа по улица „Поморийска“"}
{"url": "http://www.focus-news.net/news/2018/01/30/2482986/rayonna-prokuratura-pazardzhik-nablyudava-dosadebnoto-proizvodstvo-za-smartta-na-deteto-nahapano-ot-kuche.html", "text": "Районна прокуратура-Пазарджик наблюдава досъдебно производство за това, че на 29 януари 2018 г., в с. Мокрище, общ. Пазарджик,  не са били положени достатъчно грижи за гръбначно животно – куче от породата „питбул“, което е било под надзор, като в резултат на това е последвала смъртта на малолетно лице – 3-годишно момче – престъпление по чл. 325в, ал 2, във връзка с ал. 1 от Наказателния кодекс. Това съобщиха от пресцентъра на Апелативна прокуратура-Пловдив. В хода на проведеното разследване е извършен оглед на местопроизшествието, към който е приложен и фотоалбум, разпитани са свидетели, назначена е съдебно-медицинска експертиза, която да определи причините за смъртта на детето, уведомени са Община Пазарджик и Агенцията по храните. Кучето е било прегледано от ветеринар, като по отношение на собствениците му е издадено предписание. По досъдебното производство са били задържани три лица за срок от 24 часа по Закона на МВР. След изготвяне на съдебно-медицинската експертиза предстои Районна прокуратура-Пазарджик да прецени по нататъшните си действия.", "date": "2018.01.30", "title": "Районна прокуратура-Пазарджик наблюдава досъдебното производство за смъртта на детето, нахапано от куче"}
{"url": "http://www.focus-news.net/news/2018/01/30/2482991/dobrich-tarzhestveno-be-otkrito-xxiv-to-izdanie-na-spetsializiranoto-izlozhenie-borsa-za-semena-i-posadachen-material.html", "text": "Тържествено бе открито XXIV-то издание на специализираното изложение „Борса за семена и посадъчен материал“, предаде кореспондентът на Радио „Фокус” – Варна. Над 65 фирми са заявили своето участие във форума. За първа година интерес към него проявяват фирми, занимаващи се с биопродукти, посочиха организаторите – „Добрички панаир“. Този форум се е утвърдил във времето като своеобразен център както за излагане на българската продукция, така и за ползотворни контакти между семепроизводители и търговци. Интересът към изложението се е превърнал в стимул за българските производители на семена и посадъчен материал да предлагат най-доброто от своите продукти и всяка година да се стремят да бъдат конкурентноспособни на пазара. На щандовете се предлагат семена, посадъчен материал, торове, специализирана също и селскостопанска техника. Земеделските производители имат възможност да направят своя избор и да си осигурят най-добрите продукти за сеитбена кампания 2018 г. Изложението е разположено в Спортния комплекс „Простор“ и ще продължи до 3 февруари. \r\nЖулиета НИКОЛОВА", "date": "2018.01.30", "title": "Добрич: Тържествено бе открито XXIV-то издание на специализираното изложение „Борса за семена и посадъчен материал“"}
{"url": "http://www.focus-news.net/news/2018/01/30/2482980/rzi-smolyan-namalyava-broyat-na-registriranite-sluchai-na-ostri-respiratorni-zabolyavaniya-prez-poslednata-sedmitsa-v-oblastta.html", "text": "Намалява броят на регистрираните случаи на остри респираторни заболявания през последната седмица в областта, съобщиха от пресцентъра на Регионалната здравна инспекция – Смолян. В периода от 22 до 28 януари 2018 г. в инспекцията са регистрирани 40 случая на остри респираторни заболявания, при 53 за предходната седмица. Заболяемостта е 141.89 на 10 000 и е под епидемичните стойности. Най-много са случаите във възрастовата група от 5 до 14 години – 21 души, следват тези при възрастните от 30 до 64 години – 13 и при най-малките от 0 до 14 години – 6 случая.\r\nПрез изминалата седмица са регистрирани и заразни заболявания. При чревните инфекции има 5 случая на ентероколит и 4 случая на вирусен хепатит. При въздушно-капковите инфекции за седмица има по един случай на варицела, скарлатина и туберкулоза.", "date": "2018.01.30", "title": "РЗИ – Смолян: Намалява броят на регистрираните случаи на остри респираторни заболявания през последната седмица в областта"}
{"url": "http://www.focus-news.net/news/2018/01/30/2482993/nsi-obshtiyat-indeks-na-tsenite-na-proizvoditel-prez-dekemvri-2017-g-narastva-s-41-v-sravnenie-sas-sashtiya-mesets-na-2016-g.html", "text": "Общият индекс на цените на производител през декември 2017 г. нараства с 4.1% в сравнение със същия месец на 2016 г. Това сочи статистика на Националния статистически институт (НСИ).\r\nОбщият индекс на цените на производител през декември 2017 г. остава непроменен спрямо предходния месец. По-високи цени са регистрирани в добивната промишленост - с 4.6%, при производството и разпределението на електрическа и топлоенергия и газ - с 0.3%, а в преработващата промишленост е отчетено намаление - с 0.4%. \r\nПо-съществен спад на цените в преработващата промишленост се наблюдава при производството на основни метали - с 2.0%, както и при производството, некласифицирано другаде - с 0.4%, а увеличение е отчетено при производството на хартия, картон и изделия от хартия и картон - с 0.6%, както и при ремонта и инсталирането на машини и оборудване и при производството на химични продукти - по 0.5%.\r\nОбщият индекс на цените на производител през декември 2017 г. нараства с 4.1% в сравнение със същия месец на 2016 година. Увеличение на цените е отчетено при: производството и разпределението на електрическа и топлоенергия и газ - с 10.1%, добивната промишленост - със 7.9%, и преработващата промишленост - с 2.0%.\r\nВ преработващата промишленост по-съществено увеличение на цените се наблюдава при производството на дървен материал и изделия от него, без мебели - с 6.9%, при производството на хартия, картон и изделия от хартия и картон - с 5.3%, както и при производството на автомобили, ремаркета и полуремаркета - с 4.0%, а намаление е регистрирано при производството на превозни средства, без автомобили - с 3.5%, и при производството на компютърна техника, електронни и оптични продукти - с 2.8%.\r\nИндексът на цените на производител на вътрешния пазар през декември 2017 г. нараства с 0.1% спрямо предходния месец. Увеличение на цените е отчетено в преработващата промишленост - с 0.1%, намаление се наблюдава в добивната промишленост - с 0.3%, а при производството и разпределението на електрическа и топлоенергия и газ не е отчетена промяна.\r\nВ преработващата промишленост  увеличение на цените спрямо предходния месец се наблюдава при производството на автомобили, ремаркета и полуремаркета - с 2.1%, и при производството на химични продукти - с 1.1%, а намаление е отчетено при производството на облекло - с 0.4%, и при производството на основни метали - с 0.2%.\r\nИндексът на цените на производител на вътрешния пазар през декември 2017 г. нараства с 5.1% в сравнение със същия месец на 2016 година. Увеличение на цените е регистрирано при производството и разпределението на електрическа и топлоенергия и газ - с 10.1%, в добивната промишленост - с 4.2%, и в преработващата промишленост - с 2.2%. \r\nПо-високи цени в преработващата промишленост спрямо декември 2016 г. са отчетени при: производството на дървен материал и изделия от него, без мебели - с 6.3%, производството на химични продукти - с 4.5%, и производството на автомобили, ремаркета и полуремаркета - с 3.4%. Намаление на цените се наблюдава при производството на компютърна техника, електронни и оптични продукти - с 0.6%, и при производството на изделия от други неметални минерални суровини - с 0.3%.\r\nИндексът на цените на производител на международния пазар през декември 2017 г. намалява с 0.2% в сравнение с предходния месец.\r\nВ преработващата промишленост е отчетен спад на цените с 0.9%. По-съществено намаление е отчетено при производството на основни метали - с 2.4%, при производството на мебели - с 1.9%, и при производството, некласифицирано другаде - с 0.5%, а увеличение се наблюдава при производството на хартия, картон и изделия от хартия и картон - с 1.1%, и при производството на изделия от каучук и пластмаси - с 0.6%.\r\nИндексът на цените на производител на международния пазар през декември 2017 г. нараства с 2.3% в сравнение със същия месец на 2016 година.\r\nВ преработващата промишленост увеличението на цените е с 1.7%. По-високи цени са отчетени при: производството на хартия, картон и изделия от хартия и картон - с 14.3%,  производството на дървен материал и изделия от него, без мебели - със 7.7%, и производството на изделия от каучук и пластмаси - със 7.0%. Намаление на цените се наблюдава при  производството на превозни средства, без автомобили - с 4.7%, и при производството на компютърна техника, електронни и оптични продукти - с 4.0%.", "date": "2018.01.30", "title": "НСИ: Общият индекс на цените на производител през декември 2017 г. нараства с 4.1% в сравнение със същия месец на 2016 г."}
{"url": "http://www.focus-news.net/news/2018/01/30/2482994/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Спецчасти на митническите служби и полицията в Германия стартираха в сутрешните часове на деня национална акция срещу организирания черен пазар на труда, съобщава националният ежедневник Die Frankfurter Allgemeine Zeitung. \r\nГоворител на митницата в Крефелд поясни, че освен на територията на Северен Рейн-Вестфалия, операцията се провежда и в други федерални провинции. Кои точно обаче – към момента не се съобщава. \r\nМедии вече приведоха данни за над хиляда полицейски служители, задействани в операцията в Северен Рейн-Вестфалия. Включени са и екипи на елитното звено на федералната полиция - GSG 9. Има арести, но се уточнява колко на брой са и в кои градове са извършени.\r\n*** Търсещите убежище, които вече са признати за бежанци в България, не може да бъдат депортирани там от германските власти. Такова бе решението, което съдебните власти в провинция Долна Саксония взеха в понеделник, съобщава националният ежедневник Die Welt.\r\nРешението бе оповестено от говорителя на съда Андреа Бломенкамп. Съгласно думите й, в България бежанците биха изпаднали в ситуация на необходимост от помощ, без обаче да имат реална перспектива за получаването на такава. Те ще бъдат заплашени от крайна бедност и невъзможността да си намерят подслон. Ето защо депортацията им в България би означавала нарушение на Европейската конвенция за правата на човека. Съдът изключи възможността за преразглеждане на решението.  \r\nРазгледаният случай бе на сирийски гражданин, признат за бежанец в България през 2014 г. След това той е заминал за Германия, където е кандидатствал повторно за убежище с аргумента, че в България са нарушени човешките му права. Федералната служба за миграция и бежанци обаче е отхвърлила молбата му и го е заплашила с депортация в България. Сега обаче магистратите постановиха, че депортацията му в България е недопустима.\r\n*** В навечерието на откриването на Зимните олимпийски игри в Пьончан Северна Корея отмени културно събитие, в което трябваше да участва заедно с представители на южния си съсед, отбелязва германското издание Der Spiegel, без обаче да привежда информация за конкретното мероприятие. \r\nСъгласно разпространената информация, Пхенян се отказва от участие в събитието заради „клеветите“, разпространени в южнокорейските медии по отношение на Севера. За какви точно медийни доклади става въпрос не се уточнява. От редакцията обаче припомнят, че неотдавна в Южна Корея средствата за масова информация коментираха оживено планирания военен парад, който Пхенян ще проведе само ден преди официалния старт на Олимпиадата. С него изолираната комунистическа страна ще отбележи 70-годишнината от създаването на въоръжените си сили.\r\n***", "date": "2018.01.30", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/01/30/2482992/pazardzhik-riosv-e-partnyor-v-konkursite-na-ministerstvoto-na-okolnata-sreda-i-vodite-v-kampaniyata-za-chista-okolna-sreda.html", "text": "Министерството на околната среда и водите обяви официалния старт на Националната кампания „За чиста околна среда“, в която общини, кметства, училища и детски градини могат да участват с проекти за озеленяване, изграждане на детски площадки, зони за отдих и други. Това съобщи за Радио „Фокус“ – Пазарджик Цветана Чочева, експерт в Здравната инспекция в Пазарджик. Кампанията е с бюджет 3.5 млн. лв. и се финансира от Предприятието за управление на дейностите по опазване на околната среда. „Тази година срокът за подаване на предложения от училища и детски градини в Предприятието за управление на дейностите по опазване на околната среда е 16 февруари, а за общини и кметства е 2 март. Класираните проекти ще бъдат обявени на 13 април. Максималният размер на финансирането на общините е 10 000 лв. на проект, а за училищата и детските градини е 5 000 лв.“, уточни Чочева. Тя каза още, че най-високо ще бъдат оценявани предложенията, които се осъществяват с участие на децата, както и на техните родители. При общинските проекти висока оценка ще получат тези, които са свързани с почистване на замърсени площи и облагородяването им, създаване на зони за отдих, ремонт на стари площадки и други. Важно е участието на гражданите, чрез полагане на доброволен труд, като гаранция, че по-късно хората ще се грижат за създаденото от тях.\r\nАлбена ЖИЛЕКОВА", "date": "2018.01.30", "title": "Пазарджик: РИОСВ е партньор в конкурсите на Министерството на околната среда и водите в кампанията „За чиста околна среда“"}
{"url": "http://www.focus-news.net/news/2018/01/30/2482996/premierat-boyko-borisov-politicheskiyat-elit-na-balkanite-useshta-che-sega-e-momentat-da-pokazhem-na-evropa-che-ne-generirame-problemi-a-uspehi-i-dobri-investitsii.html", "text": "Политическият елит на Балканите усеща, че сега е моментът да демонстрираме разум и да покажем на Европа, че не генерираме проблеми, а успехи и места за добри инвестиции. Това каза министър-председателят Бойко Борисов по време на 12-ата годишна среща на бизнеса с правителството „Големите въпроси на 2018“, предаде репортер на Агенция „Фокус“. \"Не обичам да деля Балканите, защото така сме свързани, че всяка една държава може да генерира такова напрежение, че да срине останалите. Само преди години нещата, които се случиха в Косово, например. Така че България и Македония действително дадоха голям пример, че и на Балканите има страни, които въпреки големите противоречия, особено на тема \"История\", могат да си сътрудничат и да отворят пътя си напред. И другите държави трябва да направят така. Например Хърватия и Словения трябва да се разберат за това заливче - защото то е едно такова малко заливче, ако го видите на картата, ще се смеете, че ако влезете във водите в Холандия, вече ще сте в Словения. А не може да се влиза по бански в другата държава. С ей такива неща се занимават“, коментира Борисов и изрази надежда, че скоро двете държави ще решат този проблем.\r\nПремиерът коментира и темата за инфраструктурата на Балканите. „Каква беше оста досега – София-Истанбул, София-Белград, София-Солун и оттам нататък Балканите ги няма. Аз съм изключително благодарен, че дори на пресконференцията с Ангела Меркел се съгласихме, основната ос, която сме длъжни да направим, е София-Скопие-Тирана-Кьолн“, каза още той.\r\nБорисов изрази надежда, че в най-скоро време ще проработи и румънският модел и ще има правителство. „Защото от много време правим срещи с румънските колеги и след 2 месеца те са в ареста един по един, един по един, един по един. И тамън се договорим за третия мост и търсим финансиране за другите два, и тях ги няма, защото влизат в затвора. Сега наново трябва да правим съвещания.  А третият мост с Румъния е изключително важен, защото има много банки, които се натискат да дават кредити“, каза още Борисов.\r\n„Трябва да има ЖП линия, да има магистрала, защото като тръгнем да правим бизнес с Албания, Македония и др., ни трябват няколко денонощия, за да се пренесе един товар. А това е прекрасна част на Европа с може би най-добрите ареали за животновъдство, прекрасно място за туризъм и страхотно място за инвестиции. Ние трябва да им предложим инфраструктура, която ще създаде възможност за инвестиции, и трябва да имаме ясен план. Защото геостратегическите играчи не само са се вгледали насам, но и вече са тук, на Балканите. И съм щастлив, че моите колеги в Брюксел съзнават, че ако една част от Европа си я дадем просто ей така, няма на кого да се сърдим после, че ни е влязъл в задния двор – влиянието на Турция например, или на Саудитска Арабия, или на Китай. Не на последно място, тук са и газовите връзки – въпросът е дали България ще продължи да бъде газопреносна мрежа или ще стане само клиент. Считам, че това не е редно да го допуснем. Всички прогнози на анализаторите, че Украйна няма да бъде заобиколена, също се оказаха много грешни. И на 1 януари 2019 г. ние ще осъмнем с Турски поток. Ние като държава много добре трябва да си направим сметката и запазвайки лоялност към НАТО и ЕС, дипломатично и спокойно да защитим своя интерес. Да загубим ние транзита в полза на Турция, Гърция и Италия не считам, че е нещо, което български политик би приел. А практиката показва, че там където има газопроводи – няма и войни“, каза още той.\r\nЦветилена СИМЕОНОВА", "date": "2018.01.30", "title": "Премиерът Бойко Борисов: Политическият елит на Балканите усеща, че сега е моментът да покажем на Европа, че не генерираме проблеми, а успехи и добри инвестиции"}
{"url": "http://www.focus-news.net/news/2018/01/30/2482995/api-shofyorite-da-se-dvizhat-s-povisheno-vnimanie-po-obhodniya-pat-na-grad-vratsa-poradi-izvarshvane-na-remontni-deynosti.html", "text": "Шофьорите да се движат с повишено внимание по път I-1 Обходен път на град Враца поради извършване на ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.01.30", "title": "АПИ: Шофьорите да се движат с повишено внимание по Обходния път на град Враца поради извършване на ремонтни дейности"}
{"url": "http://www.focus-news.net/news/2018/01/30/2482998/afp-yemenskite-separatisti-sa-obgradili-prezidentskiya-dvorets-v-aden.html", "text": "Йеменските „сепаратисти“ са обградили президентския дворец в Аден, временната столица на правителството, предава AFP, като се позовава на източник от военните кръгове.\r\n„Сепаратистите са обградили двореца и контролират централния вход. За съжаление, онези, които се намират вътре, към настоящия момент се намират под домашен арест“, заяви за агенцията офицер от армията на Йемен с висок чин.Тереза Герова", "date": "2018.01.30", "title": "AFP: Йеменските „сепаратисти“ са обградили президентския дворец в Аден"}
{"url": "http://www.focus-news.net/news/2018/01/30/2482999/veliko-tarnovo-22738-mln-lv-e-byudzhetat-na-obshtina-svishtov-za-2018-g-nay-mnogo-ot-tyah-otivat-za-obrazovanie-38.html", "text": "22.738 млн. лв. е бюджетът на Община Свищов за 2018 г. Това съобщи в предаването „Добре дошли в Свищов“ на Радио „Фокус“ – Велико Търново главният финансист в Общината Стефан Кирчев. Той подчерта, че при изготвянето на финансовата рамка от 10 години насам се прилага оптимално балансиране, чиято цел е ограничаване на разходите. Кирчев добави, че по тази причина, от 2000 година насам Община Свищов няма просрочени задължения. „На първо място приоритет на бюджета е финансовата стабилност, на второ място – повишаване на качеството, подобряване обхвата на предоставяните на населението услуги, устойчивост в реализираните проекти и баланс във всяко едно действие. Целта е гарантиране на бъдещо развитие. Приходите на Община Свищов са 22.738 млн. лв. от тях за делегирани държавни дейности са 11.683 млн. лв., за общинските дейности – 10.339 млн. и за дофинансиране 716 000 лева“, добави експертът. Най-много средства са отделени за функция „Образование“ – 38%, следва функция „Благоустрояване“ с 21%. Сравнително голям относителен дял има и за развитието на социалните дейности на територията на общината – малко над 10%. Финансистът подчерта, че бюджетът е динамична величина и със сигурност до края на годината ще има сериозни изменения в заложените параметри.\r\nЛуиза ТРАНЧЕВА", "date": "2018.01.30", "title": "Велико Търново: 22.738 млн. лв. е бюджетът на Община Свищов за 2018 г., най-много от тях отиват за образование – 38%"}
{"url": "http://www.focus-news.net/news/2018/01/30/2482997/dobrich-obshtinskiyat-savet-prie-programata-za-kapitalovite-razhodi-za-2018-g.html", "text": "Общинският съвет прие Програмата за капиталовите разходи на Община град Добрич за 2018 г., предаде кореспондент на Радио „Фокус” – Варна. Планираните средства в Програмата са в размер на 65 542 226 лева. В раздела за собствени бюджетни средства са предвидени 1 158 475 лева. От тях 425 328 лева са за обект „Площадка за безвъзмездно предаване на отпадъци от домакинствата”, за който има избран изпълнител, подписан договор и реализацията му продължава и през тази година. 18 436 лева са предвидени за компютърна техника и програмни продукти. 714 711 лева са разчетени за реализиране от второстепенни разпоредители на бюджетни средства - училища, дирекция „Хуманитарни дейности”, Регионална библиотека „Дора Габе”, ОБП \"Устойчиви дейности и проекти\", ОП „Обреден дом Добрич“ и Регионален исторически музей – Добрич. Със Закона за държавния бюджет на Република България за 2018 г., за Община град Добрич са осигурени 539 600 лева и преходен остатък от 2017 г. в размер на 4 002, общо субсидията е в размер на 543 602 лева. Ще се финансират изграждане на битова канализация по ул. „Разлог” и ул. „Вежен”, разширение на Гробищния парк (изграждане на алеи и закупуване на земя), изготвяне на инвестиционни проекти за основен ремонт на три детски градини. Ще бъдат изготвени също технически обследвания, ще бъдат съставени технически паспорти и ще бъдат изготвени инвестиционни проекти за рехабилитация на съоръжения и елементи на транспортната техническа инфраструктура по бул. „Добруджа”, ул. „Христо Ботев” и бул. „25-ти септември\". Предвидено е още изграждане на архитектурна среда във връзка с преместване на паметника на Дора Габе от бившето училище „Дора Габе“ в ДГ №18 „Дора Габе“. Ще бъде изграден паркинг \"Кооперативен пазар\". Предвидени са строително-монтажни работи по автоспирки и други дейности по благоустрояване на града.\r\nЖулиета НИКОЛОВА", "date": "2018.01.30", "title": "Добрич: Общинският съвет прие Програмата за капиталовите разходи за 2018 г."}
{"url": "http://www.focus-news.net/news/2018/01/30/2483000/ministar-nikolay-nankov-shte-prisastva-na-vrachvaneto-na-godishnite-nagradi-za-patna-bezopasnost-za-2017-godina.html", "text": "Министърът на регионалното развитие и благоустройството Николай Нанков ще участва в церемонията по връчване на Годишните награди за пътна безопасност за 2017 година. Това съобщиха от пресцентъра на Министерство на регионалното развитие и благоустройството. Тя ще се състои днес от 19.00 часа в \"София Хотел Балкан\".", "date": "2018.01.30", "title": "Министър Николай Нанков ще присъства на връчването на Годишните награди за пътна безопасност за 2017 година"}
{"url": "http://www.focus-news.net/news/2018/01/30/2483001/faktor-makedoniya-prezidentat-na-balgariya-predupredi-ako-zapadnite-balkani-ne-stanat-chast-ot-es-to-toy-nikoga-nyama-da-bade-edinen-i-stabilen.html", "text": "Държавният глава на България Румен Радев даде традиционен прием за дипломатите от чуждестранните мисии в страната, в рамките на който потвърди, че София подкрепя държавите от Западните Балкани, отбелязва скопската електронна медия „Фактор“.\r\n„Ако не насочим вниманието на Европа върху този регион, тя не може да бъде единна, сигурна и стабилна. Призивът към Европейския съюз от страните от Западните Балкани изобщо не е за обсъждане, но когато поддържаме тази дискусия трябва да бъде ясно, че оценката се основава на индивидуални постижения на всяка страна\", подчерта Радев.\r\nПо думите му България трябва да инициира и да води важни дебати, за да постигне консенсус и рационални решения по редица важни въпроси за ЕС.\r\n„Ценностите, които те уважават, са солидарност, политическо единство и сигурност. Важно е Съюзът да намали разликите в икономическото развитие и жизнения стандарт между Изтока и Запада, Севера и Юга\", заключи Радев.Тереза Герова", "date": "2018.01.30", "title": "„Фактор“ (Македония): Президентът на България предупреди: Ако Западните Балкани не станат част от ЕС, то той никога няма да бъде единен и стабилен"}
{"url": "http://www.focus-news.net/news/2018/01/30/2483003/premierat-boyko-borisov-vsichki-koito-rabotyat-s-balgariya-znayat-che-nie-sme-nay-distsipliniranite-v-es-shto-se-kasae-do-ikonomika-i-finansi.html", "text": "Всички, които работят с България, знаят, че ние сме най-дисциплинираните в ЕС що се касае до икономика и финанси. Това каза министър-председателят Бойко Борисов по време на 12-ата годишна среща на бизнеса с правителството „Големите въпроси на 2018“, предаде репортер на Агенция „Фокус“. „Надявам се, че европейското общество в по-голямата си част знае, че България се отнася много сериозно относно своите ангажименти. Ето например Холандия - холандски журналисти няколко дни снимаха на границите, че бежанската вълна на нашата граница е нула и се надявам, когато го види министърът на Холандия, да се зарадва. Защото всеки ден ми докладват, че вълната е нула на всички граници. Затова България е лидер и има самочувствие - защото ние правим само правилните и верните неща“, каза още той.\r\nБорисов посочи, че преди две години е бил в Софийския университет с една група студенти, които са били направили социологическо проучване какво излиза в съзнанието на чужденците, когато стане дума за България. \"И какво излезе - че сме стреляли по папата. Виждаме колко е тежко, когато под едно внушение се развие една тема, тя продължава да стои вече колко години във времето. На нас ни трябва много по-дълго от други държави да се доказваме, за да ни повярват. Не казвам, че сме идеални, защото има случаи, когато правим и глупости“, обясни Борисов.\r\nПремиерът посочи, че това, което държавата се опитва да прави навън, е пряко свързано с развитието на българската икономика. „Защото тогава ще има български инвеститори, които ще отидат в чужбина. Отваря се огромен фронт за строителство“, каза още той.\r\nЦветилена СИМЕОНОВА", "date": "2018.01.30", "title": "Премиерът Бойко Борисов: Всички, които работят с България, знаят, че ние сме най-дисциплинираните в ЕС що се касае до икономика и финанси"}
{"url": "http://www.focus-news.net/news/2018/01/30/2483005/sofiya-18-godishen-mladezh-e-s-opasnost-za-zhivota-sled-katastrofa-v-selo-litakovo.html", "text": "18-годишен младеж е с опасност за живота след катастрофа в село Литаково. Това съобщиха от ОДМВР - София. Сигналът за катастрофата е получен около 21.30 часа на 29 януари в РУ - Ботевград. Пътнотранспортното произшествие е станало в село Литаково. Пристигналите на място полицейски служители установили, че лек автомобил „Рено Клио“ без регистрационни табели и с неправоспособен водач – на 17 години от Ботевград, се е блъснал в оградата на къща. Пострадал е 18-годишен пътник, настанен за лечение с черепно-мозъчна травма и с опасност за живота. Разследването по случая продължава в рамките на образуваното досъдебно производство.", "date": "2018.01.30", "title": "София: 18-годишен младеж е с опасност за живота след катастрофа в село Литаково"}
{"url": "http://www.focus-news.net/news/2018/01/30/2483007/kyustendil-shofyorite-da-se-dvizhat-s-povisheno-vnimanie-i-saobrazena-skorost-po-avtomagistrala-struma-v-uchastaka-ot-dupnitsa-do-kocherinovo-poradi-podmyana-na-mantineli.html", "text": "Шофьорите да се движат с повишено внимание и съобразена скорост, спазвайки пътната сигнализация, по автомагистрала \"Струма\" в участъка от Дупница до Кочериново, поради извършване на подмяна на ограничителни системи (мантинели). Това съобщиха от пресцентъра на Агенция \"Пътна инфраструктура\".", "date": "2018.01.30", "title": "Кюстендил: Шофьорите да се движат с повишено внимание и съобразена скорост по автомагистрала \"Струма\", в участъка от Дупница до Кочериново, поради подмяна на мантинели"}
{"url": "http://www.focus-news.net/news/2018/01/30/2483010/ria-novosti-lekari-bez-granitsi-saobshtiha-za-bombardirovka-na-bolnitsa-v-idlib.html", "text": "Болница в сирийската провинция Идлиб, функционираща с подкрепата на „Лекари без граници“, е била бомбардирана. Това съобщиха за РИА Новости представители на организацията.\r\n„В понеделник… по нея са хвърлени два снаряда. Загинаха петима души, сред тях има и деца. Пострадалите са най-малко шестима, включително трима медици“, поясниха от „Лекари без граници“, като същевременно допълниха, че след инцидента болницата е затворила врати за пациенти. \r\nТова е втори въздушен удар срещу болницата за последните 10 дни. На 21 януари сградата бе частично разрушена при бомбардировка, припомня агенцията.Тереза Герова", "date": "2018.01.30", "title": "РИА Новости: „Лекари без граници“ съобщиха за бомбардировка на болница в Идлиб"}
{"url": "http://www.focus-news.net/news/2018/01/30/2483012/dzhumhuriet-turtsiya-zadarzhani-sa-novi-20-chlenove-na-npo-zaradi-antivoenna-propaganda.html", "text": "Поради изявления срещу операцията „Маслинова клонка” на турската армия в Африн, рано тази сутрин са задържани 20 членове на НПО – фондацията „Фуркан”, пише вестник „Джумхуриет”. По указания на Главната републиканска прокуратура в Адана екипи на Отдела за борба с контрабандата и организираната престъпност са провели едновременни операции в три провинции в Югоизточен Анадол – Адана, Елязъг и Нигде. На зазоряване антитерористите са щурмували централата на фондацията и жилищата на нейните ръководители. Сред задържаните е и основателят и ръководител на фондацията – Алпаслан Куйтул. По-рано този месец той изригна против методите за управление на Партията на справедливостта и развитието (абревиатурата на турски – AKP) и предложи тя вече да се нарича Партия за развитие чрез тормоз, жестокост и изтезания (абревиатурата на турски – ZKP), посочва още „Джумхуриет”. Георги Димов", "date": "2018.01.30", "title": "\"Джумхуриет\": Турция: Задържани са нови 20 членове на НПО заради антивоенна пропаганда"}
{"url": "http://www.focus-news.net/news/2018/01/30/2483008/premierat-boyko-borisov-ne-mozhe-v-davos-na-edin-bair-da-ima-10-lifta-a-u-nas-da-se-pravyat-protesti-samo-za-edin.html", "text": "Не може в Давос на един баир да има 10 лифта, а у нас да се правят протести само за един. Това каза министър-председателят Бойко Борисов по време на 12-ата годишна среща на бизнеса с правителството „Големите въпроси на 2018“, предаде репортер на Агенция „Фокус“. „И пак протест ще ми правят. Казвам им: „Хора, спрете се малко“. Ето сега в Давос броя, броя, броя, броя - няма баир без 10 лифта. А ние искаме едно лифтче – само едно лифтче още да има. И протести, протести, протести за един лифт. Против съм конфликта между Зелените и една част от правителството, но за един лифт аз съм им дал гаранции. Една керемида повече няма да допусна да се направи. Ще следим процеса и ако има нещо, излизаме на протест и ние. Ние винаги сме били наистина „зелени“, а не като някои зелени, които отвътре са червени – като динята“, коментира премиерът.\r\nБорисов посочи, че от сутринта се занимава и с темата за двата болни лъва, за която също се очаква да се състои протест днес. „Казах им преди месеци като човек, който се занимава с животни, че не може брат и сестра, които имат генетични увреждания и има някакъв шанс за тях, ако отидат в приемния център, да ги държим тук. Но не, искаме си ги тях тук, а в зоопарка в София има още пет лъва, а във Варна пак се размножават. Харчим енергия, която излиза навън, за нещо, което е като черното и бялото. Не можем да кажем, че ще ги държим тук, защото децата ще им се радват. Ето имаме 6-годишния Асен – вече и имената им знам на всички!“, каза още Борисов.\r\nЦветилена СИМЕОНОВА", "date": "2018.01.30", "title": "Премиерът Бойко Борисов: Не може в Давос на един баир да има 10 лифта, а у нас да се правят протести само за един"}
{"url": "http://www.focus-news.net/news/2018/01/30/2483011/dimitar-nikolov-kmet-na-burgas-za-razlika-ot-predhodni-godini-byudzhetat-za-2018-g-e-nay-konservativen.html", "text": "За разлика от предходни години бюджетът за 2018 г. е най-консервативен. Това каза по време на разглеждането на проектобюджета на Община Бургас кметът Димитър Николов, предаде кореспондент на Радио „Фокус“ - Бургас\". „Тази година с моя екип решихме да подходим изключително песимистично по отношение съставянето на макрорамката на бюджета. Досега винаги БСП са ни критикували, че залагаме много повече приходи от възможните, които се изпълняват в годината. Нашият подход е бил, че по този начин ние ще следим изпълнението на бюджета и ще настояваме администрацията да си завишава приходната част, за да можем да влезем в макрорамката. Тази година подходихме консервативно. Всъщност това ни участ в Министерството на финансите - да бъдем консервативни и да се стремим да слагаме приходна част съответстващата на коректните параметри от предходната година“, каза още Николов. Той изрази удовлетвореност от това, че тази година има възможност през бюджета да се гледа като механизъм за растеж и развитие на града, а не толкова за политическо противопоставяне. Кметът Николов не е доволен от финансовите възможности на бюджета. „Но това е максимумът, който можем да постигнем с приходната част“, добави той. По думите му Бургас е градът с най-ниски данъци спрямо големите градове в страната.\r\nВсички представени партии в Общински съвет - Бургас подкрепиха Бюджет 2018 с изключение на БСП.\r\nМария РУСЕВА", "date": "2018.01.30", "title": "Димитър Николов, кмет на Бургас: За разлика от предходни години бюджетът за 2018 г. е най-консервативен"}
{"url": "http://www.focus-news.net/news/2018/01/30/2483015/kiril-dobrev-bsp-pokazahme-koya-e-istinskata-opozitsiya-v-parlamenta.html", "text": "Парламентарната група на “БСП за България” показа коя е истинската опозиция в парламента. Време е да го покажем и на местно ниво. Това заяви по време на работното си посещение в област Русе заместник-председателят на НС на БСП Кирил Добрев, съобщиха от пресцентъра на НС на БСП. Той бе заедно с народните представители от левицата Крум Зарков и Пенчо Милков. “Тези момчета и момичета работят постоянно и резултатите от тяхната работа се виждат, затова и не приемам критиките на някои наши другари по повод работата на парламентарната група”, коментира още Кирил Добрев. Заместник-председателят на БСП добави, че левицата е успяла за година и половина с много работа и ясни послания, да остане единствената партия в ляво, която може да бъде алтернатива на сегашните управляващи.\r\nДобрев припомни, че в неговия речник изразът “морална победа” не съществува. \"Ние загубихме парламентарните избори, въпреки удвоения резултат и 80-те народни представители на БСП в Народното събрание. Не трябва да забравяме, че ГЕРБ управляват по-голямата част от българските общини и натискът, оказван от местната администрация, беше жесток, а общините на много места са основен работодател\", коментира Добрев. Според него търпението на хората е пред изчерпване и това го доказват неспирните сигнали до централата на левицата, в които се разкриват корупционни схеми и нагласени обществени поръчки. \"Няма финансов ресурс, който може да се справи с нежеланието на хората да бъдат управлявани по този начин и съм сигурен, че местните избори след две години ще го докажат\", каза още той.\r\nДобрев подчерта, че в следващите две години работата на общинските съветници на левицата по места ще е от решаващо значение. \"Ние трябва да покажем, че както на национално ниво, така и на местно БСП е единствената алтернатива и има капацитета да управлява\", категоричен бе той.\r\n\"Икономиката, здравеопазването, образованието и социалната политика ще бъдат наши основни приоритети през 2018-та година. Ще настояваме всички пари от бюджета за здравеопазване да отиват за подпомагане на държавните болници\", подчерта още Кирил Добрев. Той допълни, че   бюджетът за здравеопазване се е увеличил 4 пъти през последните години, но българинът не получава 4 пъти по-качествено здравеопазване и по-качествени услуги. \"Точно затова смятам, че целият бюджет за здраве, трябва да бъде насочен именно към държавните болници\", допълни заместник-председателят на БСП.", "date": "2018.01.30", "title": "Кирил Добрев, БСП: Показахме коя е истинската опозиция в парламента"}
{"url": "http://www.focus-news.net/news/2018/01/30/2482984/afp-ispanskiyat-premier-preduprezhdava-za-pravni-posleditsi-ako-glasuvaneto-za-preizbiraneto-na-karles-puchdemon-bade-provedeno.html", "text": "Министър-председателят на Испания Мариано Рахой предупреди във вторник, че председателят на регионалния парламент в Каталуния ще бъде изправен пред правни последици, ако разреши провеждането на заседание за преизбиране на отстранения от власт председател на Женералитата Карлес Пучдемон, предава AFP.\r\n„Председателят на парламента без съмнение ще бъде изправен пред отговорност за това, че не спазва съдебно решение\", подчерта Рахой часове преди заседанието на каталунския парламент. \r\nВъв вторник, 30 януари, Карлес Пучдемон ще направи опит да положи клетва като председател на Женералитата на Каталуния, след като през уикенда Конституционният съд на Испания постанови, че бившият лидер на региона няма право да поеме функциите от Белгия, където пристигна след едностранното обявяване на независимост и последвалото разпускане на регионалния парламент в Барселона. \r\nПо-рано бе съобщено, че Карлес Пучдемон ще поиска разрешение от съда да присъства на церемонията по встъпването му в длъжност като председател на Женералитета на Каталуния. \r\nПравителството в Мадрид подаде жалба срещу кандидатурата на Пучдемон с надеждата, че ще блокира встъпването му в длъжност, насрочено за вторник. \r\nСлед продължителен дебат, който продължи до късно вечерта в събота, Конституционният съд отказа да разгледа жалбата, но представи компромисно решение: Карлес Пучдемон да присъства в регионалния парламент в Барселона, за да положи клетва лично. Решението на органа обаче изправя каталунския политик пред сложна дилема. Той е изправен пред заплаха от арест заради ролята си в обявяването на независимост на Каталуния, ако се завърне на територията на Испания. \r\nПартиите в каталунския парламент, подкрепящи отделянето на региона от Мадрид, предложиха Пучдемон да положи клетва за встъпване в длъжност чрез видеовръзка или чрез делегат. При така създалата се ситуация обаче парламентарните лидери ще бъдат изправени пред затвор, ако се противопоставят на решението на съда. Тереза Герова", "date": "2018.01.30", "title": "AFP: Испанският премиер предупреждава за правни последици, ако гласуването за преизбирането на Карлес Пучдемон бъде проведено"}
{"url": "http://www.focus-news.net/news/2018/01/30/2483017/burgas-dvama-mazhe-sa-napadnali-33-godishen-ukrainets-na-obshtinskiya-parking-na-ul-general-gurko.html", "text": "Двама мъже са нападнали 33-годишен украинец на общинския паркинг на ул. „Генерал Гурко”. Това съобщиха от ОДМВР - Бургас. Сигналът за инцидента е получен на 29 януари около 19.50 часа в Първо Районно управление – Бургас. 33-годишният украински гражданин е бил нападнат докато паркира автомобила си. Извършителите са му нанесли прободна рана в областта на врата. Украинецът, продължително пребиваващ в Бургас, получил медицинска помощ в УМБАЛ – Бургас и вече изписан за домашно лечение без опасност за живота. Извършен е оглед на местопроизшествието, иззети са видеозаписи от намиращи се в района камери, разпитани са свидетели на инцидента.\r\nРаботата по случая продължава от служители на Първо Районно управление – Бургас.", "date": "2018.01.30", "title": "Бургас: Двама мъже са нападнали 33-годишен украинец на общинския паркинг на ул. „Генерал Гурко”"}
{"url": "http://www.focus-news.net/news/2018/01/30/2483009/zam-ministar-denitsa-nikolova-otkri-zasedanie-na-savmesteniya-komitet-za-nablyudenie-na-programata-za-transgranichno-satrudnichestvo-mezhdu-balgariya-i-makedoniya.html", "text": "Заместник-министърът на регионалното развитие и благоустройството Деница Николова откри заседание на Съвместния комитет за наблюдение на програмата за трансгранично сътрудничество между България и Македония, предаде репортер на Радио „Фокус” – Кюстендил. Заседанието се провежда в конферентната зала на парк-хотел „Кюстендил”. Съпредседател на заседанието от македонската страна е Миелма Мехмети-Петерсен – ръководител на националния орган, Министерството на местното самоуправление. В заседанието участва Симона Полова – представител на Генерална дирекция „Регионална и градска политика“ в Европейската комисия. Присъстват областните управители на Кюстендил и Благоевград – Виктор Янев и Бисер Михайлов, представители на общини и бенефициенти по програмата. „Изключително ми е приятно да ви приветствам в Кюстендил, един от градовете който е основен бенефициент по програмата. Повод за днешната ни среща е напредналият етап на изпълнението на програмата, да покажем не само видимият резултат от всичко, което постигнахме до момента, но и да поставим основен акцент върху обявяване на нови насоки за кандидатстване”, каза Деница Николова. Участниците в заседанието ще обсъдят насоките за кандидатстване и критериите за избор на операции по втората покана за представяне на проектни предложения, ще бъде представен и напредъкът в изпълнението на програмата.\r\nВенцеслав ИЛЧЕВ", "date": "2018.01.30", "title": "Зам.-министър Деница Николова откри заседание на Съвместения комитет за наблюдение на програмата за трансгранично сътрудничество между България и Македония"}
{"url": "http://www.focus-news.net/news/2018/01/30/2483020/dobrich-obshtinskiyat-savet-prie-byudzheta-za-2018-godina-s-obsht-razmer-na-prihodite-58-123-620-leva.html", "text": "Общинският съвет прие бюджета за 2018 година по приходите в размер на 58 123 620 лева, предаде кореспондент на Радио „Фокус” – Варна. Приходи за делегирани от държавата дейности са в размер на 35 056 175 лева. В това число - собствени неданъчни приходи в размер на 461 538 лева, обща субсидия за делегирани от държавата дейности в размер на 32 416 906 лева, трансфер от Министерство на културата по проект на Регионалния исторически музей - 19 200  лева. Приходите за местни дейности са разчетени в размер на 23 067 445 лева. В това число - данъчни приходи в размер на 7 140 200 лева, неданъчни приходи в размер на 13 304 090 лева, трансфери за местни дейности от Централен бюджет в размер на 3 619 000 лева. Цифрата включва обща изравнителна субсидия в размер на 3 577 400 лева, трансфер за зимно поддържане и снегопочистване  в размер на 41 600 лева. Целевата субсидия за капиталови разходи е в размер на 539 600 лева.   Бюджетът е съобразен с Общинския план за развитие за периода 2014-2020 година и с предложенията на специализираните дирекции на Общината. Според нормативната уредба има завишение на общата субсидия за делегираните от държавата дейности, определена въз основа на приети от Министерски съвет стандарти за финансиране. За Община град Добрич увеличението спрямо бюджета за 2017 г. е в размер на 4 087 838 лева, от които 180 700 лева за Общинска администрация, 2 971 300 лева за образование, 550 200 лева за здравеопазване, 254 800 лева за социални грижи и 161 400 лева за култура. За разходи за издръжка в детските градини, включително храната на децата, са предвидени средства в размер на 1 050 000 лева. За разходи за заплати, други възнаграждения, осигурителни вноски от работодателя и издръжка на ОМЦ „Захари Стоянов” и устойчивост по проект „Младежки център Добрич-Вашето утре” - 330 165 лева, за изготвяне на инвестиционни проекти за основен ремонт на ДГ №12 „Щурче“, №18 „Дора Габе“ и №25 „Весела“ - 31 008 лева. Разпределението на разходите в бюджета е 35 056 175 лева за дейности държавна отговорност, 22 201 245 лева за местни дейности и 866 200 лева за дофинансиране на държавни дейности с местни приходи.\r\nЖулиета НИКОЛОВА", "date": "2018.01.30", "title": "Добрич: Общинският съвет прие бюджета за 2018 година с общ размер на приходите 58 123 620 лева"}
{"url": "http://www.focus-news.net/news/2018/01/30/2483013/plovdiv-zapochva-premahvaneto-na-25-nezakonni-targovski-obekti-v-kv-stolipinovo.html", "text": "Започва премахването на 25 незаконни търговски обекти в кв. „Столипиново“ в Пловдив. Това съобщи за Радио „Фокус” - Пловдив кметът на район „Източен“ Николай Чунчуков. Събарянето ще продължи 3 дни от днес. Постройките се намират на ул. „Възход“. „Преди да се предприемат ефективни действия по премахването им са спазени всички законови процедури”, каза кметът. „Това не са кампанийни акции, а част от постоянната ни борба срещу незаконното строителство, която продължава“, коментира Николай Чунчуков. Той припомни, че само през миналата година в квартала бяха съборени около 150 незаконни обекта.\r\nЦветана ТОНЧЕВА", "date": "2018.01.30", "title": "Пловдив: Започва премахването на 25 незаконни търговски обекти в кв. „Столипиново“"}
{"url": "http://www.focus-news.net/news/2018/01/30/2483019/dha-zhestoka-patna-katastrofa-v-yugoiztochna-turtsiya-8-zaginali-dvama-raneni.html", "text": "Тази сутрин към 08.00 часа е станала изключително тежка пътна катастрофа в околия Гюлпънар на провинция Ван в Югоизточна Турция, предаде информационната агенция Догу хабер ажансъ (ДХА). На 70-ия километър от първокласния път Ван-Башкале челно са се сблъскали минибус и камион. На място са загинали осем души, двама други са ранени, посочва още ДХА. Георги Димов", "date": "2018.01.30", "title": "ДХА: Жестока пътна катастрофа в Югоизточна Турция: 8 загинали, двама ранени"}
{"url": "http://www.focus-news.net/news/2018/01/30/2483006/dmitriy-peskov-govoritel-na-kremal-vashington-de-fakto-opredeli-kato-svoi-vragove-litsata-vklyucheni-v-kremalskiya-spisak.html", "text": "Вашингтон де факто определи като врагове на САЩ всички лица, включени в Кремълския списък на Министерството на финансите. Това заяви говорителят на Кремъл Дмитрий Песков пред журналисти, предава TACC. \r\n„Де факто всички [лица от Кремълския списък на американското финансово министерство] са определени като врагове на САЩ. Ако прочетете текста, [то ще видите, че ] всичко това се прави в съответствие с Закона за противодействие на враговете на САЩ. Затова де факто всяка група лица [фигуриращи в списъка] е определена като врагове на САЩ. Това е подход, а не заявление“, категоричен бе Песков. \r\nСъгласно думите му, публикуваният доклад трябва да бъде анализиран, за да бъде избегнат „повърхностният и непрофесионален подход“ в оценката му. „Предстои работа, за да бъде разбрано каква е мотивацията, причината за включването или изключването [на отделни лица в този списък]. Засега въпросите са повече, отколкото отговорите“, призна говорителят на Кремъл.\r\nПесков напомни, че към настоящия момент администрацията на САЩ не вижда необходимост от разширяване на персоналните санкции срещу руснаците. „Чухме, че в случай на необходимост по-натам [новите санкции] са възможни“, подчерта Песков, който също е включен в списъка. Агенция „Фокус“ припомня: \r\nМинистерството на финансите на САЩ публикува т.нар. Кремълски доклад в отговор на искане на Конгреса за налагане на мерки срещу Москва за намесата й в президентските избори в страната от ноември 2016 г. В списъка, публикуван във вечерните часове на понеделник (местно време), бяха включени 210 имена, 114 от които – на служители, а 96 – на олигарси.\r\nСъщевременно администрацията на САЩ съобщи решението си към настоящия момент да не бъдат предприемани ограничителни мерки срещу лицата, фигуриращи в списъка. Той не е сакционен, увериха от финансовото ведомство. \r\nКой обаче попадна в списъка? Министър-председателят на Руската федерация Дмитрий Медведев, първият вицепремиер Игор Шувалов, а също и вицепремиерите Александър Хлопонин, Виталий Мутко, Аркадий Дворкович, Олга Голодец, Дмитрий Козак, Дмитрий Рогозин и редица други членове на правителството в Москва – включително първият дипломат на Москва Сергей Лавров, министърът на отбраната Сергей Шойгу, министърът на финансите Антон Силуанов и министърът на правосъдието Александър Коновалов. В Кремълския доклад на Вашингтон бяха включени и имената на редица официални лица на Москва.\r\nСред олигарсите попаднаха Роман Абрамович, Олег Дерипаска, Олег Дерипаска, Сюлейман Керимов, Елена Батурина, Михаил Фридман, Пьотр Авен, Владимир Потанин и Алишер Усманов.Тереза Герова", "date": "2018.01.30", "title": "Дмитрий Песков, говорител на Кремъл: Вашингтон де факто определи като свои врагове лицата, включени в Кремълския списък"}
{"url": "http://www.focus-news.net/news/2018/01/30/2483022/sofiya-23-godishen-turist-e-zadarzhan-za-krazhba-na-3-000-lv-v-zavedenie-v-borovets.html", "text": "23-годишен турист е задържан за кражба на 3 000 лв. в заведение в Боровец. Това съобщиха от ОДМВР - София. Около 9.00 часа на 29 януари в полицейския участък в курортния комплекс се получил сигнал за извършена кражба на мъжка шуба от нощно заведение, в която според тъжителя е имало над 3 000 лева и карти за бензиностанция. По случая било образувано досъдебно производство и предприети издирвателни действия. Броени минути по-късно криминалистите задържали автора на престъплението - 23-годишен чуждестранен турист, който признал за стореното и върнал отнетата вещ.", "date": "2018.01.30", "title": "София: 23-годишен турист е задържан за кражба на 3 000 лв. в заведение в Боровец"}
{"url": "http://www.focus-news.net/news/2018/01/30/2483021/sport-hyon-chun-se-otkaza-ot-uchastie-v-turnira-v-sofiya.html", "text": "Корейският тенисист Хьон Чун се отказа от участие в турнира в София заради контузия в ходилото на крака. Именно заради тази травма кореецът не успя да доиграе финалния двубой от Откритото първенство на Австралия срещу Роджър Федерер.\r\nОсвен Хьон Чун, турнирът в София ще проусне още един азиатски тенисист – Йен Сун Лу. Техните места ще заемат словенецът Блаж Кавчич и Малек Джазири от Тунис.", "date": "2018.01.30", "title": "Спорт: Хьон Чун се отказа от участие в турнира в София"}
{"url": "http://www.focus-news.net/news/2018/01/30/2483025/blagoevgrad-chetvartoto-izdanie-na-blagoevgrad-blues-jazz-shte-se-provede-v-zala-yavorov-na-30-i-31-mart.html", "text": "Четвъртото издание на „Blagoevgrad Blues & Jazz” 2018 обещава да бъде запомнящо се и носи  богатството на блус и джаз музиката. На 30 и 31 март  в зала „Яворов“ в Благоевград на една сцена ще излязат Милчо Левиев, Йълдъз Ибрахимова, блус дивата Кели Ръкър, Васко Кръпката, София Блус бенд, Биг Бенд на Българското национално радио, Биг Бенд- Благоевград, Лъчезар Кацарски, съобщиха от пресцентъра на Община Благоевград. Хедлайнер на тазгодишното издание е Влатко Стефановски. Едва ли има почитател на двата стила музика, който ще остане безразличен към палитрата от изпълнители и музиканти, които са подготвили непреходни хитове, както и нови компилации. \r\nБългарският джаз музикант, композитор, аранжор и пианист Милчо Левиев е удостоен с едни от най- големите отличия за заслуги в музикалното изкуство. Той е автор на симфонии и камерна музика. Създава композиции за Симфоничен оркестър, камерна музика, клавирна музика, музика за филми, някои от които ще прозвучат в Благоевград. Един от най- популярните женски гласове на джаз музиката Йълдъз Ибрахимова ще представи една уникална палитра от песни. Влатко Стефановски ще поднесе един уникален проект с музикантите от Биг Бенд на Българското национално радио, който се нарича „Sound Bridges”/ Мостове от звук/. Васил Георгиев, познат като Васко Кръпката е подготвил много новости за своите почитатели. Младaтa надеждa на блус и джаз музиката Лъчезар Кацарски неведнъж е доказвал своите богати гласови данни, но този път ще излезе на сцената с индивидуален бенд. Биг Бенд- Благоевград ще изненадат благоевградската публика със съвместен проект с Йълдъз Ибрахимова. Не на последно място е блус- дивата от Калифорния. Тя притежава неповторим саунд на своята “Lee Oscar” хармоника и много силен и завладяващ дрезгав “блуси” глас. С повече от 25 години професионална кариера зад гърба си тя е делила световните блус-сцени със  знаменитости като Дизи Гилеспи, Алберт Колинс, Джеймс Котон, ZZ Top, B.B. King. Специално за жители и гости на Благоевград, звездите на блус и джаз музиката, обещават „Blagoevgrad Blues & Jazz”2018 да остане незабравим спомен за тях.", "date": "2018.01.30", "title": "Благоевград: Четвъртото издание на „Blagoevgrad Blues & Jazz” ще се проведе в зала „Яворов“ на 30 и 31 март"}
{"url": "http://www.focus-news.net/news/2018/01/30/2483002/kyustendil-ot-31-yanuari-uchenitsite-v-oblastta-izlizat-v-gripna-vakantsiya.html", "text": "От 31 януари е обявена грипна ваканция за училищата на територията на Област Кюстендил. Това съобщи за Радио „Фокус” – Кюстендил д-р Красимира Панчева, главен експерт към Дирекция „Надзор на заразните болести” към Регионална здравна инспекция – Кюстендил. Грипната ваканция е до 2 февруари, включително. „Имаме висок процент на болни във малките възрастови групи, поради което решихме, че е най-добре да бъде обявена и грипна ваканция за училищата, с цел нещата да се успокоят”, каза д-р Панчева. По думите ѝ Регионална здравна инспекция няма правомощия да прекратява приема на деца в детските градини. Там ще бъде засилен филтърът от страна на медицинските сестри и специалисти.\r\nВенцеслав ИЛЧЕВ", "date": "2018.01.30", "title": "Кюстендил: От 31 януари учениците в областта излизат в грипна ваканция"}
{"url": "http://www.focus-news.net/news/2018/01/30/2483014/veliko-tarnovo-obshtina-svishtov-obyavyava-konkurs-za-upravitel-na-bolnitsata-v-grada.html", "text": "Конкурс за избор на управител на Свищовската болница обявява Общината. Това е една от точките, включени в дневния ред на извънредното заседание на местния парламент, което е предвидено за днес, съобщиха за Радио „Фокус“ – Велико Търново от Община Свищов. Освен това на съветниците предстои да вземат решение и за поемане на нов дългосрочен общински дълг. Тяхната пленарна сесия започва в 15.00 часа.„Фокус“ припомня, че до избор на нов управител за МБАЛ „Д-р Димитър Павлович“ се стигна, след като до сега изпълняващият длъжността д-р Венцислав Михов, подаде оставка в края на миналата седмица. Непосредствено след това, по време на редовната сесия на Общински съвет – Свищов бе взето решение лечебното заведение да се представлява от Общината и респективно от кмета на Свищов Генчо Генчев. Това ще продължи до провеждането на конкурс за нов управител.  Причината е, че местната администрация е едноличния собственик на капитала.\r\nСпоред законовите изисквания новият ръководител на болницата трябва да притежава образование по специалност „Здравен мениджмънт“, да е лекар или зъболекар и да  отговаря на Наредба № 9 от 26 юни 2000 г. за условията и реда за провеждане на конкурси, за възлагане управлението на лечебните заведения по Закона за лечебните заведения.\r\nЛуиза ТРАНЧЕВА", "date": "2018.01.30", "title": "Велико Търново: Община Свищов обявява конкурс за управител на болницата в града"}
{"url": "http://www.focus-news.net/news/2018/01/30/2483026/pazardzhik-obshtinskiyat-savet-v-peshtera-shte-obsadi-byudzheta-na-obshtinata-za-2018-g.html", "text": "Общинският съвет в Пещера ще проведе 32-рото си редовно заседание днес от 14.30 часа, съобщиха за Радио „Фокус“ – Пазарджик от Общината. На вниманието на общинските съветници ще бъде предложено приемане на бюджета на Община Пещера за 2018 година, индикативен разчет на сметките за средства от Европейския съюз за 2018 година и актуализираната бюджетна прогноза за местните дейности за периода 2018, 2019 и 2020 г.\r\nАлбена ЖИЛЕКОВА", "date": "2018.01.30", "title": "Пазарджик: Общинският съвет в Пещера ще обсъди бюджета на Общината за 2018 г."}
{"url": "http://www.focus-news.net/news/2018/01/30/2483027/burgas-obshtinskite-savetnitsi-prieha-byudzheta-na-obshtinata-za-2018-godina.html", "text": "Общинските съветници приеха бюджета на Община Бургас за 2018 година, предаде кореспондент на Радио „Фокус“ - Бургас. Рамката е 248 671 410 лева. Държавните приходи са 89 886 140 лева, като общата субсидия за делегирани от държавата дейности по чл. 52 от Закона за Държавния бюджет на Република България за 2018 година е 86 680 931 лв. Собствените приходи за държавно делегирани дейности са 167 816 лева. Преходният остатък по дейности държавна отговорност е 3 037 393 лева. Общинските приходи са 118 123 610 лв., в това число: данъчни приходи - 39 060 000 лв.; неданъчни приходи - 53 133 694 лв.; трансфери за местни дейности – обща изравнителна субсидия и за зимно поддържане и снегопочистване на общински пътища – 1 518 800 лв.; целева субсидия от Републиканския бюджет за капиталови разходи - 1 550 300 лв.; трансфери между бюджети - 926 000 лв.; банков заем от фонд „ФЛАГ“ - 11 000 000 лв.; погасяване главници общински дълг - 4 325 461 лв.; друго финансиране - 3 278 857 лева; временни безлихвени заеми - 2 173 372 лева; преходен остатък от общински дейности - 18 217 762 лева. Индикативният годишен разчет за сметките за средства от ЕС е 40 661 660 лева.\r\nМария РУСЕВА", "date": "2018.01.30", "title": "Бургас: Общинските съветници приеха бюджета на Общината за 2018 година"}
{"url": "http://www.focus-news.net/news/2018/01/30/2483028/vatan-erdogan-kam-deputatite-ot-negovata-partiya-vsichki-zaedno-shte-otidem-v-afrin.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган говори на днешното редовно седмично заседание на Парламентарната група в Меджлиса, пише вестник „Ватан”. Пред неговите депутати държавният глава декларира, че Турция няма да преустанови операцията „Маслинова клонка” до пълното прочистване на района от „терористи”. Не пропусна също така и да критикува остро отношението и позициите по нея на опозицията. Визира конкретно основната опозиционна Народно-републиканска партия (НРП) и легалната и парламентарно представена кюрдска Демократическа партия на народите (ДПН). \r\nИзказването му бе съпроводено от скандирания лозунг от депутатите: „Вожде, заведи ни в Африн!”. По този повод Ердоган уточни: „Още преди да вземем решение за операцията, аз ви обещах, че всички ние заедно ще отидем там. Оставихме зад гърба си две доста напрегнати седмици. Ще продължим също толкова неуморно да работим, да тичаме, да се потим; до пълното постигане на стоящите пред Турция цели.”, посочва още „Ватан”. Георги Димов", "date": "2018.01.30", "title": "\"Ватан\": Ердоган към депутатите от неговата партия: Всички заедно ще отидем в Африн"}
{"url": "http://www.focus-news.net/news/2018/01/30/2483031/babh-i-iag-vavezhdat-merki-za-ogranichavane-na-populatsiya-ot-divi-praseta-s-tsel-da-se-namali-opasnostta-ot-razprostranenie-na-bolestta-afrikanska-chuma-v-stranata.html", "text": "Българската агенция по безопасността на храните съвместно с Изпълнителната агенция по горите и Съюза на ловците и риболовците в България въвеждат мерки за намаляване на популацията от диви прасета, което би ограничило опасността от евентуалното разпространение на болестта „Африканска чума“ по свинете в страната. Това съобщиха от пресцентъра на Българската агенция по безопасността на храните. На този етап България не е засегната от силно заразната болест, но са необходими превантивни мерки, каквито се прилагат и в останалите европейски държави.\r\n„В Германия амбициите са до края на годината популацията от глигани да бъде намалена със 70 процента, като за целта държавата отпуска и финансиране за отстреляно животно“, посочи д-р Дамян Илиев, изпълнителен директор на БАБХ.\r\nВ България е решено държавните такси за отстрел да бъдат намалени от 30 лв. на 1 лев за животно. С 50% се понижава и цената при организиран ловен туризъм за отстреляни млади животни на възраст между 1 и 2 години.\r\nОперативен щаб към Министерство на земеделието, храните и горите ще се събира периодично, за да обсъжда и предлага мерки за превенция във връзка с опасността от евентуално навлизане на африканската чума по свинете на територията на страната.", "date": "2018.01.30", "title": "БАБХ и ИАГ въвеждат мерки за ограничаване на популация от диви прасета с цел да се намали опасността от разпространение на болестта „Африканска чума“ в страната"}
{"url": "http://www.focus-news.net/news/2018/01/30/2483030/veliko-tarnovo-deset-mladi-i-perspektivni-sastezateli-byaha-nagradeni-v-svishtov-na-tseremoniyata-sportist-na-godinata.html", "text": "Десет млади и перспективни състезатели бяха наградени в Свищов. Това се случи по време на церемонията „Спортист на годината“, която Общината организира. През настоящата година отличените бяха в две категории. Това каза в предаването „Добре дошли в Свищов“ на Радио „Фокус“ – Велико Търново зам.-кметът на Община Свищов Борислав Замфиров.  Младежите и децата получиха отличията за своите спортни постижения, постигнати през 2017-та година.  „На десето място е отличена Георги Иванов, клуб ОФК „Академик“- Свищов, Габриела Варанезова, тенис на маса, Гергана Иванова, спортен клуб „Джудо-спорт“, Ема Миланова, Годжу – карате „Алеко“, Захари Николов,  годжу – карате „Алеко“, Иво Иванов, ОФК „Академик“- Свищов, Ивайло Атаносов, хокей на трева „Дунав“, Кристина Цветанова, Годжу – карате „Алеко“, Кристина Цветанова, хандбал „Нове – 99“, Любомир Иванов, хандбал „Нове – 99“, Мая Александрова, Годжу – карате „Алеко“, Мартин Иванов, тенис на маса „Свилоза“, Никола Янков, Карате – клуб „Академик“, Павлин Райков, хандбал „Нове – 99“, Кристиян Вачев, тенис на маса СК „Свилоза“ и Радослав Георгиев, хандбал „Ниве – 99“. Това са младите перспективни състезатели, които се надяваме с израстването си да имат все повече успехи и живот и здраве да влезнат и в официалната десятка за „Спортист на годината“ в Свищов“, допълни Борислав Замфиров.\r\nВсички деца получиха по един плакет и грамота от Общината. На церемонията присъстваха депутатът от ГЕРБ Станислава Стоянова, която връчи лични награди на първите трима отличени.  Кметът на Свищов Генчо Генчев също поздрави победителите. За първа година бяха раздадени и парични награди от Здравната общинска комисия по младежта и спорта в Свищов. Такива получиха първите трима.\r\nЛуиза ТРАНЧЕВА", "date": "2018.01.30", "title": "Велико Търново: Десет млади и перспективни състезатели бяха наградени в Свищов на церемонията „Спортист на годината“"}
{"url": "http://www.focus-news.net/news/2018/01/30/2483032/afp-ikonomikata-na-stranite-ot-evrozonata-belezhi-nay-visok-rast-za-poslednoto-desetiletie.html", "text": "Ръстът в 19-те държави от еврозоната за 2017 г. е от 2,5% – далеч над очакваните нива, предава AFP, като се позовава на данни, публикувани във вторник от Европейската статистическа служба (Евростат).\r\nПрогнозите по-рано бяха за растеж от 1,8% в сравнение с предходната година, се припомня в изявлението на Евростат. \r\nРастежът в еврозоната през четвъртото тримесечие е достигнало 0,6%, като по този начин се доближи до прогнозите на анализаторите. Тереза Герова", "date": "2018.01.30", "title": "AFP: Икономиката на страните от еврозоната бележи най-висок ръст за последното десетилетие"}
{"url": "http://www.focus-news.net/news/2018/01/30/2483023/premierat-boyko-borisov-vsichki-evropeyski-institutsii-kazvat-che-sme-gotovi-za-shengen-samo-edna-darzhava-ne-iska-da-ni-pusne-zaradi-sobstvenoto-si-sahranenie.html", "text": "За България е важно, че всички европейски институции казват, че сме готови за Шенген, само една държава не иска да ни пусне заради собственото си съхранение. Това каза министър-председателят Бойко Борисов по време на 12-ата годишна среща на бизнеса с правителството „Големите въпроси на 2018“, предаде репортер на Агенция „Фокус“. „Ние реално сме в Шенген, ние пазим шенгенската граница най-добре от всички. Пък и за какъв Шенген говорим – между Австрия и Унгария спират ли те като влизаш? Не те спират. Трябва да се преработи цялото споразумение. За нас като държава е важно, че всички европейски институции са заявили, че сме готови за Шенген. Има само една държава, която заради собственото си съхранение не иска да ни пусне. Защото ако утре влезе една бежанска вълна и ни потопят нас, вече няма какво да ги спре. И заради страх те ще го държат това. Защото не можеш да кажеш: „Страх ме е“, а излизаш да говориш за върховенство на закона“, каза още той.\r\nБорисов коментира и темата за вота на недоверие към правителството. „Вот на недоверие можеше да се направи по всяко време, не точно когато министрите ги няма, защото са в Брюксел и там взимат важни решения. Точно в този ден трябваше да се направи. Направихме го и какво, да отида да се обиждаме там на баща, леля и чичо. Не отидох заради уважението към Парламента, защото и аз съм все пак човек и като ме нападнат по този начин, ще забравя, че председателствам парламента и мога да им отговоря с каруцарски език“, обясни той.\r\nПремиерът засегна и темата за реформите в образованието, които правителството предприе от началото на настоящата учебна година. „Направихме промени на над 100 закона и наредби и се надявам реформата да бъде завършена скоро. Към 17 хиляди деца, които е трябвалo да бъдат на училище и не са ходили, сега вече с в класните стаи. Така че когато говорим за образованиe, представете си 17 хиляди гърла, които или заминават в чужбина, или се занимават с престъпност, или разчитат на социални помощи. Мога да кажа, че го направихме грамотно, защото страхът ни е този натиск върху родителите да изпращат децата си на училище да не бъде разглеждан по грешен начин. Благодаря и на учителите, искаме да можем да им плащаме повече, защото това са трудни деца и изискват много нерви и усилия от учителите“, каза още Борисов.\r\nЦветилена СИМЕОНОВА", "date": "2018.01.30", "title": "Премиерът Бойко Борисов: Всички европейски институции казват, че сме готови за Шенген, само една държава не иска да ни пусне заради собственото си съхранение"}
{"url": "http://www.focus-news.net/news/2018/01/30/2483024/blagoevgrad-kukerskata-grupa-ot-selo-brezhani-specheli-srebaren-medal-ot-27-oto-izdanie-na-mezhdunarodniya-festival-na-maskaradnite-igri-surva.html", "text": "Кукерската група от село Брежани спечели сребърен медал от 27-ото издание на Международния фестивал на маскарадните игри „Сурва“ в Перник. Това съобщиха за Радио „Фокус“ – Пирин от Община Симитли. Брежанските кукери са взели сребърния медал в категория „За поддържане на местната традиция“.„Фокус“ припомня: \r\nКукерската група от село Брежани, Община Симитли с ръководител Благой Стефанов, който е кмет на селото, се състои от 150 участници.\r\nГрупата е създадена през 1934г. В своята история е участвала на много международни фестивали на кукерски и маскарадни игри, от които има множество награди и грамоти. Разнообразието от маски правят групата атрактивна и интересна. Същите са изработени от кози кожи, дървесен мъх и сълзика, характерни за региона.\r\nТази година на фестивала в Перник, групата впечатли с уникалните си порсонажи и кукери, които бяха атракция и на 15-тия фестивал „Симитлия- Древната земя на кукерите“ , който се състоя преди две седмици.\r\nЛивия НИНОВА", "date": "2018.01.30", "title": "Благоевград: Кукерската група от село Брежани спечели сребърен медал от 27-ото издание на Международния фестивал на маскарадните игри „Сурва“"}
{"url": "http://www.focus-news.net/news/2018/01/30/2483033/varna-apelativniyat-sad-potvardi-aresta-na-obvinyaem-za-pritezhanie-na-narkotitsi-za-nad-25-mln-lv.html", "text": "Варненският апелативен съд потвърди като правилно и законосъобразно определение на ОС – Разград от 12 януари тази година, с което е било отказано изменението на мярката за неотклонение, определена спрямо Ивайло Иванов, разследван за притежанието на наркотици за близо 2 млн и 500 хиляди лева. Това съобщиха от пресцентъра на Апелативен съд - Варна. Мъжът е привлечен като обвиняем по досъдебно производство затова, че на 16 август 2017 г., той като  извършител и в съучастие с Леман Я. като подбудител и помагач, без надлежно разрешително държал с цел разпространение високо рискови наркотични вещества в особено големи размери ( повече от 86 кг).\r\nПресслужбата на Апелативен съд – Варна припомня, че в посочения ден, в Цар Калоян, при проверка на автовоз органите на реда открили в тайник множество пакети с марихуана и амфетамини. Иззетата дрога била 8,055 кг марихуана на стойност 48 330 лв и 78,650 кг амфетамини на стойност 2 359 500 лв. Общата стойност на конфискуваната дрога възлиза на 2 млн 407 830,00лв. Обвиняемият лично е посочил на разследващите тайника в автомобила, където са намерени наркотиците, както и начина по който същият да бъде отворен. Иванов е в ареста от 18 август миналата година с определение на ОС – Разград.\r\nДнес въззивната апелативна инстанция остави без уважение жалбата на Иванов и потвърди като обосновани всички изводи на съда в Разград, с които е отказано изменението на мярката за неотклонение от „задържане под стража” в по-лека. И според този съд, до настоящия момент не са постъпили нови доказателства, които да разколебават първоначалното обосновано предположение, че обвиняемият е съпричастен към престъплението, което е с висока обществена опасност. Законът предвижда за него тежко наказание – от 5 до 15 години затвор и глоба от 20 000 до 100 000 лева. Апелативният съд потвърди и извода, че има опасност Иванов да се укрие или да извърши престъпление. Основание за това Варненският апелативен съд намира във факта, че деянието е извършено в съучастие с друго лице, както и в честите пътувания на обвиняемия зад граница. \r\nНаведените от защитата на Иванов доводи, че\r\nслед задържането му се е влошило здравословно му състояние,\r\nне се подкрепят заключението на СМЕ, разгледана и приета от първоинстанционния съд. \r\nОпределението, с което Варненският апелативен съд потвърди задържането под стража на  Ивайло Иванов, обвиняем затова, че като  извършител и в съучастие с друго лице като подбудител  и помагач, държал с цел разпространение наркотични вещества за 2 млн 407 830,00 лв не подлежи на обжалване.", "date": "2018.01.30", "title": "Варна: Апелативният съд потвърди ареста на обвиняем за притежание на наркотици за над 2.5 млн. лв."}
{"url": "http://www.focus-news.net/news/2018/01/30/2483035/sotir-ivanov-istoricheski-muzey-petrich-navarshvat-se-140-godini-ot-rozhdenieto-na-revolyutsionerat-doncho-lazarov-soytariev.html", "text": "Навършват се 140 години от рождението на революционерът Дончо Лазаров Сойтариев. За Радио „Фокус“ – Пирин Сотир Иванов, директор на Исторически музей – Петрич обясни, че „даскалът“, както е по-известен Сойтариев, е роден в село Ваташа, Тиквешко. „Завършва Българското педагогическо училище в Скопие, както и много видни просветители и революционни дейци, които са си родом от Петрич. Първоначално Дончо Лазаров е учител в родния си край, а от лятото на 1903 година, тоест той е бил съвсем млад, защото е роден през 1878 година, участва в организирането на „Работилница за облекло“, и не къде да е, а в училището във Ваташа. Всъщност Освобождение и образование много често вървят ръка за ръка в Пиринска Македония и не само там“, каза още Иванов. Той добави, че през септември 1903 година Дончо Лазаров Сойтариев участва и в акция, която е свързана с ограничаване на турското земевладение в района на село Моклище. „Тогава участва в нападение на чифлика на Азис ага. Между другото това е много характерна акция, защото горе-долу по това време Коста Тодоров, който по-късно е и външен министър на България участва в подобни акции срещу чифликчиите в района на Петрич“, добави Иванов. През 1904 година Лазаров напуска учителстването си в село Ресава и заедно с Михайл Шкартов влиза в четата на Добри Даскалов. В края на 1905 година на базата на показаните си възможности е назначен за районен войвода в Тиквеш и остава на този пост с малки прекъсвания до Хуриета през 1908 година.\r\nЛивия НИНОВА", "date": "2018.01.30", "title": "Сотир Иванов, Исторически музей – Петрич: Навършват се 140 години от рождението на революционерът Дончо Лазаров Сойтариев"}
{"url": "http://www.focus-news.net/news/2018/01/30/2483036/evrodeputatat-emil-radev-privetstva-priemaneto-novite-pravila-za-borba-sreshtu-izpiraneto-na-pari-i-finansiraneto-na-terorizma-v-evropeyskiya-sayuz.html", "text": "Комисията по граждански свободи, правосъдие и вътрешни работи на Европейския парламент одобри постигнатото в средата на м. декември 2017г. споразумение със Съвета относно Петата директива за борба срещу изпирането на пари и финансирането на тероризма. По-строгите правила бяха наложени след терористичните атаки в Париж, разпространението на виртуални валути и разкритията от Панамските досиета. Българският евродепутат от ЕНП-ГЕРБ Емил Радев, който бе част от преговорния екип, приветства приемането на текста, съобщиха от пресцентъра на ПП ГЕРБ. „Терористичните атаки в Европа и развития във финансовата сфера наложиха европейското законодателство да бъде бързо адаптирано, за да отговаря на последните предизвикателства пред сигурността. Новоприетата директива въвежда по-строги правила за контрол и превенция на изпирането на пари и финансирането на тероризъм, както и ще подобри сътрудничеството и достъпа до информация за компетентните разследващи органи“, допълни той.\r\nПетата директива въвежда редица промени в законодателството и мерките срещу изпирането на пари и финансирането на тероризма. По-специално, ще бъде предоставен публичен достъп до информация за действителните собственици на дружества, както и достъп, при определени условия, до информация за действителните собственици на доверителни фондове. Както и с четвъртата директива, регистрите на действителните собственици ще бъдат взаимосвързани.\r\nОсвен това ще бъдат създадени централизирани регистри за банкови и разплащателни сметки и сейфове, достъп до които ще имат Звената за финансово разузнаване на държавите-членки, както и ще бъдат забранени анонимните сейфове.\r\nЗа първи път платформите за обмен между виртуални и фиатни валути и доставчиците на портфейлни услуги ще трябва да бъдат лицензирани и ще трябва да упражняват контрол върху клиентите си, което прекратява анонимността, асоциирана досега с тях. Въвежда се и общоевропейско определение за виртуални валути.\r\nРазширява се също така списъка на лицата, които трябва да извършват контрол на своите клиенти, така че да включва брокери на недвижимо имущество, когато са посредници в отдаването под наем при наем от или над 10 000 евро; хора, вкл. художествени галерии или аукционни къщи, които търгуват или посредничат в търговията на произведения на изкуството, когато стойността на транзакцията е или надвишава 10 000 евро; както и одитори, външни консултанти, данъчни съветници, и всички други лица, чиито основен бизнес или професионална дейност е предоставянето на съвети по данъчни въпроси.\r\nСледва одобрението на текста от Европейския парламент в пленарна зала в Страсбург, както и от Съвета. След това държавите-членки ще разполагат с 18 месеца да приведат законодателството си в съответствие с директивата, и още около година, за да бъдат свързани регистрите на действителните собственици на дружества и доверителни фондове. Петата директива ще започне да се прилага изцяло през 2020г.", "date": "2018.01.30", "title": "Евродепутатът Емил Радев приветства приемането новите правила за борба срещу изпирането на пари и финансирането на тероризма в Европейския съюз"}
{"url": "http://www.focus-news.net/news/2018/01/30/2483037/biser-mihaylov-oblasten-upravitel-na-blagoevgrad-nad-2-mln-lv-sa-izplateni-kato-obezshteteniya-za-imoti-zasegnati-ot-stroitelstvoto-na-avtomagistrala-struma.html", "text": "През 2017 година бяхме изправени пред много предизвикателства и много въпроси, които трябваше да решим. Това каза за Радио „Фокус“ - Пирин Бисер Михайлов, областен управител на Благоевград. „Част от тях разбира се ще продължат и през настоящата 2018 година. Ако трябва да маркирам най-важните, безспорно ще започна с изграждането на автомагистрала „Струма“, който е най-големият инфраструктурен проект, реализиращ се на територията на област Благоевград“, каза Михайлов. По думите му през 2017 година от страна на Областна администрация са продължили да изплащат паричните обезщетения за тези имоти, които са засегнати от строителството на магистралата и за които има влязъл в сила акт. „Изплатени са обезщетения за над 400 имота, като са обработени над 220 преписки. Сумата, която е изплатена, към момента надвишава 2 000 000 лева“, каза Михайлов. По думите му процесът по изплащане ще продължи и през 2018 година, като от страна на Областна администрация - Благоевград е предоставена пълна информация по това изплащане. „Държа да отбележа, че вече е възложено изготвянето и приемането на ПУП за бъдещия Лот 3.2, който ще се изгражда между Крупник и Кресна, като ние същевременно ще предоставим информация на гражданите, относно обезщетенията на имоти в този участък“, каза Бисер Михайлов.\r\nЛора КАЛЧЕВА", "date": "2018.01.30", "title": "Бисер Михайлов, областен управител на Благоевград: Над 2 млн. лв. са изплатени като обезщетения за имоти, засегнати от строителството на автомагистрала „Струма“"}
{"url": "http://www.focus-news.net/news/2018/01/30/2483038/varna-vtorata-sadebna-instantsiya-potvardi-aresta-na-14-godishniya-tineydzhar-obvinen-v-ubiystvoto-na-bezdomkik.html", "text": "Състав на Варненския апелативен съд потвърди като законосъобразна и обоснована най-тежката мярка за процесуална принуда, определена преди броени дни от ОС – Варна спрямо 14-годишния Денис Ж., обвинен в убийството на мъж от Варна. Това съобщиха от пресцентъра на Апелативен съд - Варна. Непълнолетният е привлечен като обвиняем за убийство по хулигански подбуди на 53-годишния бездомник Красимир К., извършено по особено мъчителен за жертвата начин и с особена жестокост. Според обвинението Денис има съучастник – 13-годишно малолетно момче, което не носи наказателна отговорност.\r\nСпоред разследващите, на 16 януари децата влезли в конфликт с бездомника пред пункт за вторични суровини, а ден по-късно му нанесли побой. Няколко дни по-късно тинейджърите се върнали при мъжа, който обитавал пространство до бл. 20 в кв. „Вл. Варненчик“ и продължили с насилието. Съдебно-медицинска експертиза е установила, че смъртта на бездомния мъж е настъпила вследствие тежка черепно-мозъчна травма.\r\nДнес втората съдебна инстанция остави без уважение жалбата на защитата на непълнолетния обвиняем. Самият Денис каза пред съда: „Много съжалявам. Искам да се прибера в нас“. Въпреки че процесуална мярка за принуда „задържане под стража“ спрямо непълнолетно лице се прилага в изключителни случаи, Варненският апелативен съд сподели всички основания на първата съдебна инстанция за първоначалния арест.\r\nПрестъплението е тежко по смисъла на закона и се наказва с „лишаване от свобода“  за срок от 15 до 20г., доживотен затвор или доживотен затвор без право на замяна. Заради непълнолетието на извършителя обаче, това наказание следва да се редуцира със затвор от 3 до 10 години.\r\nИ този съд намира, че събраните множество гласни свидетелства, както и обясненията на самия обвиняем водят до обоснованото предположение, че Денис е съпричастен към престъплението, за което е привлечен. От събраните в хода на разследването свидетелски показания се установява, че е имало и други случаи на упражнявано насилие от непълнолетния Денис, основно върху възрастни хора, които за щастие не са довели до фатален резултат. Това мотивира и апелативния съд да приеме, че е налице и опасност момчето да извърши  престъпление.\r\nВарненският апелативен съд записа в своето определение, че първата съдебна инстанция правилно е преценила, че нито родителските грижи, нито надзора на училището или на инспектор ДПС(Детска педагогическа стая) биха осъществили законосъобразен контрол над обвиняемия.\r\nОпределението, с което се потвърждава изключителната по своя характер първоначална мярка за неотклонение „задържане под стража“ за непълнолетния Денис Ж., обвинен в убийството на бездомник от Варна не подлежи на обжалване.", "date": "2018.01.30", "title": "Варна: Втората съдебна инстанция потвърди ареста на 14-годишния тинейджър, обвинен в убийството на бездомкик"}
{"url": "http://www.focus-news.net/news/2018/01/30/2483039/pregled-na-mezhdunarodnite-novini-do-13-chasa-agentsiya-fokus.html", "text": "Търсещите убежище, които вече са признати за бежанци в България, не може да бъдат депортирани там от германските власти. Такова бе решението, което съдебните власти в провинция Долна Саксония взеха в понеделник, съобщава националният ежедневник Die Welt.\r\nРешението бе оповестено от говорителя на съда Андреа Бломенкамп. Съгласно думите й, в България бежанците биха изпаднали в ситуация на необходимост от помощ, без обаче да имат реална перспектива за получаването на такава. Те ще бъдат заплашени от крайна бедност и невъзможността да си намерят подслон. Ето защо депортацията им в България би означавала нарушение на Европейската конвенция за правата на човека. Съдът изключи възможността за преразглеждане на решението.  \r\nРазгледаният случай бе на сирийски гражданин, признат за бежанец в България през 2014 г. След това той е заминал за Германия, където е кандидатствал повторно за убежище с аргумента, че в България са нарушени човешките му права. Федералната служба за миграция и бежанци обаче е отхвърлила молбата му и го е заплашила с депортация в България. Сега обаче магистратите постановиха, че депортацията му в България е недопустима.\r\n*** Вашингтон де факто определи като врагове на САЩ всички лица, включени в Кремълския списък на Министерството на финансите. Това заяви говорителят на Кремъл Дмитрий Песков пред журналисти.\r\n„Де факто всички [лица от Кремълския списък на американското финансово министерство] са определени като врагове на САЩ. Ако прочетете текста, [то ще видите, че ] всичко това се прави в съответствие с Закона за противодействие на враговете на САЩ. Затова де факто всяка група лица [фигуриращи в списъка] е определена като врагове на САЩ. Това е подход, а не заявление“, категоричен бе Песков. \r\nСъгласно думите му, публикуваният доклад трябва да бъде анализиран, за да бъде избегнат „повърхностният и непрофесионален подход“ в оценката му. „Предстои работа, за да бъде разбрано каква е мотивацията, причината за включването или изключването [на отделни лица в този списък]. Засега въпросите са повече, отколкото отговорите“, призна говорителят на Кремъл.\r\nПесков напомни, че към настоящия момент администрацията на САЩ не вижда необходимост от разширяване на персоналните санкции срещу руснаците. „Чухме, че в случай на необходимост по-натам [новите санкции] са възможни“, подчерта Песков, който също е включен в списъка. \r\nМинистерството на финансите на САЩ публикува т.нар. Кремълски доклад в отговор на искане на Конгреса за налагане на мерки срещу Москва за намесата й в президентските избори в страната от ноември 2016 г. В списъка, публикуван във вечерните часове на понеделник (местно време), бяха включени 210 имена, 114 от които – на служители, а 96 – на олигарси.\r\nСъщевременно администрацията на САЩ съобщи решението си към настоящия момент да не бъдат предприемани ограничителни мерки срещу лицата, фигуриращи в списъка. Той не е сакционен, увериха от финансовото ведомство. \r\nКой обаче попадна в списъка? Министър-председателят на Руската федерация Дмитрий Медведев, първият вицепремиер Игор Шувалов, а също и вицепремиерите Александър Хлопонин, Виталий Мутко, Аркадий Дворкович, Олга Голодец, Дмитрий Козак, Дмитрий Рогозин и редица други членове на правителството в Москва – включително първият дипломат на Москва Сергей Лавров, министърът на отбраната Сергей Шойгу, министърът на финансите Антон Силуанов и министърът на правосъдието Александър Коновалов. В Кремълския доклад на Вашингтон бяха включени и имената на редица официални лица на Москва.\r\nСред олигарсите попаднаха Роман Абрамович, Олег Дерипаска, Олег Дерипаска, Сюлейман Керимов, Елена Батурина, Михаил Фридман, Пьотр Авен, Владимир Потанин и Алишер Усманов. Прокуратурата на Швеция обвини в тероризъм гражданина на Узбекистан Рахмар Акилов за извършването на нападение с камион в центъра на Стокхолм през април 2017 г.\r\nХанс Ирман, водещият прокурор по делото, започна пресконференцията във вторник сутринта с обещание да попречи на Акилов да се двиужи свободно по улиците на Швеция до края на живота си. „Целта ми е той никога повече да не може да се движи свободно в нашето общество\", категоричен бе магистратът.\r\nСпоред документите, публикувани във вторник, Акилов е откраднал камион и след това го е насочил с висока скорост към оживена търговска улица в центъра на шведската столица. Последвал е опит да детонира самоделна бомба. При нападението загинаха четирима души, припомнят от редакцията.\r\n*** Председателят на регионалния парламент в Барселона Роже Торен отложи ключовото заседание за избирането на Карлес Пучдемон за председател на Женералитата на Каталуния. Същевременно обаче Торен защити правото на Пучдемон да се върне на власт.\r\n„Днешната пленарна сесия... е отложена\", обяви Торен, допълвайки, че няма да предложи друг кандидат за поста, тъй като Пучдемон „има пълно право“ да управлява.\r\nПучдемон пристигна в Белгия, малко след като парламентът в Барселона гласува за едностранно обявяване на независимост. Той е изправен пред арест, ако се върне обратно в Испания. Конституционният съд обаче постанови, че Пучдемон не може да встъпи в длъжност, ако не положи лично клетва в каталунския парламент.\r\n*** Йеменските „сепаратисти“ са обградили президентския дворец в Аден, временната столица на правителството.\r\n„Сепаратистите са обградили двореца и контролират централния вход. За съжаление, онези, които се намират вътре, към настоящия момент се намират под домашен арест“, заяви за агенцията офицер от армията на Йемен с висок чин.\r\n*** Поради изявления срещу операцията „Маслинова клонка” на турската армия в Африн, рано тази сутрин са задържани 20 членове на НПО – фондацията „Фуркан”. По указания на Главната републиканска прокуратура в Адана екипи на Отдела за борба с контрабандата и организираната престъпност са провели едновременни операции в три провинции в Югоизточен Анадол – Адана, Елязъг и Нигде. На зазоряване антитерористите са щурмували централата на фондацията и жилищата на нейните ръководители. Сред задържаните е и основателят и ръководител на фондацията – Алпаслан Куйтул. По-рано този месец той изригна против методите за управление на Партията на справедливостта и развитието (абревиатурата на турски – AKP) и предложи тя вече да се нарича Партия за развитие чрез тормоз, жестокост и изтезания (абревиатурата на турски – ZKP).\r\n***  Специалният представител на ООН в спора за името на Македония пристига във вторник в гръцката столица, където ще проведе срещи с министъра на външните работи Никос Кодзиас и с Йоргос Кумуцакос от опозиционната „Нова демокрация“.\r\nРазговорите ще започнат в 10.30 часа в един от хотелите в центъра на Атина. Съгласно информацията, разпространена от местните медии, инициативата за среща с Кумуцакос е на американския дипломат. \r\nВ обедните часове на деня Нимиц ще се срещне с Кодзиас, след което програмата от посещението му ще продължи с работен обяд. \r\nСлед визитата си в Атина Нимиц ще отпътува за Скопие, където в сряда ще се срещне с представители на държавния и политически елит на Македония.\r\n***", "date": "2018.01.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/30/2483042/burgas-obshtinskiyat-savetnik-ot-gerb-anton-berdankov-organizira-priemna-za-grazhdani-na-1-fevruari.html", "text": "Общинският съветник от ГЕРБ - Бургас Антон Берданков ще има приемен ден на 1 февруари от 16.30 часа в централата на партията в Бургас на ул. \"Конт Андрованти\" 5. Това съобщиха от пресцентъра на ПП ГЕРБ. Антон Берданков е член на постоянната Комисия за младежта и спорта, участва и в тази по транспорт и морско дело. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.01.30", "title": "Бургас: Общинският съветник от ГЕРБ Антон Берданков организира приемна за граждани на 1 февруари"}
{"url": "http://www.focus-news.net/news/2018/01/30/2483043/veliko-tarnovo-zapochna-vazstanovyavaneto-na-ulichni-nastilki-zasegnati-sled-snegovalezhite.html", "text": "В града започна възстановяване на улични настилки, засегнати след дъждовете и снеговалежите през декември и януари. Това съобщиха от пресцентъра на Община Велико Търново. След подадени до общината сигнали бе сформирана работна група, която огледа проблемните места. Предвид невъзможността на асфалтовите бази да работят през зимния сезон, за частичните ремонти на настилките ще бъде използвана студена смес.\r\nВече са възстановени нарушения по пътните платна на улиците „Толедо“ – край Средно училище „Емилиян Станев“, както и на ул. „Проф. Асен Златаров“ – в района на Музикално-драматичния театър „Константин Кисимов“. Предстои същото да се случи и в квартал „Зона В“, възстановени ще бъдат също капаците на шахти по бул. „България“ и ул. „Стоян Коледаров“.\r\nСлед края на зимния сезон и след отварянето на асфалтовите бази предстоят частични ремонти на уличните настилки в целия град.", "date": "2018.01.30", "title": "Велико Търново: Започна възстановяването на улични настилки, засегнати след снеговалежите"}
{"url": "http://www.focus-news.net/news/2018/01/30/2483045/sport-mariya-sharapova-poluchi-uayld-kard-za-turnira-v-dubay.html", "text": "Бившата номер едно в света Мария Шарапова получи „уайлд кард“ за турнира Duty Free Tennis Championships в Дубай, който започва на 12 февруари.\r\nЗа Шарапова това ще е второ участие в надпреварата. Дебютът й бе в далечната 2006-та година. Тогава 18-годишната рускиня достигна до финал, който загуби от белгийската тенисистка Жустин Енен.", "date": "2018.01.30", "title": "Спорт: Мария Шарапова получи „уайлд кард“ за турнира в Дубай"}
{"url": "http://www.focus-news.net/news/2018/01/30/2483034/the-local-prokuraturata-na-shvetsiya-obvini-v-terorizam-uzbekistanetsa-izvarshil-napadenieto-s-kamion-v-stokholm.html", "text": "Прокуратурата на Швеция обвини в тероризъм гражданина на Узбекистан Рахмар Акилов за извършването на нападение с камион в центъра на Стокхолм през април 2017 г., съобщава електронното издание The Local в местната си редакция. \r\nХанс Ирман, водещият прокурор по делото, започна пресконференцията във вторник сутринта с обещание да попречи на Акилов да се двиужи свободно по улиците на Швеция до края на живота си. „Целта ми е той никога повече да не може да се движи свободно в нашето общество\", категоричен бе магистратът.\r\nСпоред документите, публикувани във вторник, Акилов е откраднал камион и след това го е насочил с висока скорост към оживена търговска улица в центъра на шведската столица. Последвал е опит да детонира самоделна бомба. При нападението загинаха четирима души, припомнят от редакцията.Тереза Герова", "date": "2018.01.30", "title": "The Local: Прокуратурата на Швеция обвини в тероризъм узбекистанеца, извършил нападението с камион в Стокхолм"}
{"url": "http://www.focus-news.net/news/2018/01/30/2483029/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител на ГКПП \"Кулата\".\r\nЛора КАЛЧЕВА", "date": "2018.01.30", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/01/30/2483041/zam-ministar-denitsa-nikolova-okolo-7-mln-leva-e-resursat-za-vtorata-pokana-po-programata-za-transgranichno-satrudnichestvo-mezhdu-balgariya-i-makedoniya.html", "text": "Около 7 млн. лева е ресурсът за втората покана по програмата за трансгранично сътрудничество между България и Македония. Това каза пред Радио „Фокус” – Кюстендил заместник-министърът на регионалното развитие и благоустройството Деница Николова. „Изключително се радвам, че съм в Кюстендил, защото провеждаме петото заседание на Съвместения комитет за наблюдение на програмата за трансгранично сътрудничество между България и Македония. В контекстна на Председателството на България на Съвета на Европейския съюз и приоритета, който ние изпълняваме - ангажираността си към приобщаване на Западните Балкани, това е още един формат и форум, който допринася за изпълнение на постигане на целите за свързаност и за добросъседски отношения”, каза Деница Николова. По думите ѝ трансграничната програма между България и Македония е с общ бюджет малко над 19 млн. евро. Към настоящия момент са сключени договори за над 60% от нея, а 10 млн. евро от нея вече са в изпълнение. Те са за 48 проекта от които голяма част са за инвестиционни мерки, свързани с устойчивия туризъм, с подобряване на околната среда, с подобряване на конкурентноспособността в трансграничните райони. „Всички тези договори се изпълняват много успешно, защото отчитаме, че около 50% от средствата вече са разплатени към бенефициентите, а това означава много добър напредък по отношение на изпълнението на програмата. В хода на това заседание ни предстои да одобрим и насоките за следващото кандидатстване по тази програма. Ресурсът е около 7 млн. евро, ще имаме възможност да финансираме допълнителни проекти, които отново са в сферата на туризма, на околната среда и на конкурентноспособността в трансграничните региони”, каза Деница Николова. \r\nВенцеслав ИЛЧЕВ", "date": "2018.01.30", "title": "Зам.-министър Деница Николова: Около 7 млн. лева е ресурсът за втората покана по програмата за трансгранично сътрудничество между България и Македония"}
{"url": "http://www.focus-news.net/news/2018/01/30/2483018/kyustendil-kukerskata-grupa-ot-selo-piperkov-chiflik-e-spechelila-bronzov-medal-za-poddarzhane-na-mestnata-traditsiya-ot-mezhdunarodniya-festival-surva.html", "text": "Кукерската група от село Пиперков чифлик е спечелила бронзов медал за поддържане на местната традиция от Международния фестивал „Сурва”. Това съобщи за Радио „Фокус” – Кюстендил кметът на населеното място Стефан Котев. Мечкарската група от село Пиперков чифлик участва за първи път на фестивала. Групата се е представила с обичая „Сватба”. Около 70 души са участвали в състава ѝ. Освен бронзовия медал в категорията за поддържане на местната традиция, кукерската група от село Пиперков чифлик е заела 10-о място (от 105 групи) във вота на публиката на Международния фестивал на маскарадните игри „Сурва” в Перник.\r\nВенцеслав ИЛЧЕВ", "date": "2018.01.30", "title": "Кюстендил: Кукерската група от село Пиперков чифлик е спечелила бронзов медал за поддържане на местната традиция от Международния фестивал „Сурва”"}
{"url": "http://www.focus-news.net/news/2018/01/30/2483048/vitseprezidentat-iliyana-yotova-balgariya-vinagi-shte-ima-nuzhda-ot-silni-lideri-i-polititsi-kato-stambolov.html", "text": "„Френският вестник „Фигаро“ някога написа за Стамболов, че той е въплъщение на българската енергия. От тази енергия и от този пример имаме нужда днес повече от всякога“. Това заяви вицепрезидентът Илияна Йотова на тържествена церемония по повод 164 години от рождението на Стефан Стамболов, която се проведе пред паметника на революционера и държавника в София, съобщиха от прессекретариата на държавния глава. \r\nСпоред Илияна Йотова максимата, че не е важно колко дни има в живота ти, а е важно колко живот има в дните ти, сякаш е писана за Стефан Стамболов – само на 33 години революционер, борец за освобождение, политик, държавник в едни от най-трудните периоди в нашата история.\r\n„Днес образът на Стамболов, именно в своята противоречивост, трябва да служи като пример на съвременни лидери и политици. Защото един от проблемите пред България днес е острият дефицит на силни хора, на хора, които могат да отстояват своите идеи, да се борят за страната си, да се борят за националното“, отбеляза вицепрезидентът. По думите й Стефан Стамболов е човекът, успял да положи основите на българската държавност.\r\n„Едни безусловно го подкрепят, други не само чакат, но желаят смъртта му“, посочи Илияна Йотова и подчерта, че Стамболов е показал какво означава да си лидер, да отстояваш интереса на България така, както ти го виждаш. „Колко политици и държавници днес имат своята визия за развитието на страната – дали вярна или не, но която твърдо да отстояват“, попита вицепрезидентът. \r\nСлед края на словото си Илияна Йотова положи венец пред паметника на Стефан Стамболов.", "date": "2018.01.30", "title": "Вицепрезидентът Илияна Йотова: България винаги ще има нужда от силни лидери и политици като Стамболов"}
{"url": "http://www.focus-news.net/news/2018/01/30/2483049/regnum-balgariya-se-gotvi-za-privatizatsiya-na-aets-belene.html", "text": "В България са завършени операциите по отделянето на пасивите и активите на проекта за строителство на АЕЦ „Белене“. Това заяви министърът на енергетиката Теменужка Петкова по време на изслушване пред парламентарната комисия по енергетика, отбелязва руската информационна агенция Regnum.\r\nБългарският министър подчерта, че за фактическото отделяне от Националната електрическа компания (НЕК) трябва ясно да бъде подчертано какво ще се случи с проекта за АЕЦ-а в бъдеще.\r\nПеткова напомни, че България вече е вложила сума на стойност три милиарда евро в проекта за „Белене“ и една от идеите на правителството в София остава предложението за неговата приватизация. Точно с тази цел се изисква отделянето на активите и пасивите в проектна компания, поясни енергийният министър. \r\nАгенцията припомня, че към проекта за АЕЦ „Белене“ проявява интерес крупен китайски инвеститор, но към момента не се водят конкретни преговори. Дебатите за „Белене“ все още са в ход, поясни и Петкова.Тереза Герова", "date": "2018.01.30", "title": "Regnum: България се готви за приватизация на АЕЦ „Белене“"}
{"url": "http://www.focus-news.net/news/2018/01/30/2483040/faz-sayuzat-hdshss-i-gsdp-postignaha-sporazumenie-po-vaprosa-za-sabirane-na-semeystvata-na-bezhantsite.html", "text": "Съюзът (ХДС/ХСС) и Германската социалдемократическа партия (ГСДП) успяха да постигнат пробив в преговорите по една от най-чувствителните за обществото теми – тази за събиране на семействата на бежанците, отбелязва националният ежедневник Die Frankfurter Allgemeine Zeitung. Съгласно разпространената информация, до 31 юли тази година събирането на семействата трябва да бъде спряно. След тази дата месечно потокът от близки на признатите за бежанци в Германия ще бъде ограничен до хиляда души на месец, стана ясно от източници от преговарящите работни групи на трите партии. \r\nВъпросът не бе уреден в предварителното коалиционно споразумение, което Съюзът (ХДС/ХСС) и ГСДП финализираха на 12 януари, припомнят от редакцията. Тереза Герова", "date": "2018.01.30", "title": "FAZ: Съюзът (ХДС/ХСС) и ГСДП постигнаха споразумение по въпроса за събиране на семействата на бежанците"}
{"url": "http://www.focus-news.net/news/2018/01/30/2483044/zam-ministar-denitsa-nikolova-tri-novi-aktsenta-shte-badat-postaveni-pred-benefitsientite-na-programata-za-transgranichno-satrudnichestvo-mezhdu-balgariya-i-makedoniya.html", "text": "Три нови акцента ще бъдат поставени пред бенефициентите на Програмата за трансгранично сътрудничество между България и Македония. Това каза пред Радио „Фокус” – Кюстендил заместник-министърът на регионалното развитие и благоустройството Деница Николова. Единият и най-важен акцент за бенефициентите е даване на възможност за електронно кандидатстване, което ще облекчи целия процес по предоставяне на информацията към управляващия орган и към техническия секретариат, съответно при оценката на проектните предложения. Вторият акцент е даване на пълна публичност и прозрачност на процеса по оценяване. „Имаме създадени правила които са ясни, точни и конкретни, всичко това ще подобри прозрачността по оценката, защото тук става въпрос за конкурентен подбор. Много проекти бяха подадени по предходната схема – над 200 проекта, одобрихме едва 48. За нас наистина е най-важно да избираме най-важните и тези, които имат най-голям принос към програмата проекти”, каза Деница Николова. Посредством третия акцент ще се дават стимули за проекти, които са интегрирани по своята същност. Това означава, че съвместяват в себе си и меки мерки и инвестиционни мерки, които да допринасят за по-комплексна реализация на конкретни цели. „Ако говорим за сферата на туризма, един такъв проект би бил възстановяване, реставрация и консервация на културно-историческо наследство, заедно със съпътстващите маркетингови дейности, свързани с популяризацията на този обект като туристическа дестинация”, каза Деница Николова.\r\nВенцеслав ИЛЧЕВ", "date": "2018.01.30", "title": "Зам.-министър Деница Николова: Три нови акцента ще бъдат поставени пред бенефициентите на Програмата за трансгранично сътрудничество между България и Македония"}
{"url": "http://www.focus-news.net/news/2018/01/30/2483046/konstitutsionniyat-sad-obyavi-za-protivokonstitutsionen-otkaza-na-narodnoto-sabranie-da-prieme-ostavkata-na-deputata-ot-gerb-delyan-dobrev.html", "text": "Днес, 30 януари 2018 г., Конституционният съд обяви за противоконституционен отказа на Народното събрание от 4 октомври 2017 г. да прекрати предсрочно пълномощията на народния представител Делян Александров Добрев на основание на подадена от него на 3 октомври 2017 г. оставка. Това сочи справка на сайта на Конституционния съд.  Решението е подписано с особени мнения на съдиите: Кети Маркова, Анастас Анастасов, Гроздан Илиев и Филип Димитров. Съдиите Кети Маркова и Анастас Анастасов считат, че искането е допустимо и разгледано по същество е неоснователно. Съдиите: Гроздан Илиев и Филип Димитров намират искането за недопустимо.\r\nНа заседанието присъстваха 11 конституционни съдии. Мотивите на решението ще бъдат обявени допълнително.", "date": "2018.01.30", "title": "Конституционният съд обяви за противоконституционен отказа на Народното събрание да приеме оставката на  депутата от ГЕРБ Делян Добрев"}
{"url": "http://www.focus-news.net/news/2018/01/30/2483016/afp-predsedatelyat-na-katalunskiya-parlament-otlozhi-zasedanieto-za-izbiraneto-na-karles-puchdemon.html", "text": "Председателят на регионалния парламент в Барселона Роже Торен отложи ключовото заседание за избирането на Карлес Пучдемон за председател на Женералитата на Каталуния, предава AFP. Същевременно обаче Торен защити правото на Пучдемон да се върне на власт.\r\n„Днешната пленарна сесия... е отложена\", обяви Торен, допълвайки, че няма да предложи друг кандидат за поста, тъй като Пучдемон „има пълно право“ да управлява.\r\nПучдемон пристигна в Белгия, малко след като парламентът в Барселона гласува за едностранно обявяване на независимост. Той е изправен пред арест, ако се върне обратно в Испания. Конституционният съд обаче постанови, че Пучдемон не може да встъпи в длъжност, ако не положи лично клетва в каталунския парламент. Тереза Герова", "date": "2018.01.30", "title": "AFP: Председателят на каталунския парламент отложи заседанието за избирането на Карлес Пучдемон"}
{"url": "http://www.focus-news.net/news/2018/01/30/2483053/bsp-shte-dade-izyavlenie-v-tsentralata-na-partiyata.html", "text": "БСП ще даде изявление от 15.00 часа днес в централата на партията на ул. „Позитано” №20. Това съобщиха от пресцентъра на НС на БСП.", "date": "2018.01.30", "title": "БСП ще даде изявление в централата на партията"}
{"url": "http://www.focus-news.net/news/2018/01/30/2483054/temata-balgariya-v-svetovnite-medii-podgotovka-za-privatizatsiya-na-aets-belene-zabrana-za-deportatsiya-na-bezhantsi-v-stranata-i-angazhiment-kam-stranite-ot-zapadnite-balkani-agentsiya-fokus.html", "text": "Турските сили за сигурност са задържали над 1,2 хил. мигранти без документи в северозападната провинция Одрин, граничеща с България и Гърция, предава Anadolu Agency.\r\nИзточник на агенцията пояснява, че 1240 мигранти, опитващи се да достигнат нелегално територията на Европа, са били задържани след акции на жандармерията и граничните служби, продължили в рамките на три дни. По-голямата част от тях са били от Пакистан, Бангладеш, Сирия, Афганистан, Индия, Палестина, Шри Ланка и Мианмар.\r\nТурция е основен маршрут на мигрантите, опитващи се да достигнат Европа, особено след началото на въоръжения граждански конфликт в Сирия.\r\n*** В България са завършени операциите по отделянето на пасивите и активите на проекта за строителство на АЕЦ „Белене“. Това заяви министърът на енергетиката Теменужка Петкова по време на изслушване пред парламентарната комисия по енергетика, отбелязва руската информационна агенция Regnum.\r\nБългарският министър подчерта, че за фактическото отделяне от Националната електрическа компания (НЕК) трябва ясно да бъде подчертано какво ще се случи с проекта за АЕЦ-а в бъдеще.\r\nПеткова напомни, че България вече е вложила сума на стойност три милиарда евро в проекта за „Белене“ и една от идеите на правителството в София остава предложението за неговата приватизация. Точно с тази цел се изисква отделянето на активите и пасивите в проектна компания, поясни енергийният министър. \r\nАгенцията припомня, че към проекта за АЕЦ „Белене“ проявява интерес крупен китайски инвеститор, но към момента не се водят конкретни преговори. Дебатите за „Белене“ все още са в ход, поясни и Петкова.\r\n*** Търсещите убежище, които вече са признати за бежанци в България, не може да бъдат депортирани там от германските власти. Такова бе решението, което съдебните власти в провинция Долна Саксония взеха в понеделник, съобщава националният ежедневник Die Welt.\r\nРешението бе оповестено от говорителя на съда Андреа Бломенкамп. Съгласно думите й, в България бежанците биха изпаднали в ситуация на необходимост от помощ, без обаче да имат реална перспектива за получаването на такава. Те ще бъдат заплашени от крайна бедност и невъзможността да си намерят подслон. Ето защо депортацията им в България би означавала нарушение на Европейската конвенция за правата на човека. Съдът изключи възможността за преразглеждане на решението.  \r\nРазгледаният случай бе на сирийски гражданин, признат за бежанец в България през 2014 г. След това той е заминал за Германия, където е кандидатствал повторно за убежище с аргумента, че в България са нарушени човешките му права. Федералната служба за миграция и бежанци обаче е отхвърлила молбата му и го е заплашила с депортация в България. Сега обаче магистратите постановиха, че депортацията му в България е недопустима.\r\n*** Държавният глава на България Румен Радев даде традиционен прием за дипломатите от чуждестранните мисии в страната, в рамките на който потвърди, че София подкрепя държавите от Западните Балкани, отбелязва скопската електронна медия „Фактор“.\r\n„Ако не насочим вниманието на Европа върху този регион, тя не може да бъде единна, сигурна и стабилна. Призивът към Европейския съюз от страните от Западните Балкани изобщо не е за обсъждане, но когато поддържаме тази дискусия трябва да бъде ясно, че оценката се основава на индивидуални постижения на всяка страна\", подчерта Радев.\r\nПо думите му България трябва да инициира и да води важни дебати, за да постигне консенсус и рационални решения по редица важни въпроси за ЕС.\r\n„Ценностите, които те уважават, са солидарност, политическо единство и сигурност. Важно е Съюзът да намали разликите в икономическото развитие и жизнения стандарт между Изтока и Запада, Севера и Юга\", заключи Радев.\r\n***", "date": "2018.01.30", "title": "Темата България в световните медии – подготовка за приватизация на АЕЦ „Белене“, забрана за депортация на бежанци в страната и ангажимент към страните от Западните Балкани (Агенция „Фокус“)"}
{"url": "http://www.focus-news.net/news/2018/01/30/2483052/ministar-temenuzhka-petkova-se-zapozna-s-deynostta-na-izraelski-energiyni-kompanii.html", "text": "Възможностите за доставки на природен газ от офшорните находища край Израел обсъди днес министърът на енергетиката Теменужка Петкова по време на среща с Абу Йоси, главен изпълнителен директор на една от водещите израелски компании за добив, производство и търговия на природен газ - „Делек Дрилинг“. Фирмата участва в разработката на офшорните газови находища Тамар, Левиатан, Ям Темтиш и Афродита. В момента Израел преструктурира енергийния си отрасъл, увеличавайки потреблението на газ, за сметка на въглищата и нефта, поради новооткритите големи залежи на природен газ. По данни на компанията, доказаните залежи в израелската икономическа зона на Средиземно море се оценяват на около 1000 млрд куб. метра, което би осигурило потреблението на страната за около 130 години. В газовото поле Левиатан залежите възлизат на 453 млрд. куб. м, а в Тамар – 184 млрд. куб. м. Пред министър Петкова г-н Йоси потвърди, че благодарение на стратегическото си географско положение България има значителни предимства да се превърне в газоразпределителен център на Балканите. В лицето на вашата държава Израел вижда стабилен партньор в областта на енергийното сътрудничество, допълни още Абу Йоси. \r\nПо-късно министър Петкова посети електрическата компания „Хадера“, където се срещна с президента и председател на съвета на директорите Офер Блох и с изпълнителен директор - Ютаф Ронтал.\r\n„Впечатлена съм от мащабите на работа в Хадера. Потенциалът за сътрудничество в енергийния сектор между България и Ираел трябва да се използва“, заяви министър Петкова по време на срещата. „Хадера“ е държавна компания за производство, пренос, разпределение и доставка на електроенергия, включваща 17 електроцентрали с 63 енергоблока. Инсталираната мощност на компанията е 13 600 MW. Домакините поясниха, че в Държавата Израел енергийният отрасъл се преструктурира - в момента 60% от електроенергията се произвежда от природен газ, успоредно с това частният сектор навлиза в електропроизводството. Неговият дял е в размер на 30%, като тенденцията е през 2020 г. електропроизводството от частни мощности да нарасне с още 10%, а през 2030 г. въглищата да бъдат заменени изцяло с природен газ.", "date": "2018.01.30", "title": "Министър Теменужка Петкова се запозна с дейността на израелски енергийни компании"}
{"url": "http://www.focus-news.net/news/2018/01/30/2483050/zam-ministar-denitsa-nikolova-izpalnenieto-na-operativna-programa-regioni-v-rastezh-varvi-s-mnogo-dobri-tempove-izgotveni-sa-tri-varianta-za-statistichesko-rayonirane-na-stranata.html", "text": "Изпълнението на Оперативна програма „Региони в растеж” върви с много добри темпове. Това каза пред Радио „Фокус” – Кюстендил заместник-министърът на регионалното развитие и благоустройството Деница Николова. По думите ѝ 67% са договорените средства по програмата, ресурсът е малко над 3 милиарда лева. „Бих казала, че от гледна точка на сключване на договори и перспективи за изпълнение на програмата, вървим с много ускорен темп. Върви се по посока за по-добра реализация на програмата чрез изпълнение на проектите и усвояемостта на средствата, което означава физическото изпълнение на инфраструктурата и съответното отчитане към Европейската комисия”, каза Деница Николова. Според нея към настоящия момент са реализирани плащания в размер на 27% от договорените средства. В рамките на следващата седмица ще бъдат одобрени възможностите за кандидатстване на малките общини в сферата на енергийната ефективност за публични многофамилни жилищни сгради, с мерките за саниране и за подобряване на енергийните показатели на сградите. В рамките на месеците март и април предстои да се обяви възможността за кандидатстване по схемата за деинституционализация на възрастни хора, която ще бъде с ресурс около 45 - 48 млн. лева. В допълнение на това е схемата, която предстои да се обяви и която отново е свързана с подкрепа на туризма и културно-историческото наследство на територията на цялата страна, с безвъзмездните средства, които ще се предоставят в подкрепа на нисколихвените кредити, които ще се отпускат от така наречените фонд-посредници, те в момента се избират.\r\n\"Изготвени са три варианта за статистическо райониране на страната. Ще започна с това, че трябва да се направи едно много сериозно разграничаване между административното и териториално устройство на страната, което касае колко общини има, колко области има на територията на страна, и статистическите райони, които към настоящия момент са обект на внимание и на дискусия от гледна точка на отчитане на конкретни показатели към Европейския съюз, за развитие на дадена територия”, каза още Деница Николова. По думите ѝ работна група от експерти е изработила три варианта на районирането, които може да бъдат подложени на обществено обсъждане. Те предопределят в някаква посока и инвестициите за след 2020 година, защото статистическите райони са в основата в програмирането след 2020 година на всички програми, изпълнявани на територията на страната. „Ние сме се обединили в три варианта, които биха могли да бъдат подложени на обществено обсъждане. Целта е да обособим територията по такива признаци и показатели, че това райониране в последствие да ни даде възможност, чрез насочване на инвестициите в конкретните райони, да постигаме по-добри резултати”, каза Деница Николова. По думите ѝ целта е територията да се раздели по такъв начин, че тя да бъде включително обособена на географски принцип, да бъде съобразена с природните дадености на всеки един от регионите, с потенциалите на всеки един от регионите за развитие, а след това в конкретния район да се насочи инвестиране, спрямо особеностите и спецификите му.\r\nВенцеслав ИЛЧЕВ", "date": "2018.01.30", "title": "Зам.-министър Деница Николова: Изпълнението на Оперативна програма „Региони в растеж” върви с много добри темпове, изготвени са три варианта за статистическо райониране на страната"}
{"url": "http://www.focus-news.net/news/2018/01/30/2483055/plovdiv-32-godishen-mazh-e-zadarzhan-za-poboy-nad-taksimetrov-shofyor.html", "text": "32-годишен мъж е задържан за побой над таксиметров шофьор. Това съобщиха от ОДМВР - Пловдив. Около 7.00 часа вчера във Второ РУ е постъпило оплакване от 56-годишен шофьор на такси, че в района на Централна гара в Пловдив клиент отказал да заплати сметката си и му нанесъл побой. При организираните бързи издирвателни действия бил установен извършителят – 32-годишен от Стамболийски, криминално проявен и осъждан. Срещу него е образувано бързо производство за причинена телесна повреда по хулигански подбуди. С постановление на районната прокуратура мъжът е задържан за срок до 72 часа.", "date": "2018.01.30", "title": "Пловдив: 32-годишен мъж е задържан за побой над таксиметров шофьор"}
{"url": "http://www.focus-news.net/news/2018/01/30/2483056/smolyan-parvite-analizi-na-vodite-na-reka-varbitsa-pri-zlatograd-sa-v-norma.html", "text": "Експерти от РИОСВ – Смолян, Басейновата дирекция Източнобеломорски район“, Регионалната лаборатория към ИАОС - Смолян и Изпълнителната агенция по рибарство и аквакултури провериха сигнал за мъртва риба в река Върбица при Златоград. Сигналът е получен на „зеления“ телефон на екоинспекцията на 29 януари около 13.00 часа. Това съобщиха от пресцентъра на РИОСВ – Смолян. \r\nМъртва риба от вида мряна е установена в малки участъци от реките Голяма и Върбица. Около 30 мъртви екземпляра са преброени в река Върбица в град Златоград и около 20 в началото на града в река Голяма. И в двата водни обекта са забелязани да плуват кефали. \r\nУстановено е, че река Голяма е с непроменен цвят, а утаечното езеро на хвостохранилище „Ерма река“ е бистро. Взети са проби от 4 пункта за повърхностни води  (р. Малка след римски мост гр. Златоград, на изход тунел хвостохранилище „Ерма река“, р. Голяма преди вливане в р. Малка в центъра на Златоград на мост, на р. Голяма при воденицата и на р. Голяма 100 метра след хвостохранилището). На място са измерени стойностите на активна реакция рН, електропроводимост, разтворен кислород и наситеност на кислород. Резултатите от всички проби са в  норма. Допълнително в лабораторни условия ще бъдат анализирани и следните показатели – калциево-карбонатна твърдост, желязо разтворено, манган, цинк, мед, кадмий, олово, никел, цианиди свободни. Те ще бъдат оповестени след извършване на анализите.\r\nПоследната проверка на хвостохранилище „Ерма река“ е направена от РИОСВ – Смолян преди 4 дни. Взети са водни проби за анализ. Резултатите са значително под нормите по показатели желязо общо, неразтворени вещества, ХПК, хром – шествалентен.\r\nПрез изминалата седмица, експерти от РИОСВ – Смолян, Басейновата дирекция „Източнобеломорски район“ и Регионалната лаборатория към ИАОС в Смолян  са  проверили сигнал за мъртва риба в участък от река Арда (в района на село Горно Прахово, община Ардино). Тогава са установени единични мъртви екземпляри от вида мряна. При анализа на взетите водни проби не е установено замърсяване на река Арда.", "date": "2018.01.30", "title": "Смолян: Първите анализи на водите на река Върбица при Златоград са в норма"}
{"url": "http://www.focus-news.net/news/2018/01/30/2483047/stefan-kirchev-finansist-obshtina-svishtov-e-edinstvenata-u-nas-koyato-pozvolyava-na-vsichki-kmetove-ot-naselenite-mesta-da-sa-razporediteli-na-byudzhet.html", "text": "Община Свищов е единствената у нас, която позволява на всички кметове от населените места да са разпоредители на бюджет. Това съобщи в предаването „Добре дошли в Свищов“ на Радио „Фокус“ – Велико Търново главният финансист в града Стефан Кирчев. Той добави, че статутът е юридически законов, но не се прилага. Чрез него кметовете и кметски наместници от Свищовско получават средства, които разходват, по свое усмотрение. „Можем да кажем, че ние възстановяваме средствата на два транша. Първият е през юли месец, а вторият е през ноември. За тази година първоначално има разпределение на 505 хиляди лева като текущи ремонти в кметствата. И имаме възстановяване на два транша“, заяви финансистът. Той уточни, че през настоящата година в Свищов и региона предстои да се реализират четири мащабни проекта, с общинско участие. Те касаят болницата в града, Кризисния център в село Овча могила, изграждане на Образователно-културен център в село Царевец и ремонт на пътя между селата Драгомирово и Овча могила.\r\nЛуиза ТРАНЧЕВА", "date": "2018.01.30", "title": "Стефан Кирчев, финансист: Община Свищов е единствената у нас, която позволява на всички кметове от населените места да са разпоредители на бюджет"}
{"url": "http://www.focus-news.net/news/2018/01/30/2483051/ministar-valentin-radev-ochakvame-prez-2019-g-zaplatite-v-mvr-da-se-uvelichat-s-oshte-10.html", "text": "Очакваме през 2019 г. заплатите в МВР да се увеличат с още 10%. Това каза министърът на вътрешните работи Валентин Радев по време на месечния брифинг на МВР, предаде репортер на Агенция „Фокус“. „17,5 млн. лева дадохме миналата година за дрехи, а за тази договорихме 100 млн. лева допълнително, като най-вероятно изплащането ще започне през март. Но не е важно точно с колко ще повишим заплатите, а това да се случва регулярно. Така че за 2019 г. имаме засега само предвидено ново увеличение с 10% на заплатите. Смятам, че трудът на полицаите е оценен по достойнство, но винаги трябва повече“, обясни Радев и уточни, че рейтингът на МВР се е покачил и е станал  46%.\r\nТой даде и актуална информация за средата на сигурност в България през декември 2017 г. „Средно на ден през декември са регистрирани 227 престъпления, а през ноември - 265. Умишлените  убийства пък са с 18,2% надолу. Грабежите са се увеличили леко и са 7,9%. Посегателствата спрямо МПС са 32% - отново бележим спад. Наркотиците са намаляли с 20,4%. Повиши се и разкриваемостта на престъпленията през 2017 г. в сравнение с 2016 г. – за убийствата например почти със 100%“, каза още министърът. По думите му над 1400 души с полицейски функции се назначават на година, а напускащите са малко над 300. Министър Радев отчете също и, че с 84% е намалял натискът от мигранти на границата.\r\nКато основно събитие, което беляза януари месец, той определи проведеният неформален съвет на Съвета по правосъдие и вътрешни работи на 25 и 26 януари. „Три бяха темите, които се обсъждаха - по-добро управление на миграцията, общата европейска система за убежище и сигурността на границите. Целта е да се доближат мненията – това е задачата на нашето председателство, като крайната цел е да покажем, че заедно ще се опитаме да постигнем по-голяма сигурност на европейските граждани. Почти всички подкрепиха това българско предложение за убежище – Дъблинския регламент, да не се гледат поотделно нещата, а заедно и да търсим свързващите ни неща. Щастлив съм, че тази трудна работа  е свършена от нашите експерти. Борбата с първопричинителя на миграцията – всички се фокусираха върху това. Да, миграцията е бич и след нея следва дори и тероризъм, но важно е не само Европа, а и държавите да отговорят какви са първопричините. Още теми, които бяха обсъдени, са активно противодействие на трафика на хора, стоки и товари, обмяна на информация и др.“, обясни министър Радев.\r\nЦветилена СИМЕОНОВА", "date": "2018.01.30", "title": "Министър Валентин Радев: Очакваме през 2019 г. заплатите в МВР да се увеличат с още 10%"}
{"url": "http://www.focus-news.net/news/2018/01/30/2483059/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще чуем какво призоваха в своя декларация група общински съветници от Карлово по повод представената за ратификация в Парламента Истанбулска конвенция. Защо те не са съгласни с нея ще ни каже зам.-кметът на Карлово Антон Минев, който е част от групата „Обединени за нашата община”, издигнала д-р Емил Кабаиванов за кмет.\r\nАнтон Минев ще ни каже още как вървят ремонтите на пострадалите от вятъра покриви в общината. Ще разберем още как и къде община Карлово ще отбележи Трифон Зарезан и кога ще бъдат наградени участниците в поредния конкурс за „Най-добро домашно вино”. По темата ще говорим с Ива Савчева, експерт в отдел “Образование, култура и младежки дейности”. Днес ще си говорим и за обичаи и традиции. Ще чуем как се съхраняват традициите в общината и с какви награди се завърнаха кукерите от Карловско от Международния фестивал на маскарадните игри „Сурва 2018“ в Перник. Кое прави уникални кукерите от карловския квартал Сушица и защо именно те грабнаха голямата награда от фестивала ще ни каже Гинка Тодорова, секретар на читалището в Сушица и експерт в община Карлово.\r\nПредаването „Часът на Карлово” се излъчва всеки вторник от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2018.01.30", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/01/30/2483057/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.01.30", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/01/30/2483062/blagoevgrad-21-570-640-leva-e-byudzhetat-na-obshtina-bansko-za-2018-g.html", "text": "21 570 640 лева бюджет за Община Банско за 2018 г. гласуваха общинските съветници по време на проведената редовна януарска сесия. Това съобщиха от пресцентъра на Общината. Той е с 3 милиона повече в сравнение с 2017 г. и бе приет с почти пълно единодушие. В инвестиционната програма са заложени 5 077 476 лева, от които 1 827 257 лева държавна целева субсидия. Приоритетите, залегнали в програмата са изграждането на нова детска градина, продължаване на изграждането на подпорни стени по коритото на река Глазне в Банско, изграждане на пешеходен мост над реката, асфалтиране и рехабилитация на уличната мрежа. Двете основни пешеходни зони в курорта ще продължат да бъдат обновявани – предстои промяната в облика на втория етап от ул. „Пирин”, както и да бъде завършено изграждането на ул. „Гоце Делчев”.\r\n„Стремим се да залагаме балансирани бюджетни параметри, които едновременно да стимулират растеж и подобряване на условията на живот, а от друга страна да запазват финансовата стабилност на общината и нейния висок кредитен рейтинг. Мислим и работим дългосрочно, като това може да се види в инвестиционната програма за настоящата година – ще започнем да изграждаме изцяло нова детска градина с 80 места, ще изпълним корекция на река Глазне, подобряваме облика на града. Това са все обекти, които ще дадат своя положителен ефект за години напред. В този ред на мисли благодаря на общинските съветници за показаната подкрепа при гласуването на най-важната финансова рамка за общината” коментира кметът Георги Икономов, приетият бюджет за 2018 г.\r\nПо време на сесията бе одобрен още отчета за състоянието на общинската собственост и резултатите от нейното управление за 2017 г., както и Годишната програма за управлението ѝ през настоящата. Прогнозно се очакват приходи от 480 000 лева в резултат на нейното изпълнение.", "date": "2018.01.30", "title": "Благоевград: 21 570 640 лева е бюджетът на Община Банско за 2018 г."}
{"url": "http://www.focus-news.net/news/2018/01/30/2483058/mkd-makedoniya-ispaniya-se-protivopostavi-na-vklyuchvaneto-na-kosovo-v-strategiyata-za-razshiryavane-na-es-pod-vapros-li-e-uchastieto-na-prishtina-v-sreshtata-na-varha-za-zapadnite-balkani-v-sofiyai.html", "text": "Само седмица преди приемането на Стратегията за разширяване на Европейския съюз към страните от Западните Балкани, Испания поставя под въпрос не само документа, но и целия процес. Мадрид се противопостави на включването на Косово в стратегията, пише скопското електронно издание МКД, като се позовава на статия в изданието Koha Ditore.\r\nВ писмото под формата на нон пейпър (т.е. неофициален документ), с което разполага редакцията на прищинския вестник, Испания се противопоставя на използването на термина ВБ6 (WB6), съкращение за шестте страни от Западните Балканите, и изтъква, че „Косово не е част от процеса на разширяване\".\r\n„В дипломатическите кръгове се споменава, че Испания планира да се противопостави на участието на Косово на срещата на върха на ЕС и страните от Западните Балкани в София\", пише косовският вестник. \r\nСпоред събеседниците на вестника от Брюксел, съкращението ВБ6 се използва за стратегията, за да не се предизвиква недоволството на страните, които не са признали Косово. В текста на писмото тези държави са определени като партньори на ЕС. Към настоящия момент е известно, че Мадрид не е съгласен с използването на съкращението. \r\nСпоред Koha Ditore подходът на Испания е в резултат от вътрешните проблеми, пред които е изправено иберийското кралство. \r\nВ нон пейпърът Испания излага позицията си, че трябва да бъде правена разлика между процеса на разширяване на ЕС и процедурите и стратегиите за Западните Балкани, които са част от общата политика за външни въпроси и сигурност. В Мадрид изразяват увереност, че разширяването не трябва да се разглежда като пряко средство за решаване на политически проблеми в региона на Западните Балкани.\r\n„Трябва да се случи обратното, необходимо е първо да се преодолеят тези конфликти, за да стане възможен процесът на разширяване\", твърдят от Мадрид. \r\nВ писмото се изисква управляващите в Косово да работят за покриването на стандартите, заложени в Договора за стабилизация и асоцииране и за продължаване на диалога между Белград и Прищина под егидата на ЕС.Тереза Герова", "date": "2018.01.30", "title": "МКД (Македония): Испания се противопостави на включването на Косово в Стратегията за разширяване на ЕС – под въпрос ли е участието на Прищина в срещата на върха за Западните Балкани в София?"}
{"url": "http://www.focus-news.net/news/2018/01/30/2483063/kyustendil-obshtinskata-izbiratelna-komisiya-v-dupnitsa-e-vzela-reshenie-za-obyavyavane-za-izbran-nov-obshtinski-savetnik.html", "text": "Общинската избирателна комисия в Дупница е взела решение за обявяване за избран нов общински съветник. Това каза пред Радио „Фокус” – Кюстендил Мария Чомакова, председател на Общинска избирателна комисия – Дупница. В комисията е постъпило писмо от Йордан Никулчин, чрез което той заявява, че подава оставка като общински съветник в Общински съвет – Дупница и желае да бъдат прекратени предсрочно пълномощията му. Общинската избирателна комисия е прекратила пълномощията му. Съгласно справка за класиране според преференциите за определяне резултатите от гласуването за общински съветници в Община Дупница е взето решение новият общински съветник да бъде Крум Стойчев от листата на ПП ГЕРБ.\r\nВенцеслав ИЛЧЕВ", "date": "2018.01.30", "title": "Кюстендил: Общинската избирателна комисия в Дупница е взела решение за обявяване за избран нов общински съветник"}
{"url": "http://www.focus-news.net/news/2018/01/30/2483064/interfaks-pochina-nay-vazrastniyat-mazh-v-sveta.html", "text": "В Испания на 113-годишна възраст почина Франсиско Нуниес, считан за най-възрастния мъж в света, предава Интерфакс, като се позовава на информация от местната агенция EFE.\r\nМъжът е живял в родния си Бенвенида, в автономния регион Естремадура. Роден е на 13 декември 1904 г. Нуниес е бил 10-годишен, когато е избухнала Първата световна война. През 20-те години на миналия век е участвал във войната на Испания и Франция срещу Рифската република. \r\nНуниес има четири деца, деветима внуци и 15 правнуци. Съпругата му е починала през 1988 г. Мъжът е починал в понеделник, 29 януари, но новината за смъртта му стана известна ден по-късно.Тереза Герова", "date": "2018.01.30", "title": "Интерфакс: Почина най-възрастният мъж в света"}
{"url": "http://www.focus-news.net/news/2018/01/30/2483060/dobrich-za-sektor-zdraveopazvane-obshtinata-e-predvidila-tazi-godina-sobstveni-sredstva-v-razmer-na-510-000-leva.html", "text": "За „Здравеопазване” Общината е предвидила тази година собствени средства  в размер на 510 000 лева. Те ще се разходват за нормалното функциониране на детските ясли и детска млечна кухня, намиращи се на територията на общината, предаде кореспондент на Радио „Фокус” – Варна. Във функция „Социално осигуряване, подпомагане и грижи” изцяло местна отговорност са дейностите „Домашен социален патронаж“ с капацитет на обслужване 400 потребителя  и „Клубове на пенсионера“. Предвидените средства за тези дейности (за заплати, други възнаграждения, осигурителни вноски от работодателя и средства за безопасни и здравословни условия на труд на персонала и за издръжка на дейностите) са в размер на 784 625 лева. Осигурена е устойчивост по проект „Подкрепи ме“ в размер на 16 000 лева. Във функция „Жилищно строителство, БКС и опазване на околната среда” са планирани средства в размер на 13 199 201 лева. Разходите в тази функция се финансират изцяло от общински приходи и покриват широк спектър от дейности за благоустрояване и опазване на околната среда. За осветление на улици и площади са планирани общо 600 000 лв. За ремонт и поддържане на уличната мрежа и зимно поддържане на уличната мрежа са планирани 3 120 000 лв. За основен ремонт и придобиване на материални дълготрайни активи - 1 811 877 лв. В рамките на работата на Общинското предприятие „Комуналстрой“ за извършване на строително-монтажни работи по инсталиране и поддържане на светофарни уредби, по полагане на хоризонтална маркировка, по изграждане и поддържане на пътна сигнализация и предпазни съоръжения, за текущи, аварийни и основни ремонти на общински имоти са предвидени средства в размер на 293 717 лв. Заделени са 1 568 769 лв., осигуряващи дейностите по озеленяване в града и поддръжка на градски парк „Свети Георги“. За обезпечаване на дейности по чистотата на града са разчетени 5 985 166 лв. Със 100 000 лв. бе увеличена субсидията за развитие на спорта в добруджанския град. \"Средствата ще бъдат осигурени от резерва или от спестени пари за други дейности\", посочи кметът Йордан Йорданов. \r\nЖулиета НИКОЛОВА", "date": "2018.01.30", "title": "Добрич: За сектор „Здравеопазване” Общината е предвидила тази година собствени средства в размер на 510 000 лева"}
{"url": "http://www.focus-news.net/news/2018/01/30/2483061/gl-komisar-hristo-terziyski-gd-natsionalna-politsiya-433-zoopolitsai-shte-rabotyat-na-teritoriyata-na-tsyalata-strana.html", "text": "433 зоополицаи ще работят на територията на цялата страна. Това каза на брифинг на МВР гл. комисар Христо Терзийски, директор на ГД „Национална полиция“, предаде репортер на Агенция „Фокус“. По думите на Терзийски това са разследващи полицаи и оперативни работници, които са изявили желание да работят и по тази линия. „При възникнал инцидент с животно те ще реагират с преимущество, тъй като  са запознати с процедурите при предприемане на действия при такива сигнали. Това не са служители извън щата и ще съвместяват няколко дейности“, каза още той и уточни, че до момента има 298 сигнала за проява на жестокост към гръбначни животни, като над 20% от тези престъпления са разкрити и работата по тях продължава.\r\n„За създаването на зоополиция сме предприели мерки, сред които актуализиране на заповедите, с които се определят служителите, които да работят по този вид престъпления. Предприети са мерки и за недопускане омаловажаването на сигнали за престъпления срещу животни. Започна процедурата и по обозначаване на 28 автомобила – към днешна дата 25 са готови. Така сме стартирали всичко, което е необходимо за работата по сигнали за насилие на животни“, каза още той и обясни, че най-вероятно в тази връзка служители на МВР ще преминат курс в холандска академия.\r\nМинистърът на вътрешните работи Валентин Радев уточни, че България е втората страна в Европа, в която ще има действаща зоополиция.\r\nЦветилена СИМЕОНОВА", "date": "2018.01.30", "title": "Гл. комисар Христо Терзийски, ГД „Национална полиция“: 433 зоополицаи ще работят на територията на цялата страна"}
{"url": "http://www.focus-news.net/news/2018/01/30/2483067/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kulata-i-kapitan-andreevo.html", "text": "Интензивен е трафикът за товарни автомобили на граничните пунктове \"Кулата\" и \"Капитан Андреево\". Това съобщиха от пресцентъра на ГД „Гранична полиция“. На всички останали гранични контролно-пропускателни пунктове на страната трафикът е нормален.", "date": "2018.01.30", "title": "ГД „Гранична полиция“: Интензивен е трафикът за товарни автомобили на граничните пунктове \"Кулата\" и \"Капитан Андреево\""}
{"url": "http://www.focus-news.net/news/2018/01/30/2483066/glaven-sekretar-mladen-marinov-trima-dushi-sa-zadarzhani-za-sluchaya-s-nahapanoto-ot-kuche-dete-v-pazardzhik-shte-im-se-tarsi-otgovornost-che-sa-dopusnali-da-se-stigne-do-intsidenta.html", "text": "Трима души са задържани за случая с нахапаното от куче детенце в Пазарджик. Това каза по време на месечния брифинг на МВР главният секретар Младен Маринов, предаде репортер на Агенция „Фокус“. „Те са задържани заради това, че като възрастни са допуснали това да се случи. Информацията до момента е, че кучето по принцип стои вързано, но по някаква причина е било пуснато точно в този момент. Възрастните са оставили детенцето да отиде само в друго помещение, но като се е забавило са отишли да го потърсят и са се натъкнали на гледката“, обясни Маринов. Той уточни, че отговорността ще се търси от възрастните, които са допуснали да се стигне до тази ситуация. „Когато отглеждаме кучета и други домашни любимци, трябва да спазваме законодателството и всички наредби на общината. В случая най-вероятно са нарушени редица от тези законови изисквания, за да се стигне до този инцидент“, каза още той.\r\nГлавният секретар коментира и темата за убийството на бизнесмена Петър Христов. „Продължаваме да работим по няколко основни версии, свързани с бизнеса, с личния живот, с конкурентни дейности и т.н. Към момента все още тече разследването и не можем да дадем повече детайли. Извършва се всичко необходимо, което може да доведе до нови факти. Назначени са експертизи по всичко, намерено на местопрестъплението, някои от тях вече са готови. А с всички лица, които са установени на мястото, е работено. В по-късен етап се явиха и други свидетели, които дадоха още данни“, каза Маринов.\r\nЦветилена СИМЕОНОВА", "date": "2018.01.30", "title": "Главен секретар Младен Маринов: Трима души са задържани за случая с нахапаното от куче дете в Пазарджик - ще им се търси отговорност, че са допуснали да се стигне до инцидента"}
{"url": "http://www.focus-news.net/news/2018/01/30/2483068/biser-mihaylov-oblasten-upravitel-na-blagoevgrad-prez-2017-g-oblastta-e-edin-ot-parventsite-po-izpalnenie-na-natsionalnata-programa-za-energiyna-efektivnost.html", "text": "През 2017 година Благоевградска област е един от първенците по изпълнение на Националната програма за енергийна ефективност на многофамилните жилищни сгради. Това каза за Радио „Фокус“ - Пирин Бисер Михайлов, областен управител на Благоевград. „Аз като областен управител имам задължението по тази програма да изпълнявам отговорности по отношение на допустимост на заявленията за финансова помощ, сключването на договори за финансиране, а като пълномощник на държавата участвам в държавните приемателни комисии по строежите. Мога да обобщя, че до края на 2017 година на територията на област Благоевград са регистрирани 561 сдружения на собственици, данните на седемте общини, които участват в програмата, като сключените договори за целево финансиране са 186“, каза Михайлов. По думите му броят на сградите със стартирали дейности са 185, като през 2016 година са въведени 53 сгради, а през 2017 година те са 71. „Следва да отбележим, че в областта по програмата са на стойност приблизително 127 000 000 лева , като на първо място е община Благоевград със 109 000 000 лева, Банско с около 700 000 лева, Петрич - 1 700 000 лева, Сандански с около 300 000 лева, Кресна с около 530 000 лева, Гоце Делчев със 13 500 000 лв., Разлог с около 1 000 000 лева. С реализираните мерки за енергийна ефективност на територията на областта се осигурява политиката за по-добри условия за живот на гражданите, подобряване на жизнената среда и намаляване на разходите за ел. енергия“, каза Михайлов.\r\nЛора КАЛЧЕВА", "date": "2018.01.30", "title": "Бисер Михайлов, областен управител на Благоевград: През 2017 г. областта е един от първенците по изпълнение на Националната програма за енергийна ефективност"}
{"url": "http://www.focus-news.net/news/2018/01/30/2483065/vrachanskiyat-mitropolit-grigoriy-eparhiyskiyat-izbor-na-nov-vidinski-mitropolit-proteche-pri-striktnoto-spazvane-na-ustava-na-balgarskata-pravoslavna-tsarkva.html", "text": "Епархийският избор на нов Видински митрополит протече при стриктното спазване на Устава на Българската православна църква (БПЦ) и каноничните процедури. Това се посочва в изявление на Врачанския митрополит Григорий, наместник на овдовелия Видински епархийски престол, по повод епархийския избор на нов Видински митрополит. Законно избраните епархийски избиратели дадоха своя вот в честна и прозрачна процедура, която можеше да се проследи на живо във Фейсбук страницата на БПЦ - БП.\r\nПоявилите се внушения, че изборът e бил „предопределен“, правени от група граждани, които са недоволни, че предпочитаният от тях кандидат не е получил доверието на избирателите, са напълно неоснователни. При всеки един вот - в обществото или в Църквата – е съвсем естествено предварително да се знаят преобладаващите нагласи на избирателите за това какви са шансовете на кандидатите и кои от тях са предпочитани. Епархийските избиратели са в пълното си право да изразяват и обсъждат своите предпочитания за един или друг кандидат преди избора, защото те носят високата отговорност пред Бога и пред Светата ни Православна Църква да вземат най-доброто решение. Това е естествена и легитимна част от църковния живот, така както в обществото е нормална, необходима и легитимна дискусията сред избирателите, която предшества даден избор.\r\nСледва да се припомни, че изборът на нов митрополит е вътрешноцърковен въпрос, част от автономията на БПЦ, който се подчинява на строги уставни и канонични правила. Опитите да се упражнява външен натиск и да се отправят противоуставни искания и претенции към БПЦ са неприемливи и противоканонични.", "date": "2018.01.30", "title": "Врачанският митрополит Григорий: Епархийският избор на нов Видински митрополит протече при стриктното спазване на Устава на Българската православна църква"}
{"url": "http://www.focus-news.net/news/2018/01/30/2483071/plovdiv-apelativniyat-sad-potvardi-prisadata-na-zhena-obvinena-za-ubiystvo-v-selo-dalbok-izvor.html", "text": "Апелативен съд – Пловдив потвърди наказанието на Донка П. в размер на 29 години затвор, наложено с присъда на Окръжния съд. Това съобщиха от пресцентъра на Съдебната палата в Пловдив. През месец октомври тя беше призната за виновна в извършване на убийство по особено жесток и мъчителен начин на И. К. и кражба, осъществени в условията на опасен рецидив. \r\nСпоред второинстанционния съд не се налага корекция в размера на санкцията. При постановяване на присъдата като отегчаващи отговорността обстоятелства правилно са отчетени изключително завишената обществена опасност на извършеното деяние от подсъдимата Донка П., както и нейната висока лична степен на обществена опасност. С основание е преценено, че става дума за тежко умишлено престъпление против живота, извършено спрямо възрастна, самотно живееща жена, която била и позната на подсъдимата. Освен това Донка П. е осъждана и за други посегателства срещу възрастни хора – насилствен грабеж, чрез задушаване на 87-годишна жена, и кражба на пари от жилище на възрастно лице. \r\nОт друга страна, първоинстанционният съд правилно е съобразил като единствено смекчаващо отговорността обстоятелство признанието на вината от страна на подсъдимата и оказаното съдействие по време на досъдебното производство, което е довело до разкриване на всички обстоятелства, свързани с престъпното деяние. \r\nЗаконосъобразно първоначално съдът е приел, че най-справедливото наказание, което следва да се наложи на Донка П., е „Доживотен затвор”, но тъй като подсъдимата е признала фактите, посочени в обвинителния акт, е проведено съкратено съдебно следствие. В конкретния случай законът предвижда наказанието „Доживотен затвор” да бъде заменено с лишаване от свобода от 15 до 30 години.\r\nСпоред Пловдивския апелативен съд, с оглед на посочените отегчаващи и смекчаващи отговорността обстоятелства, напълно справедливо за извършените от подсъдимата престъпления е определено наказанието в близост до максималния размер, предвиден от закона.\r\nРешението не е окончателно и подлежи на обжалване или протест пред Върховния касационен съд.\r\nС присъда 9 октомври 2017 г. Окръжен съд – Пловдив призна подсъдимата Донка П. за виновна в това, че:\r\n- на 1 февруари 2017 г. в село Дълбок извор, община Първомай, област Пловдивска, при условията на опасен рецидив умишлено е убила лице с инициали И. К., като деянието е извършено по особено мъчителен начин за убитата и с особена жестокост, и я осъди на лишаване от свобода в размер на 29 години;\r\n- на 1 февруари 2017 г. в село Дълбок извор, община Първомай, при условията на опасен рецидив, е отнела чужди вещи на обща стойност 152.50 лв., от владението на А. К. и Д. Г., без тяхното съгласие, с намерение противозаконно да ги присвои, и я осъди на лишаване от свобода в размер на 4 години.\r\nСъдът наложи на подсъдимата Донка П. едно общо най-тежко измежду определените ѝ наказания – Лишаване от свобода в размер на 25 години. На основание чл. 24, ал.1 от НК увеличи размера на определеното общо най-тежко наказание лишаване от свобода с четири години, или наказанието, което подсъдимата Донка П. следва да изтърпи, е в размер на 29 години при първоначален строг режим.\r\nНаказанието за първото престъпление беше определено съобразно изискванията при провеждане на съкратено съдебно следствие, като съдът замени наказанието „доживотен затвор“ с лишаване от свобода.\r\nЗа второто престъпление първоначално определеното наказание „лишаване от свобода“ бе намалено с една трета също заради проведеното съкратено съдебно следствие.", "date": "2018.01.30", "title": "Пловдив: Апелативният съд потвърди присъдата на жена, обвинена за убийство в село Дълбок извор"}
{"url": "http://www.focus-news.net/news/2018/01/30/2483069/veliko-tarnovo-rekordna-sabiraemost-ot-nad-1-mlrd-leva-otchita-teritorialnata-direktsiya-na-nap-za-2017-godina.html", "text": "Рекордна събираемост отчита Териториалната дирекция на Национална агенция за приходите – Велико Търново за 2017 година. Това каза директорът на приходната агенция Ивайло Здравков, предаде репортер на Радио „Фокус“ – Велико Търново. Той посочи, че годишният план на Дирекцията е бил увеличен с 16% спрямо плана за 2016 година. Данъчните е трябвало да съберат 985 156 000 лева. В края на годината те отчитат 1 075 362 000 лева събрани задължения. Процентът на изпълнението е 109,2%. „На база съпоставка със средния за страната, който е 104,9%, нашият е с 5,7% над средната събираемост за страната“, посочи Здравков. Той съобщи, че служителите от Дирекция „Събирания“ са събрали с 14 млн. лева повече просрочени задължения през 2017 година, сравнено с 2016 година, или общо 270 252 000 лева. Директорът на ТД на НАП – Велико Търново посочи, че за целия период са проведени 1995 броя срещи със задължени лица, които имат задължения в големи размери. Осъществените контакти по телефона с длъжници са 7 281. Подадени в Дирекцията са 618 заявления за частично плащане, а по искане на данъчно задължените лица са издадени 778 разпореждания за разрешения за неотложно плащане. Ивайло Здравков съобщи, че от края на 2017 година е въведено автоматизираното изпращане на съобщения до длъжниците. „Още с възникването на задължението автоматично нова информационна система на НАП генерира електронни съобщения, които се изпращат до всяко едно задължено лице. След изтичането на определен срок, в който лицето не е платило това задължение, ние изпращаме второ такова. Преди образуване на изпълнителното дело, преди да започнат същинските мерки по принудително изпълнение, отново системата предупреждава по електронен път лицата за тяхното задължение – кога е възникнало, олихвило ли се е и това, че предстоят принудителни мерки“, посочи Ивайло Здравков.\r\nТой съобщи, че през 2017 година ТД на НАП са възложили 219 възбрани върху недвижими имоти. Наложени са 524 запори на движими вещи, в това число моторни превозни средства, земеделска техника, машини, собственост на длъжниците. През 2017 година са проведени с 585 повече търгове в сравнение с 2016 година. От Отдел „Държавни вземания“ са провели 75 броя продажби на конфискувано имущество, от които са събрани над половин милион лева.\r\nНадежда КРЪСТЕВА", "date": "2018.01.30", "title": "Велико Търново: Рекордна събираемост от над 1 млрд. лева отчита Териториалната дирекция на НАП за 2017 година"}
{"url": "http://www.focus-news.net/news/2018/01/30/2483073/pazardzhik-77-godishen-mazh-e-zaginal-pri-pozhar-v-doma-si-v-selo-varvara.html", "text": "77-годишен мъж е загинал при пожар в дома си в пазарджишкото село Варвара, съобщиха от ГД „Пожарна безопасност и защита на населението“. На 29 януари в 04:58 часа в Областния център при РД „Пожарна безопасност и защита на населението“ – Пазарджик е получено съобщение за пожар в къща, намираща се в с. Варвара, общ. Септември. При пожара е загинал мъж на 77 години. Произшествието е ликвидирано в 10:40 часа от 2 противопожарни автомобила с личен състав от 6 служители. Унищожени са покривна конструкция – 70 кв.м., телевизор, легло, 30 бали сено, 3 прозореца, 2 врати. Опушени са стени около 100 м2. Спасена е една сграда.", "date": "2018.01.30", "title": "Пазарджик: 77-годишен мъж е загинал при пожар в дома си в село Варвара"}
{"url": "http://www.focus-news.net/news/2018/01/30/2483070/vidinskite-eparhiyski-izbirateli-zavezhdat-delo-za-kleveta-na-bogoslov-narekal-gi-podkupni-prodazhnitsi.html", "text": "Епархийски избиратели завеждат дело за клевета на богослов, нарекъл ги подкупни продажници, заявиха 6 души от избирателите на пресконференция в сградата на Видинска света митрополия, предаде репортер на Радио „Фокус“ – Видин. Отец Владимир, свещеник в село Дружба, заяви, че делото ще бъде заведено срещу богослова Владимир Велков, който е определил в различни медии и в интернет пространството епархийските избиратели като продажници. Поводът за възникналия скандал са проведените епархийски избори за митрополит на 28 януари. Тогава  бяха излъчени двама кандидати за Видински митрополит – епископ Даниил и епископ Герасим. Само два гласа получи епископ Поликарп, работил 10 години във Видинската епархия и в чиято подкрепа бяха събрани 6565 подписа на жители на областта. В деня на епархийските избори пред сградата на Видинската света митрополия, събралите се видински граждани скандираха „мафия“, чуваха се обидни определения за 29-имата  епархийски избиратели. Отец Владимир посочи на пресконференцията, че желание за завеждане на дело за обида срещу богослова Владимир Велков са заявили голяма част от епархийските избиратели. Отец Владимир заяви, че епархийските избиратели не са имали нищо лично срещу дядо Поликарп, но са направили своя избор. В същото време отец Мариан, свещеник във видинската църква „Свети Теодор Тирон“ изрази своите резерви към дядо Поликарп. „С назначаването си в катедралния храм „Свети Димитър Солунски“ епископ Поликарп махна от там свещениците и назначи да служат в храма монаси“, каза отец Мариан. Маргарита Тодорова, диригент на църковния хор към катедрален храм „Свети Димитър“ определи случилото се по време на епархийските избори като грозна проява. „Епархийските избиратели са хора вярващи, никой не ги е подкупвал и манипулирал, това е техен избор“, каза Тодорова. На 3 февруари Светия синод на БПЦ трябва да реши дали епархийският избор е валиден и проведен по надлежния ред и ако това е така, то на 4 февруари Синодът, начело с патриарх Неофит, ще изберат между епископ Даниил и епископ Герасим новия Видински митрополит.\r\nАнна ЛОЗАНОВА", "date": "2018.01.30", "title": "Видинските епархийски избиратели завеждат дело за клевета на богослов, нарекъл ги подкупни продажници"}
{"url": "http://www.focus-news.net/news/2018/01/30/2483077/aktsenti-v-predavaneto-panagyurishte-stolitsa-na-svobodata-po-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище ще погледнем към различни интересни културни инициативи в общината. Ще разговаряме с директора на Центъра за подкрепа за личностно развитие Недялка Наплатанова за предстоящата официална церемония по награждаване на децата и младежите с изявени дарби от община Панагюрище „Звезден клас`2017”. С главния уредник на Историческия музей в Панагюрище Ирина Ботева ще коментираме обявения от културната институция конкурс „Моят род“. Във втората част на предаването ще чуете как се подготвят за празника на лозаря Трифон Зарезан в панагюрското село Баня. По темата наш събеседник ще бъде секретаря на читалището в селото Радка Мутева. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606 692 и 034 420 020. Водещ на предаването е Ваня Николова.", "date": "2018.01.30", "title": "Акценти в предаването „Панагюрище – столица на свободата“ по Радио \"Фокус\" - Пазарджик"}
{"url": "http://www.focus-news.net/news/2018/01/30/2483076/gabrovo-piyan-shofyor-se-blasna-posledovatelno-v-avtobusna-spirka-parkiran-avtomobil-i-kashta-v-plachkovtsi.html", "text": "Водач с 2,21 промила алкохол се блъсна последователно в автобусна спирка, паркиран автомобил и къща в Плачковци, съобщиха от Областната дирекция на МВР – Габрово. Вчета в РУ Трявна е получен сигнал за пътнотранспотно произшествие  в кв. „Боевци“ в Плачковци. На място полицейските служители установили, че лек автомобил „Форд Ескорт“, се е блъснал в автобусна спирка, в паркиран друг автомобил и в къща. При проверка на 31-годишния водач, техническото средство отчело 2,21 промила алкохол. Същият е привлечен като обвиняем за престъпление и му е взета мярка за неотклонение.", "date": "2018.01.30", "title": "Габрово: Пиян шофьор се блъсна последователно в автобусна спирка, паркиран автомобил и къща в Плачковци"}
{"url": "http://www.focus-news.net/news/2018/01/30/2483074/kyustendil-obshtina-dupnitsa-ima-gotovnost-da-kandidatstva-s-nyakolko-proekta-po-programata-za-transgranichno-satrudnichestvo-mezhdu-balgariya-i-makedoniya.html", "text": "Общината има готовност да кандидатства с няколко проекта по Програмата за трансгранично сътрудничество между България и Македония. Това каза пред Радио „Фокус” – Кюстендил Красимир Георгиев, зам.-кмет на Община Дупница. „Ще преценим с кои проектни предложения да кандидатстваме. Изключително добре работим по тази програма. Максимумът е по два проекта”, каза Красимир Георгиев. По думите му важен е стадионът на град Дупница. Идеята е в него да бъде инвестирано, да се направи дренаж и подмяна на настилката. Има и два проекта за туризма. Става въпрос за пътя и за района на Дренски рид, където в момента е издигнат пилон с националния флаг. В програмата може да влезе и пътят между селата Бистрица и Самораново, където е изградена и екопътека. „Ще преценим ресурсите и шансът за класиране”, каза Красимир Георгиев.\r\nВенцеслав ИЛЧЕВ", "date": "2018.01.30", "title": "Кюстендил: Община Дупница има готовност да кандидатства с няколко проекта по Програмата за трансгранично сътрудничество между България и Македония"}
{"url": "http://www.focus-news.net/news/2018/01/30/2483078/stara-zagora-okrazhnata-prokuratura-razsledva-14-godishno-momche-za-pridobivane-i-darzhane-na-falshivi-pari.html", "text": "Окръжната прокуратура разследва 14-годишно момче за придобиване и държане на фалшиви пари. Това съобщиха от пресцентъра на Апелативна прокуратура - Пловдив. Окръжна прокуратура – Стара Загора е образувала досъдебно производство за престъпление против паричната и кредитната система – придобиване и държане на подправени парични знаци.\r\nУстановено е, че 14-годишният С. С. е придобил и държал подправени парични знаци – 17 броя банкноти с номинал 50 турски лири и 7 броя банкноти с номинал 200 турски лири. Подправените парични знаци са иззети. По досъдебното производство са дадени указания за събиране на доказателства за извършеното престъпление , назначаване на експертиза на паричните знаци, разпити на свидетели. За престъплението се предвижда наказание „лишаване от свобода“ от две до осем години.", "date": "2018.01.30", "title": "Стара Загора: Окръжната прокуратура разследва 14-годишно момче за придобиване и държане на фалшиви пари"}
{"url": "http://www.focus-news.net/news/2018/01/30/2483079/rayonniyat-kmet-nikolay-chunchukov-predstoi-premahvaneto-na-novi-50-nezakonni-postroyki-v-kv-stolipinovo-v-plovdiv.html", "text": "Премахването на търговски обекти в кв. \"Столипиново\" върви нормално. Това каза за Радио „Фокус”- Пловдив кметът на Район \"Източен\" в Пловдив Николай Чунчуков. В квартала има засилено полицейско присъствие. „Хората сами си премахват по-голямата част от обектите”, каза районният кмет. Напрежение е имало само за един от тях, който е бил залепен до трафопост, като по този начин е създавал предпоставки за възникване на опасности за целия квартал. Но органите на реда си свършиха работата за 5-10 минути”, каза Чунчуков. Тъй като обектът е бил голям, премахването е продължило по-дълго. Общо 25 търговски обекта трябва да бъдат съборени до края на тази седмица. Районната администрация ще продължи тази дейност на ул. „Елба”, където има блок, за който са залепени около 7 незаконни търговски обекта. Те също ще бъдат съборени, тъй като блокът ще се санира, а работниците ще трябва да поставят скелето. „Това е единствената одобрена сграда за саниране в квартал „Столипиново”, каза районният кмет и посочи, че голяма част от жилищата в този блок са общински и инициативата за санирането му е била най-вече на Общината, като добри стопани.\r\nНа жителите на квартала, чиито търговски обекти са премахнати, се предлага алтернатива. „Предлагаме им терени за извършване на търговска дейност по Общинска наредба. Те трябва да си подадат заявление и ако отговарят на изискванията, да получат разрешително за извършването на търговска дейност със заплащане на съответните такси и данъци”, каза Чунчуков.\r\nНиколай Чунчуков уточни, че премахването на незаконни постройки в квартала ще продължи. Има готовност за разчистване на още 50 сгради. А миналата година са били премахнати около 150 постройки. Те са опасни, повечето от тях са на по 25-30 години и са поставени на места, където затрудняват влизането в квартала на Спешна помощ, пожарна и полиция.\r\nЦветана ТОНЧЕВА", "date": "2018.01.30", "title": "Районният кмет Николай Чунчуков: Предстои премахването на нови 50 незаконни постройки в кв. \"Столипиново\" в Пловдив"}
{"url": "http://www.focus-news.net/news/2018/01/30/2483081/yambol-kontrabandni-lekarstva-zadarzhaha-mitnicheskite-sluzhiteli-na-gkpp-lesovo.html", "text": "251 опаковки с контрабандни лекарствени средства задържаха митническите и гранични служители на ГКПП \"Лесово\". Иззети са недекларирани общо 11 068 таблетки, 1 022 ампули и 12 броя кремообразни медикаменти от общо 12 различни търговски марки лекарства във фабрични опаковки, произведени в Турция. Това съобщиха от Агенция „Митници“. Лекарствата са открити при митническа проверка на лек автомобил марка БМВ с румънска регистрация. Колата е пристигнала на Митнически пункт Лесово на 26 януари 2018 г. около 15 часа от Турция. Шофьорът и неговият спътник- румънски граждани, са заявили пред българските митнически служители, че не внасят нищо за деклариране. При извършената митническа проверка на автомобила, митническите служители откриват недекларираните лекарствени средства в багажника на колата и в чанти, между лични вещи. Шофьорът на автомобила е признал впоследствие, че лекарствата са негови.\r\nМежду иззетите недекларирани лекарства с търговски марки „ZOMETA“, „ LITHURIL“, „MINIRIN“, „DEVIT 3″, „ATARAX“, „ZEFFIX“ и др. има с действие на антидепресанти, сънотворни и инжекционни разтвори, които се употребяват само по лекарско предписание.\r\nСрещу румънския гражданин с инициали А.С. е съставен акт за нарушение на Закона за митниците.", "date": "2018.01.30", "title": "Ямбол: Контрабандни лекарства задържаха митническите служители на ГКПП \"Лесово\""}
{"url": "http://www.focus-news.net/news/2018/01/30/2483080/natsionalniyat-savet-za-tristranno-satrudnichestvo-shte-provede-zasedanie-na-31-yanuari.html", "text": "Националният съвет за тристранно сътрудничество ще проведе заседание на 31 януари от 13.30 часа в сградата на Министерския съвет. Това съобщиха от правителствената информационна служба. Ще бъдат обсъдени проектите на Закон за изменение и допълнение на Закона за трудовата миграция и трудовата мобилност, както и на постановление на МС за изменение и допълнение на Наредбата за трудовите и непосредствено свързаните с тях отношения между членовете на екипажа на кораба и корабопритежателя.", "date": "2018.01.30", "title": "Националният съвет за тристранно сътрудничество ще проведе заседание на 31 януари"}
{"url": "http://www.focus-news.net/news/2018/01/30/2483075/gd-granichna-politsiya-trafikat-prez-granichnite-punktove-zlatograd-kapitan-petko-voyvoda-i-makaza-se-osashtestvyava-normalno.html", "text": "Трафикът през граничните пунктове с Гърция „Златоград – Термес“, „Капитан Петко войвода – Орменион“ и „Маказа – Нимфея“ се осъществява нормално на вход и изход, съобщиха за Радио „Фокус“ – Смолян от пресцентъра на ГД „Гранична полиция“. Интензивен за товарни автомобили е трафикът на ГКПП „Кулата“.\r\nНели ГЕРГЬОВСКА", "date": "2018.01.30", "title": "ГД „Гранична полиция“: Трафикът през граничните пунктове „Златоград“, „Капитан Петко войвода“ и „Маказа“ се осъществява нормално"}
{"url": "http://www.focus-news.net/news/2018/01/30/2483082/predsedatelyat-na-ns-tsveta-karayancheva-shte-prisastva-na-uchredyavaneto-na-klub-na-vazpitanitsite-i-priyatelite-na-voenna-akademiya-georgi-stoykov-rakovski-na-31-yanuari.html", "text": "Председателят на Народното събрание Цвета Караянчева ще присъства на учредяването на Клуб на възпитаниците и приятелите на Военна академия “Георги Стойков Раковски“ на 31 януари 2018 г. от 16.00 часа в зала „Тържествена“ на Академията. Това съобщиха от пресцентъра на Народното събрание.", "date": "2018.01.30", "title": "Председателят на НС Цвета Караянчева ще присъства на учредяването на Клуб на възпитаниците и приятелите на Военна академия “Георги Стойков Раковски“ на 31 януари"}
{"url": "http://www.focus-news.net/news/2018/01/30/2483085/nimh-v-nachaloto-na-fevruari-shte-bade-predimno-slanchevo-i-dosta-po-toplo-ot-obichaynoto.html", "text": "В началото на февруари ще бъде предимно слънчево и доста по-топло от обичайното. Това съобщи за Агенция „Фокус” дежурният синоптик Марияна Попова от Националния институт по метеорология и хидрология (НИМХ) при Българската академия на науките (БАН). Средната месечна температура за февруари в Северна България и високите полета е от 0˚ до 2˚, в Южна България и по Черноморието – между 2˚ и 5˚, а в планините – между минус 8˚ и минус 3˚. Средната месечна сума на валежите в равнините е между 30 и 50 mm, в планините – между 40 и 70 mm, за Рило-Родопския масив и Странджа от 60 до 100 mm.\r\nТази година се очаква средната месечна температура да бъде около и над нормата. В по-голямата част от страната най-ниските температури през месеца ще бъдат между минус 14 и минус 9˚ най-високите - между 17˚ и 22˚.\r\nМесечната сума на валежите ще бъде около и над нормата. \r\nВ началото на месеца ще бъде предимно слънчево и доста по-топло от обичайното, особено в Източна България, където ще духа умерен югозападен вятър. На 3-ти ще завали дъжд, а от северозапад бързо ще нахлува студен въздух и със застудяването дъждът ще преминава в сняг. Впоследствие валежите ще спрат, облачността бързо ще се разкъсва и намалява. Ще е ветровито и относително по-студено. През втората половина на десетдневието температурите все още ще са по-високи, но по-близки до обичайните. Отново ще има условия за превалявания, отначало от дъжд, последвани от временно понижение на температурите, при което в Западна и Северна България за кратко ще има и сняг, без да се образува трайна снежна покривка. \r\nПрез второто десетдневие температурите ще се понижат още и ще се колебаят около средните. Ще има и дни със спокойно и слънчево време. Повишена вероятност за валежи има около 12-и и през втората половина от десетдневието. Те ще са последвани и от краткотрайни застудявания. \r\nПрез третото десетдневие по-голяма е вероятността температурите да бъдат около нормата. Остава и вероятността за чести валежи.", "date": "2018.01.30", "title": "НИМХ: В началото на февруари ще бъде предимно слънчево и доста по-топло от обичайното"}
{"url": "http://www.focus-news.net/news/2018/01/30/2483087/provezhda-se-spetsializirana-politseyska-operatsiya-v-tsyalata-strana.html", "text": "Специализирана полицейска операция по линия на активния криминален контингент се провежда на територията на цялата страна. Това съобщиха от пресцентъра на МВР. Към момента няма задържани. Работи се по дела, които са процес на разследване съвместно с прокуратурата. Операцията продължава.", "date": "2018.01.30", "title": "Провежда се специализирана полицейска операция в цялата страна"}
{"url": "http://www.focus-news.net/news/2018/01/30/2483088/dimitar-margaritov-kzp-sledim-za-korektnoto-oboznachavane-i-prilagane-na-tsenite-v-zimnite-kurorti.html", "text": "В зимните курорти Комисията за защита на потребителите (КЗП) проверява коректното обявяване и прилагане на цените в заведенията и в търговските обекти, тъй като в пика на сезона обикновено всичко там е значително по-скъпо. Това съобщи председателят Димитър Маргаритов по BIT, съобщиха от пресцентъра на КЗП. „Проверяваме всички видове търговски обекти, включително и магазините в курортните комплекси. Има определен контингент туристи, които осъществяват почивка в т.нар. домашни условия и предпочитат да пазаруват в тези магазини”, обясни Маргаритов. \r\nВ условията на пазарна икономика ценообразуването е свободно и санкции за високи цени няма как да бъдат налагани. „Ако не можем да влияем върху ценовите равнища, то поне можем да проверим дали няма някакви опити за измама с цените на определени продукти. Например, да бъдат таксувани по-скъпо на касовите апарати. Това попада в сферата на нашите проверки, заедно с останалите обекти – ресторантите, хотелите и съоръженията за ски туризъм”, продължи той. \r\nВ студиото на предаването „Код 11-13” председателят на КЗП коментира и идеята за въвеждането на минимални цени на нощувка в хотелите с 3, 4 и 5 звезди. „Такова нещо не би трябвало да се случи или да се мисли”, каза той. Според Маргаритов пазарът определя цените и разумната политика на самите търговци в това отношение ще осигури естествената регулация. \r\n„Законът не прави разлика между това дали стоката е първа, втора или някаква друга употреба. Правата на потребителите по отношение на рекламация за дефект са налице. Гаранционните срокове по закон до две години – също. Когато потребителите имат проблем с такъв тип стока, те трябва да предявят своята претенция пред търговеца, от когото са я закупили”, коментира Маргаритов в отговор на въпрос на водещата Диана Радева по повод новосъздаден пътеводител в интернет за магазини за дрехи втора употреба. \r\n„Ние също проследихме какво представлява платформата. Тя има безспорни предимства – систематизира една информация, дава възможност на хората да се ориентират бързо къде се намират тези обекти. Но, въпреки това, ние следва да предупредим тези потребители, че това е просто един способ за тяхното улеснение”, добави Маргаритов. Той обаче настоя да се внимава при влизане в директни търговски взаимоотношения. „Тази платформа не предоставя абсолютно всички онези задължителни условия и изисквания на онлайн пазаруването. Тя просто насочва потребителите да посетят един или друг търговски обект в дадена част от населеното място”, обясни председателят на КЗП. \r\nМаргаритов посочи, че при онлайн платформите за търговия има задължителна минимална информация, важни права като това на отказ в 14-дневен срок, например. Той обобщи, че при интернет покупките са важни са три неща. Пазаруването трябва да бъде селективно – да се подбират и съпоставят оферти, критично – да се анализират детайлите в офертата, и внимателно – за да не бъде натоварен потребителят с допълнителни разходи на финала на покупката.  \r\nПрез следващите месеци проверките на Комисията в зимните курорти продължават. Вниманието на експертите ще бъде насочено и към стоки за следващия сезон, които вече се внасят в България – най-вече от гледна точка на безопасността.", "date": "2018.01.30", "title": "Димитър Маргаритов, КЗП: Следим за коректното обозначаване и прилагане на цените в зимните курорти"}
{"url": "http://www.focus-news.net/news/2018/01/30/2483072/tass-vladimir-putin-se-posheguva-obidno-mi-e-che-ne-popadnah-v-kremalskiya-spisak-na-sasht.html", "text": "В рамките на среща с доверени лица държавният глава на Руската федерация Владимир Путин се пошегува, че е „обиден“ заради изключването му от Кремълския списък на Министерството на финансите на САЩ, предава TACC. \r\nСъщевременно руският президент отбеляза, че засега Москва ще се въздържи от предприемането на ответни мерки. „Очаквахме този списък и – няма да крия, бяхме готови са предприемем ответни мерки, при това сериозни, които биха свели до нула нашите отношения. Засега ще се въздържим от подобни действия“, подчерта Путин.Тереза Герова", "date": "2018.01.30", "title": "ТАСС: Владимир Путин се пошегува: Обидно ми е, че не попаднах в Кремълския списък на САЩ"}
{"url": "http://www.focus-news.net/news/2018/01/30/2483086/sport-maklaran-razreshi-na-fernando-alonso-da-uchastva-v-sastezanieto-24-chasa-na-lyo-man.html", "text": "Пилотът от Формула 1 Фернандо Алонсо получи разрешение от своя отбор – „Макларън“, да участва в състезанието за спортни автомобили и прототипи „24 часа на Льо Ман“ в тима на „Тойота“. Информацията бе потвърдена от пресслужбата на „Макларън“.\r\nОт разпространеното съобщение става ясно, че двукратният шампион ще участва и във всички етапи на суперсезона на Световното първенство по издръжливост, с изключение на състезанието „6 часа Фудзи“, което ще се проведе по едно и също време с един от етапите на Формула 1.", "date": "2018.01.30", "title": "Спорт: „Макларън“ разреши на Фернандо Алонсо  да участва в състезанието „24 часа на Льо Ман“"}
{"url": "http://www.focus-news.net/news/2018/01/30/2483084/shumen-moleben-kanon-na-presveta-bogoroditsa-be-otsluzhen-pred-chudotvornata-ikona-odigitriya-baytalska-v-hram-sv-tri-svetiteli.html", "text": "Молебен канон на Пресвета Богородица бе отслужен пред чудотворната икона „Одигитрия Байталска“ в храм „Св. Три Светители“ в Шумен, предаде репортер на Радио „Фокус“- Шумен. Той бе воден от Варненския и Великопреславски митриполит Йоан. Иконата е на поклонение днес в храма по повод неговия престолен празник -  Св. Три светители велики архиереи: Василий Велики, Григорий Богослов и Йоан Златоуст. По-рано митрополит Йоан оглави Божествена Света литургия. В богослужбата участваха духовници от града и Варненска и Великопреславска епархия, както и духовници от Украинската православна църква, които придружават иконата. „Ако тези трима светии не бяха в своето време, Църквата щеше да има много големи проблеми и арианството може би щеше да тържествува още много години като ерес в Светата Църква, този свещен триумвират честваме, той е закрилник на този величествен храм и на този празник най-подобавше да дойде и чудотворната икона на Божията Майка „Одигитрия“ или „Пътеводителка“, посочи в приветственото си слово митрополит Йоан. Той изрази своята радост от доброто преустройване и вътрешен интериор на храма „Св. Три Светители“. Митрополит Йоан поздрави и кмета на Шумен Любомир Христов, който беше сред присъстващите на богослужението, за доброто отношение към Светата църква. „Ние трябва да седнем и да мислим за полагането в скоро време на основен камък на храма на името на Св. Райко Шуменски. Митрополията е приготвила определена сума, която ще даде и се надяваме, че с почването на работните дела всеки ще се присъедини и ще се намери начин храмът да се съжизда, това е важно особено в този район“, каза митрополит Йоан.  Той посочи, че Балтският и Ананиевски архиепископ Алексий е благословил идването на чудотворната икона в пределите на Варненската и Великопреславска епархия. Светинята се съхранява в манастира „Рождество на Пресвета Богородица“ в село Байтали, Одеска област. След опожаряване на манастира 200 години поне иконата е била изгубена, намерена е отново през 2005 година. След откриването и известно време тя е мироточила, извършва и множество чудеса. Поток от хора, дошли да се поклонят пред светинята и се помолят за здраве и благословение има от сутринта. „Цикълът на тайната молитва за всекиго и на вярата върви непрекъснато, а днешният празник е поредната брънчица от най- голямото тържество за християните, от Възкресение Христово, за него се подготвяме от сега,  и с празника, в който се молим за душите на починалите, и в деня, в който ще си искаме прошка, и 40-дневният пост - всичко ни води към най-голямата дата, когато ще се поздравим с Христос Възкресе“, заяви Цветана Янакиева, която беше в храма за да присъства на богослужението и да се поклони на чудотворната икона.\r\nИвелина ИВАНОВА", "date": "2018.01.30", "title": "Шумен: Молебен канон на Пресвета Богородица бе отслужен пред чудотворната икона „Одигитрия Байталска“ в храм „Св. Три Светители“"}
{"url": "http://www.focus-news.net/news/2018/01/30/2483090/kmetat-na-plovdiv-ivan-totev-17-miliona-leva-shte-otdeli-obshtinata-za-sanirane-na-chastni-sgradi-v-tsentara-po-op-regioni-v-rastezh.html", "text": "17 милиона лева ще отдели Община Пловдив за саниране на частни сгради в центъра по ОП „Региони в растеж”. Това съобщи пред журналисти кметът на Пловдив Иван Тотев, предаде репортер на Радио \"Фокус\" - Пловдив. Районните кметове ще се постараят да опишат всички сгради с ясни собственици, за да могат те да направят сдружения. „Сградите са около 16-17 и те се намират в централната градска част – основно в центъра, около Римския стадион, в Капана, по бул.”Шести септември” и на площада пред Общината, около гарата и по входовете на Пловдив”, посочи Тотев. Според него това са все знакови сгради, които в момента са в много неугледно състояние. Направена е среща с архитектите. „Това, което ще направим, е възстановяването на сградите във вида, в който са били, независимо колко пари ще струва”, каза кметът и посочи, че възстановяването ще се извършва със същите материали, с каквито са били строени. Всичко това ще бъде съгласувано с Националния институт по паметниците на културата. С парите, които ще останат от тази програма ще се санират и останалите сгради, които не са в центъра, тъй като програмата е насочена основно към централната градска част.\r\nПовече то 100 сдружения на собственици са регистрирани до момента в Пловдив и чакат саниране.\r\nЦветана ТОНЧЕВА", "date": "2018.01.30", "title": "Кметът на Пловдив Иван Тотев: 17 милиона лева ще отдели Общината за саниране на частни сгради в центъра по ОП „Региони в растеж”"}
{"url": "http://www.focus-news.net/news/2018/01/30/2483091/pernik-na-izvanredno-zasedanie-na-obshtinskiya-savet-dnes-beshe-priet-byudzheta-na-obshtinata-za-2018-godina.html", "text": "На извънредно заседание на Общинския съвет днес беше приет бюджета на Общината за 2018 година. Неговата макрорамка е 58 330 760 лв., съобщиха от пресцентъра на Общината. По време на дебата кметът Вяра Церовска заяви пред местните законотворци, че първата финансова година в която изпълнението на приходите е над 90% е 2017 година. Просрочените задължения през миналата година са били 21 млн. лв, към настоящия момент те са 16 млн. лв. \r\nВ рамките на сесията Вяра Церовска се мотивира и по отношение облигационния заем от 6 млн. лв, който предлага да вземе Общината. \r\n„Лихвата, която е за периода от 2009 до 2014 г., когато са натрупани основните задължения към НАП, е била 25%. Сега основният лихвен процент плюс десет пункта е лихвата, която ние трябва да плащаме към НАП за старите задължения. На практика разходите ни са основно затова, тъй като няма човек в залата, който да не е запознат как се развиват и какви са възможностите на Община Перник и какви са задълженията , които ние като цяло дължим“, коментира Церовска.\r\nНа сайта на Общината на 23 януари 2018 г. са предложени начините на разпределяне на този облигационен заем, как да бъдат изразходвани, за което предстои обществено обсъждане, насрочено за 23 февруари.\r\nКметът Вяра Церовска заяви, че бюджетът е реален, а не кух бюджет. „Няма да си позволя да правя и да залагам големи разходи, за да се трупат допълнителни тежести на Общината\", уточни тя и добави, че 36 000 000 лв. са всички задължения на Общината, от тях 16 000 000 лв. са просрочените задължения, към доставчици сумата е 8 300 000 лв.\r\nПо отношение на това как са разпределение средствата за второстепенните разпоредители кметът още в самото начало отбеляза, че те са недостатъчни, но са сравними със средствата, които са получавали досега. „Имахме съображенията в промяната на минималната работна заплата в издръжката на кметствата\", посочи Церовска. \r\nОсновният приоритет, който има Община Перник, е образованието. „Това не се отнася по средствата, които са субсидирани, но е отразено и в отношението ни към поддържане на тези училища, които имат допълнителна общинска подкрепа от 90 хиляди, сега са заложени 150 000 лв., с единствената цел учебните заведения в Рударци, Кладница, Дивотино, Ярджиловци и Драгичево да продължат да съществуват. Отделно от това въпреки Оздравителния план и незавидната финансова ситуация на Община Перник поддържаме културните институции, към тях също сме подходили с разбиране и повишаване на минималната работна заплата, увеличили сме средствата за спорта, което е видно в предложения бюджет. Към здравеопазването също имаме ясно отношение и факта, че общинското ни здравно заведение не натрупва задължения и получава редовно средства, говори за ясна политика“, посочи Вяра Церовска.", "date": "2018.01.30", "title": "Перник: На извънредно заседание на Общинския съвет днес беше приет бюджета на Общината за 2018 година"}
{"url": "http://www.focus-news.net/news/2018/01/30/2483089/burgas-nov-stadion-za-100-000-leva-shte-bade-izgraden-v-grada.html", "text": "Нов стадион ще бъде изграден преди к-с „Меден рудник“, каза пред журналисти кметът на Община Бургас Димитър Николов, предаде кореспондентът на Радио „Фокус“-Бургас. Инвестицията ще е за 100 000 лева. Изграждането ще започне след решение на ОбС-Бургас. Стадионът ще е малък, с не повече от 5000-6 000 седящи места. В двете му периферии ще се изградят зали. „Защото в момента на територията на стадиона в кв. „Акациите“ залите са в много лошо състояние. Това е така, защото имаме споровете с нашия съдружник не можем да ги ремонтираме. Тези спортове са ощетени с лошите условия и искаме да ги прехвърлим в новия градски стадион. Не се отказваме от амбициите другите стадиони да са общински. Инвестираме в нова плувна база, в много голяма национална спортна база като „Арена-Бургас“, каза още кметът Николов.\r\nМария РУСЕВА", "date": "2018.01.30", "title": "Бургас: Нов стадион за 100 000 лева ще бъде изграден в града"}
{"url": "http://www.focus-news.net/news/2018/01/30/2483094/burgas-deputatite-ot-gerb-asya-peeva-i-galya-vasileva-organizirat-priemni-na-5-fevruari.html", "text": "Народните представители от ГЕРБ - Бургас Ася Пеева и Галя Василева организират открити приемни за граждани на 5 февруари. Това съобщиха от пресцентъра на ПП ГЕРБ. Ася Пеева ще приема от 10.30 часа в централата на партията в Бургас на ул. \r\n„Конт Андрованти 5”. Тя е член на Комисия по образованието и науката и на Комисия по взаимодействието с неправителствените организации и жалбите на гражданите. Всички желаещи могат да се запишат за среща на място в офиса на партията или на телефон 056/819 040.\r\nНа 5 февруари народният представител Галя Василева също ще се срещне с жителите на община Сунгурларе. Приемната ще започне в 11.00 часа в офиса на ГЕРБ - Сунгурларе на ул. \"Г. Димитров\" 9. Записвания могат да се правя на място или на телефон 0884 800 568. Галя Василева е член на Комисия по труда, социалната и демографската политика и Комисията за наблюдение на приходните агенции и борба със сивата икономика и контрабандата в 44-то Народно събрание.", "date": "2018.01.30", "title": "Бургас: Депутатите от ГЕРБ Ася Пеева и Галя Василева организират приемни на 5 февруари"}
{"url": "http://www.focus-news.net/news/2018/01/30/2483095/veliko-tarnovo-zadalzheniya-za-4-300-0000-leva-sa-ustanoveni-sled-revizii-na-teritorialnata-direktsiya-na-nap-prez-2017-godina.html", "text": "49 електронни ревизии и 154 електронни проверки са провели от Териториалната дирекция на Национална агенция за приходите – Велико Търново през 2017 година. Това съобщи директорът на приходната агенция Ивайло Здравков, предаде репортер на Радио „Фокус“ – Велико Търново. Той подчерта, че през 2017 година акцент в контролната дейност на Агенцията са били електронните проверки и електронните ревизии. Приключили са 27 ревизии и 132 проверки. След ревизиите допълнително са установени задължения в размер на 4 300 0000 лева, а доброволно от тях са платени почти 500 000 лева. „Тези електрони ревизии и проверки се провеждат със специален софтуер. Данните се изземат от колеги със софтуер и самата ревизия се извършва електронно чрез софтуер, което е много по-обективно, много по-лесно, а и предотвратява възможността нелоялни търговци да предоставят неточна, невярна, често и умишлено подменена информация при нас“, посочи Ивайло Здравков. Той съобщи, че през изминалата година са проведени 176 „вечерни“ проверки, от които 80% са завършили с констатация на нарушения. Извършени са 108 оперативни проверки на търговци на течни горива, като 43 от тях са приключили с издаване на акт за установяване на административно нарушение. 56 са проверките на масови мероприятия. В рамките на цялата Териториална дирекция са извършени 222 такива проверки, за които са издали 157 акта за установяване на административно нарушение. По думите на Ивайло Здравков до много положителен фискален ефект е довела проверката на касите на търговците. „По данни на счетоводните баланси, които търговците сами подават в търговския регистър, се оказа, че над 23 фирми в рамките на нашата област трябва да имат наличност в касите над 1 млн. лева. Извършихме проверките, дадохме възможност на търговците да предекларират подадената от тях информация до края на септември. Подадени са много такива коригиращи декларации и голяма част от търговците платиха допълнително данък върху дивидента“, допълни директора на ДТ на НАП – Велико Търново. Той съобщи, че през месеците юли и август са извършени масови проверки в къщите за гости и в хотели в планинските курорти. Ефектът е бил положителен. „След като констатирахме нарушения, възложихме проверки за установяване на факти и обстоятелства на  94 броя търговци. В рамките на тези проверки голяма част от търговците подадоха коригиращи декларации. Това е един от акцентите в работата на НАП – търговците доброволно да декларират и да плащат своите задължения, дори и в хода на ревизионните производства“, посочи Ивайло Здравков. Той допълни, че констатираните нарушенията са били свързани основно с неиздаване на фискален бон, а на места дори са липсвали фискални устройства.\r\nНадежда КРЪСТЕВА", "date": "2018.01.30", "title": "Велико Търново: Задължения за 4 300 0000 лева са установени след ревизии на Териториалната дирекция на НАП през 2017 година"}
{"url": "http://www.focus-news.net/news/2018/01/30/2483097/valeri-zhablyanov-bsp-pg-na-gerb-tryabva-da-poeme-politicheskata-otgovornost-za-othvarlyaneto-na-ostavkata-na-delyan-dobrev-a-toy-da-si-ya-podade.html", "text": "ПГ на ГЕРБ трябва да поеме политическата отговорност за отхвърлянето на оставката на Делян Добрев, а той да подаде оставка. Това каза заместник-председателят на Народното събрание и народен представител от ПГ на „БСП за България“ Валери Жаблянов в изявление пред медиите във връзка с решението на Конституционния съд да определи като противоконституционен акта на Народното събрание, с който  отхвърли оставката на  депутата от ГЕРБ Делян Добрев, предаде репортер на Агенция „Фокус“.  Жаблянов припомни, че делото по оставката на Делян Добрев е била образувана по искане на народните представители от БСП. „Още с внасянето на нашата подписка категорично заявихме, че става въпрос за нарушение, според което парламентарната група на ГЕРБ наруши основния принцип на депутатския мандат, а именно, това че той се основава на неговата свободна воля. Нито един народен представител и с никакво решение на Народното събрание не може да бъде задължен да изпълнява задълженията си“, заяви Жаблянов. Според него решението на ПГ на ГЕРБ е същинското нарушение на основния закон на държавата. „Политическата отговорност за това нарушение на Конституцията е на ръководството на ПГ на ГЕРБ.  Със своето решение и гласуването си парламентарната група на ГЕРБ наруши и принципа на свободния мандат, записан в чл. 67 на Конституцията. Изходът от тази ситуция за ПГ на ГЕРБ, както и за запазването на авторитета на Народното събрание, е само един – поемане на политическа отговорност от ръководството на парламентарната група за допуснатото нарушение на Конституцията - и политическа, и морална отговорност. Народният представител  Делян Добрев по един възможен начин – подаване на оставка“, коментира Жаблянов. „Ясно е, че нарушаването на Конституцията от страна на ПГ на ГЕРБ е умишлено и то е логичен резултат от цялостната линия на ПГ на ГЕРБ“, допълни той.  \r\nДеница КИТАНОВА", "date": "2018.01.30", "title": "Валери Жаблянов, БСП: ПГ на ГЕРБ трябва да поеме политическата отговорност за отхвърлянето на оставката на Делян Добрев, а той да си я подаде"}
{"url": "http://www.focus-news.net/news/2018/01/30/2483099/afp-folksvagen-osvobodi-ot-dlazhnost-glavniya-si-lobist-zaradi-skandala-s-testovete-varhu-maymuni.html", "text": "Германският концерн „Фолксваген“ освободи от длъжност главния лобист на компанията Томас Щег заради скандала с тестовете върху хора и маймуни, за да бъдат проучени ефектите от вредните газове, изхвърляни от дизеловите двигатели, предава AFP.\r\nГлавният изпълнителен директор Матиас Мюлер обяви в изявление, че „Фолксваген“ е предприел първи действия, като е изискал напускането на Щег, генерален представител на концерна за външните отношения и правителствените дела. Той  „пое пълна отговорност\" за скандала, става ясно от изявлението на Мюлер.Тереза Герова", "date": "2018.01.30", "title": "AFP: „Фолксваген“ освободи от длъжност главния си лобист заради скандала с тестовете върху маймуни"}
{"url": "http://www.focus-news.net/news/2018/01/30/2483083/dimitar-nikolov-kmet-na-burgas-formirame-mnogo-seriozni-politiki-po-otnoshenie-na-investitsii-v-infrastrukturata-v-obrazovanie-i-v-zdraveopazvane.html", "text": "Формираме много сериозни политики по отношение на инвестиции в инфраструктурата, в образование и в здравеопазване. Най-вече тази година рекорден брой средства са отделени за изграждане на инфраструктура в новите индустриални територии. Това каза пред журналисти кметът Димитър Николов по повод бюджет 2018, предаде кореспондентът на Радио „Фокус“-Бургас. „В следващите години ефектът ще е много видим за Бургас в направление инвестиране и изграждане на индустриални мощности“, каза още кметът. По думите му общинската администрация успява да предвиди интересът и търсенето на инвеститорите в тези нови индустриални територии. „Там, където има закупени терени и са започнали изработването на ПУП-ове и работни проекти за изграждане на сградите, ние им осигуряваме инфраструктура, за да могат да бъдат много по-достъпни и по-логистично управляеми“, каза още кметът Димитър Николов.\r\nМария РУСЕВА", "date": "2018.01.30", "title": "Димитър Николов, кмет на Бургас: Формираме много сериозни политики по отношение на инвестиции в инфраструктурата, в образование и в здравеопазване"}
{"url": "http://www.focus-news.net/news/2018/01/30/2483100/blagoevgrad-detsata-v-risk-ot-obshtina-gotse-delchev-shte-poluchavat-bezplaten-topal-obyad-v-uchilishtata.html", "text": "От началото на месец февруари децата в риск от Община Гоце Делчев ще получават безплатен топъл обяд в училищата. Това съобщи за Радио „Фокус“ – Пирин Даниела Крантева, експерт „Връзки с обществеността“ към Общината. За целта учебните заведения ще правят ежемесечно проучване и предложения до Общинската комисия за борба с противообществените прояви на малолетни и непълнолетни лица – Гоце Делчев. „Новата програма за превенция на деца с риск от отпадане от образователната система ще стартира от началото на втория учебен срок и включва безплатен обяд за децата, както и допълнителна подкрепа. Условието за участие на децата в програмата е те да посещават редовно училище и да имат добро и поведение“, каза още Крантева. Тя добави, че идеята е била одобрена и внедрена през миналата учебна година по проекта на Община Гоце Делчев „Социална и образователна интеграция на децата и учениците от етническите малцинства и социално уязвими групи в община Гоце Делчев”, финансиран от ЦОИДУЕМ. „Проектът приключи успешно и отчитайки дейността като една добра практика, същата беше включена в Общинската превантивна програма на Общинската комисия за борба срещу противообществените прояви на малолетните и непълнолетните за 2018-та година. Мярката ще подпомогне и работата на училищата и институциите по механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст“, добави Крантева. До момента училища, които са се включили в програмата са Първо основно училище, Второ основно училище, Трето основно училище и Основните училища в селата Борово и Баничан.\r\nЛивия НИНОВА", "date": "2018.01.30", "title": "Благоевград: Децата в риск от община Гоце Делчев ще получават безплатен топъл обяд в училищата"}
{"url": "http://www.focus-news.net/news/2018/01/30/2483101/gerb-shte-napravi-izyavlenie.html", "text": "ГЕРБ ще направи изявление от трибунката в кулоарите на Народното събрание (пл. „Народно събрание“ №2). Това съобщиха от пресцентъра на ПП ГЕРБ. Събитието ще се проведе днес от 16.00 часа.", "date": "2018.01.30", "title": "ГЕРБ ще направи изявление"}
{"url": "http://www.focus-news.net/news/2018/01/30/2483098/kyustendil-direktorat-na-direktsiya-byuro-po-truda-beshe-izbran-za-predsedatel-na-oblastniya-savet-za-satrudnichestvo.html", "text": "Директорът на Дирекция „Бюро по труда” в Кюстендил беше избран за председател на Областния съвет за сътрудничество, предаде репортер на Радио „Фокус” – Кюстендил. На проведено заседание на съвета в Кюстендил беше избрано ново ръководство, мандата на ръководството е едногодишен. На мястото на досегашния председател Даниела Стоянова, председател на Занаятчийската камара в Кюстендил, застава Юлиана Хаджиева – директор на Дирекция „Бюро по труда” – Кюстендил. На мястото на зам.-председателя на съвета Яни Георгиев застава представителят на работодателите Тошо Мухтанов. С мнозинство беше приет планът за дейността на местния съвет приз настоящата 2018 година, направен беше и отчет за изпълнението на миналогодишния план. Директорът на дирекция „Бюро по труда” – Кюстендил Юлиана Хаджиева запозна участниците в заседанието с програмите, по които ще имат възможност работодателите да кандидатстват през тази година.\r\nВенцеслав ИЛЧЕВ", "date": "2018.01.30", "title": "Кюстендил: Директорът на Дирекция „Бюро по труда” беше избран за председател на Областния съвет за сътрудничество"}
{"url": "http://www.focus-news.net/news/2018/01/30/2483106/dobrich-zadarzhaha-mazh-udaril-meditsinska-laborantka-v-bolnitsata.html", "text": "Окръжна прокуратура в Добрич задържа за срок до 72 часа мъж, причинил средна телесна повреда на медицински специалист. Досъдебното производство, по което 32-годишният Никола Н. е привлечен като обвиняем, е за престъпление по член 131, ал. 2, т.2 от НК. Това съобщиха от пресцентъра на Апелативна прокуратура – Варна.\r\nВчера по обяд в Многопрофилната болница за активно лечение в Добрич пристигнала майка с детето си, на което трябвало да бъдат направени изследвания. Медицинска лаборантка трябвало да вземе кръв на детето. \r\nПри извършване на манипулацията майката се изнервила, тъй като детето плачело. След  манипулацията жената и детето си тръгнали.\r\nСлед около 45 минути тя се върнала в болницата, придружена от съпруга си  Никола Н. Мъжът намерил лаборантката и нанесъл удар в лявата част на лицето й, като й причинил наранявания. Според заключението на съдебномедицинската експертиза уврежданията на медицинската лаборантка представляват средна телесна повреда. \r\nОкръжната прокуратура в Добрич ще внесе искане в съда за определяне на мярка за неотклонение „Задържане под стража“ спрямо 32-годишния обвиняем.", "date": "2018.01.30", "title": "Добрич: Задържаха мъж, ударил медицинска лаборантка в болницата"}
{"url": "http://www.focus-news.net/news/2018/01/30/2483102/sport-gergana-topalova-propuska-uchastie-vav-fed-kap.html", "text": "Гергана Топалова няма да дебютира за националния отбор за жени за състезанието „Фед Къп“, което ще се проведе през февруари. Първата ракета на България при девойките трябва да се подложи на операциq заради разкъсан менискус.\r\n17-годишната пловдивчанка получи контузията във втория си мач в Траралгон, но въпреки това участва в Откритото първенство на Австралия. Сега обаче лекарите са категорични, че Топалова трябва да се претърпи хирургическа интервенция, която ще я остави извън корта за около месец.", "date": "2018.01.30", "title": "Спорт: Гергана Топалова пропуска участие във „Фед Къп“"}
{"url": "http://www.focus-news.net/news/2018/01/30/2483103/vidin-spokoen-e-trafikat-na-trite-granichni-punkta-na-teritoriyata-na-oblastta.html", "text": "Спокоен е трафикът на трите гранични пункта на територията на Видинска област, каза за Радио \"Фокус\" дежурният служител в Гранична полиция – Видин. Той посочи, че няма натрупвания на вход и на изход на граничен пункт „Дунав мост 2“.  По думите му през първите два дни от седмицата преминаването на тежкотоварни автомобили през пункта е слабо. На двата гранични пункта със Сърбия – „Връшка чука“ и „Брегово“, трафикът е спокоен, няма образувани опашки, нормално се преминава и от двете страни на границата.\r\nАнна ЛОЗАНОВА", "date": "2018.01.30", "title": "Видин: Спокоен е трафикът на трите гранични пункта на територията на областта"}
{"url": "http://www.focus-news.net/news/2018/01/30/2483108/haskovo-bashta-i-sin-sa-zaloveni-sas-72-000-kasa-tsigari-bez-banderol.html", "text": "Баща и син са задържани за съхранение на 72 000 къса цигари без бандерол, съобщиха от пресцентъра на ОДМВР - Хасково. Вчера около 15.00 часа на автомагистрала „Марица“ в посока Пловдив, димитровградските криминалисти са спрели за проверка товарен автомобил „Фиат“, шофиран от 31-годишен свиленградчанин. В специално изграден тайник, разположен под товарния отсек на колата са намерени 7 полиетиленови чувала, пълни с кутии с различни по вид цигари – общо 64 000 къса. В същата връзка, служители от РУ Свиленград са извършили проверка на стопанска постройка в местност в село Левка, стопанисвана от бащата на водача. В помещение за съхранение на изкуствен тор и жито, икономическите полицаи откриват още 8000 къса безакцизни цигари. Папиросите без бандерол и товарната кола са иззети с протоколи по образуваните бързи производства по чл.234 ал.1 от НК.", "date": "2018.01.30", "title": "Хасково: Баща и син са заловени със 72 000 къса цигари без бандерол"}
{"url": "http://www.focus-news.net/news/2018/01/30/2483093/yavor-gechev-fondatsiya-chetiri-lapi-nad-1-000-dushi-se-sabraha-na-protesta-v-sofiya-sreshtu-premestvaneto-na-lavchetata-masud-i-terez-v-pazardzhik.html", "text": "На протеста срещу преместването на двете лъвчета Масуд и Терез в Пазарджик се събраха над 1 000 души, каза за Радио „Фокус“ – Пазарджик Явор Гечев от Фондация „Четири лапи“. Той обясни, че протестът още продължава пред сградата на Министерския съвет в София и е с искане двете лъвчета да заминат за Холандия. „За съжаление, нямаме решение, а имаме една много интересна ситуация. Още сутринта имахме среща с премиера Борисов, на която той лично пое ангажимента, че този казус ще се реши благоприятно за животните и те ще заминат за Холандия, след което имаше изказване на министър Димов, че законът му връзвал ръцете. Оттук нататък ще ги оставим помежду си те да намерят решение, но ние няма да се откажем да протестираме. Разчитаме все пак на думата на премиера, че тежи малко повече“, коментира Гечев. Той уточни, че подписите в подкрепа на искането лъвчетата да бъдаt изпратени в Специализиран център за диви животни в Холандия са над 45 000. „В момента хората завеждат писма в деловодството на МОСВ, с които настояват животните да заминат в Холандия.\r\nВаня НИКОЛОВА", "date": "2018.01.30", "title": "Явор Гечев, Фондация „Четири лапи“: Над 1 000 души се събраха на протеста в София срещу преместването на лъвчетата Масуд и Терез в Пазарджик"}
{"url": "http://www.focus-news.net/news/2018/01/30/2483107/kmetat-na-kazanlak-galina-stoyanova-nyama-da-priemem-predlozheniyata-na-savetnitsite-ot-bsp-za-uvelichavane-na-danatsite-i-taksite-ili-priemaneto-na-kuh-byudzhet-za-2018-godina.html", "text": "Бюджета на Община Казанлък за 2018 година е 50 млн.лв., с близо 5 млн.лв. повече от миналата година, той е изключително добре балансиран като приход и разход и е реалистичен, каза пред журналисти кметът Галина Стоянова, която коментира предложенията на групата общински съветници от БСП, постъпили между двете четения на бюджета. Това предаде кореспондент на Радио „Фокус“. Стоянова поясни, че предложенията са свързани със завишаване на приходната част на бюджета с 463 хил.лв., които според съветниците от БСП трябва да отидат за капиталови ремонти, за ремонт на плувния басейн в Средно училище „Екзарх Антим I“, както и други предложения, свързани с разходната част на бюджета, дадени от тях още при първото му четене по време на последната сесия. Това увеличение е с близо половин милион повече от предложения бюджет от Общинска администрация. „По-важното обаче е, че според тях, за да бъдат изпълнени предложенията им в разходната част, завишаването на приходната част на бюджета с почти половин милион лева, трябва да дойде от завишаване на приходите от данъци и такси на Община Казанлък. Ръководството на Община Казанлък е категорично против да направим това. През последните шест години не сме увеличавали тежестта на гражданите и на юридическите лица. Другият вариант, предложен от съветниците на БСП, е, да предложим на колегите им от ОбС да гласуват един кух бюджет, в който приходната част е нереалистична и несъбираема с половин милион лева. Това също не сме правили през последните шест години, няма да го направим и седми път като ръководство на Общината. Защото кухите бюджети, които са залагани преди това, са довели Общината до задълженията от 6 млн.лв., които ние заварихме през 2011 година“, каза Стоянова. Тя поясни, че не може да бъде записана на запис приходната част и да се харчи разходната част на сто процента: “Щом има запис на приход в бюджета, всеки който фигурира в разходната част като разход гледа да си изразходва на сто процента записа в бюджета. Затова, ние такъв бюджет няма да предложим, нито ще предложим увеличение на местните данъци и такси. И заради това и няма да приемем предложенията на БСП. Като администрация ще оставим на общинските съветници да решат, ще приемат ли тези предложения и кой от двата варианта ще изберат – да увличат данъците и таксите или да приемат за първи път в седмата си година кух бюджет на Общината.“\r\nНа 31 януари Бюджет 2018 на Община Казанлък ще бъде гледан на второ четене на заседание на Общинския съвет.\r\nСлавяна ГАЙДАРОВА", "date": "2018.01.30", "title": "Кметът на Казанлък Галина Стоянова: Няма да приемем предложенията на съветниците от БСП за увеличаване на данъците и таксите, или приемането на „кух“ бюджет за 2018 година"}
{"url": "http://www.focus-news.net/news/2018/01/30/2483105/the-washington-post-aleksey-navalni-privetstva-amerikanskiya-spisak-s-ruski-polititsi-i-oligarsi.html", "text": "Руският опозиционен лидер Алексей Навални приветства като „добър“ Кремълския списък на Министерството на финансите на САЩ, в който бяха включени 210 политици и олигарси, отбелязва американското издание The Washington Post.\r\nСписъкът, публикуван късно в понеделник, бе изготвен на база приет през август миналата година закон. Въпреки че той няма да доведе до налагането на нови санкции на САЩ срещу физически лица, свързани с Москва, подготовката му през последните месеци притесни руския бизнес и политически елит. \r\nНавални, който доби популярност благодарение на разследванията си за корупцията в Русия, сподели в понеделник, че е „доволен, че тези (хора) са официално признати на международно ниво като мошеници и крадци\". \r\nНавални обаче постави под въпрос  защо някои руски бизнесмени, които нямат видими връзки с правителството, са включени в списъка, включително Сергей Галицки, основател на веригата магазини Magnit и Аркадий Волож, главен изпълнителен директор на „Яндекс“. И двамата – според Навални, са изградили успешния си бизнес без държавна подкрепа.Тереза Герова", "date": "2018.01.30", "title": "The Washington Post: Алексей Навални приветства американския списък с руски политици и олигарси"}
{"url": "http://www.focus-news.net/news/2018/01/30/2483110/tass-v-ruskata-leningradska-oblast-do-kraya-na-2019-g-shte-bade-otvorena-balgarska-fabrika-za-obuvki.html", "text": "Генералният консул на България в Санкт Петербург Светозар Панов съобщи, че в Ленинградска област до края на 2019 г. врати ще отвори българска фабрика за обувки, предава ТАСС.\r\n„До края на следващата година предстои създаване в Ленинградска област на фабрика за производство на обувки, напълно инициирано от българска страна. Размерът на инвестициите съставя около един милион евро“, отбеляза Панов, без да уточни подробности. \r\nСпоред генералния консул се обсъждат също така варианти за въвеждане в строй в региона на български предприятия за производството на млечна продукция. Той отбеляза, че по предварителни данни те ще могат да заработят в близките две-три години. Панов допълни, че българските производители търсят също така и възможности за доставки на руския пазар на био шоколад и на сладкарски изделия.  Виктор Турмаков", "date": "2018.01.30", "title": "ТАСС: В руската Ленинградска област до края на 2019 г. ще бъде отворена българска фабрика за обувки"}
{"url": "http://www.focus-news.net/news/2018/01/30/2483092/vladimir-putin-za-kremalskiya-spisak-na-sasht-kucheto-lae-a-kervanat-si-varvi.html", "text": "Държавният глава на Руската федерация Владимир Путин изрази увереност, че е необходимо да се мисли повече за страната, отколкото за Кремълския списък на САЩ, тъй като „кучето лае, а керванът си върви“, предава TACC.\r\n„Това, което като цяло искам да кажа, не е за списъка [на Министерството на финансите на САЩ], а по тази тема: ние с вас трябва повече да мислим за себе си, да нашата икономика, селско стопанство, трябва да се занимаем с поддръжката на експорта, здравеопазването, образованието, отбранителните способности“, подчерта руският президент в рамките на среща с доверени лица. \r\nСъгласно думите му, „тогава ще бъде осъзнато, че няма никакъв смисъл да се съставят каквито и да било списъци“. \r\n„Това е основното, с което трябва да се занимаем, да се ръководим от известната максима – кучето лае, а керванът си върви“, призова Путин. Тереза Герова", "date": "2018.01.30", "title": "Владимир Путин за Кремълския списък на САЩ: Кучето лае, а керванът си върви"}
{"url": "http://www.focus-news.net/news/2018/01/30/2483113/v-sofiya-shte-se-provede-21-vi-evropeyski-forum-po-ekoinovatsii-za-kachestvo-na-vazduha.html", "text": "На 5 и 6 февруари в София ще се проведе 21-ви Европейски форум по екоиновации за качество на въздуха. Събитието е организирано от ЕК и МОСВ в рамките на Българското председателство на Съвета на ЕС. Това съобщиха от пресцентъра на МОСВ.\r\nНа форума ще бъдат обсъдени екологични иновационни решения за подобряване на качеството на въздуха. Сред участниците ще има представители на компании и институции, които вече са успели да разработят и внедрят ефективни нови технологии или иновативни модели в областта на екологията. \r\nСред участниците във форума са министърът на околната среда и водите Нено Димов, Даниел Кайеха Креспо, директор на „Генерална дирекция по околна среда“ на ЕК, председателят на комисията по околната среда и водите в НС Ивелина Василева, както и евродепутатът Искра Михайлова.\r\nФорумът ще се проведе в „София Тех Парк JSC“  – сградата на Форума по иновации „Джон Атанасов“, бул. „Цариградско шосе“ №111.", "date": "2018.01.30", "title": "В София ще се проведе 21-ви Европейски форум по екоиновации за качество на въздуха"}
{"url": "http://www.focus-news.net/news/2018/01/30/2483114/na-31-yanuari-izticha-validnostta-na-godishnite-vinetki-za-2017-g.html", "text": "Утре - 31 януари, изтича валидността на годишните винетки за 2017 г., съобщиха от пресцентъра на Агенция „Пътна инфраструктура“. Стикери се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове. В търговската мрежа има около 3,2 млн. винетки от различните видове и категории превозни средства.\r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. За първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.\r\nЗа първи път годишната винетка за всички превозни средства важи за срок от една година от датата на купуването й, т. е. ако шофьор си купи стикер например на 3 март 2018 г., когато тръгва на път за Националния празник и трите почивни дни, то той ще важи до 2 март 2019 г. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.\r\nПълният списък на пунктовете за продажба на винетки е публикуван на интернет .", "date": "2018.01.30", "title": "На 31 януари изтича валидността на годишните винетки за 2017 г."}
{"url": "http://www.focus-news.net/news/2018/01/30/2483111/evrodeputatat-ot-gerbenp-eva-maydel-es-e-nay-golyamata-destinatsiya-za-chuzhdestranni-investitsii-v-sveta-s-424-mlrd-evro-za-2016-g.html", "text": "Европейският съюз е привлякъл най-много чуждестранни инвестиции в света през 2016 г. – 424 милиарда евро, а втори са САЩ с 319 милиарда евро. Средната заетост в ЕС е рекордно висока – 72% от всички трудоспособни, а инвестициите са от нивата преди кризата – 22% от БВП. Всичко това показва, че за Европа икономическата криза е минало и сега е време да се концентрираме върху решаване на проблеми като миграцията и бъдещето на ЕС. Това заяви  българският евродепутат от ГЕРБ/ЕНП и председател на Европейското движение Ева Майдел на новогодишна реч за бъдещето на Европа на 29 януари в Брюксел пред над 450 високопоставени гости на германската провинция Баден-Вюртемберг, съобщиха от пресцентъра на ПП ГЕРБ. Сред тях бяха премиерът на региона, Винфрид Кречман, европейският комисар по бюджет и човешките ресурси, Гюнтер Йотингер и министърът по правосъдието и европейските въпроси на Баден-Вюртемберг Гуидо Волф. \r\n„Миграцията е най-голямото предизвикателство пред Европа в 21-и век. Нито една държава не може да се справи с проблема сама. Трябва не просто да координираме политиките и действията на отделните държави, а да ги превърнем в общоевропейски мерки, ако искаме да се справим, когато миграционният натиск отново се засили.“, акцентира Ева Майдел, която беше специален гост на приема. \r\n„За развитието на обществата ни няма да е достатъчно да овладеем миграционния натиск. Трябва всеки европеец да има нужните умения да участва в новата икономика и условията на широка дигитализация. Само ако реформираме образованието в посока усвояване на умения като програмиране, предприемачество, работа с нови технологии, ще сме сред победителите по време на надигащата се технологична революция.“ заяви още Ева Майдел", "date": "2018.01.30", "title": "Евродепутатът от ГЕРБ/ЕНП Ева Майдел: ЕС е най-голямата дестинация за чуждестранни инвестиции в света с 424 млрд. евро за 2016 г."}
{"url": "http://www.focus-news.net/news/2018/01/30/2483112/xinhua-spored-prouchvane-kitay-e-predpochitano-myasto-za-biznes-patuvaniya-za-balgarskite-predpriemachi.html", "text": "Най-малко 54% от предприемачите от българските компании предпочитат Китай за своите бизнес-пътувания според проучване на Българска търговско-промишлена палата, предава  Xinhua.\r\nГермания е на второ място като дестинация за бизнес-пътуване, следвана от Италия, Сърбия, Румъния, Македония и Русия по данни на проучването. Повече от три четвърти от респондентите са пътували в чужбина, за да увеличат износа на продукция и 36%, за да внасят стоки, докато 28% са търсили партньор за инвестиране в България, а 12%, за да инвестират в чужбина.\r\nПо време на пътуванията си в чужбина, 39% от българските бизнесмени са искали да се срещнат с компании от машиностроителната индустрия, 28% в хранителната и питейната индустрия, 19% в текстилната индустрия и 19% в индустрията с електрониката. \r\nОбщата сума е по-голяма от 100%, защото компаниите сочат повече от един избор в проучването. \r\nСпоред НСИ на България Китай е третият най-голям партньор за внос и износ за България извън ЕС през първите 11 месеца на миналата година с импорт и експорт на сума от 1,129 млрд и 1,999 млрд. лева съответно. Виктор Турмаков", "date": "2018.01.30", "title": "Xinhua: Според проучване Китай е предпочитано място за бизнес-пътувания за българските предприемачи"}
{"url": "http://www.focus-news.net/news/2018/01/30/2483117/sport-leroy-zane-shte-propusne-shest-sedmitsi-igra-zaradi-travma-na-glezena.html", "text": "Старшият треньор на Манчестър Сити Хосеп Гуардиола съобщи, че нападателят Леров Зане ще пропусне шест седмици игра заради травма. Германецът повреди връзки в глезена си в мача от шестнайсетина-финала от Купата на Англия срещу Кардиф Сити.\r\nПрез този сезон Зане изигра 33 мача за клуба си, отбелязвайки 11 гола и извършвайки 12 резултатни предавания.  Виктор Турмаков", "date": "2018.01.30", "title": "Спорт: Лерой Зане ще пропусне шест седмици игра заради травма на глезена"}
{"url": "http://www.focus-news.net/news/2018/01/30/2483115/evrokomisaryat-mariya-gabriel-v-intervyu-za-le-point-evropeyskite-superkompyutri-shte-sa-dostapni-za-vsichki-ucheni-za-industriyata-i-publichniya-sektor.html", "text": "Българският комисар по въпросите на цифровата икономика и общество Мария Габриел коментира пред авторитетното френско списание Le Point инициативата за инвестиране във високопроизводителни изчислителни технологии. В интервюто, озаглавено \"Суперкомпютрите: Европа се опитва да навакса изоставането си\", комисар Габриел посочва, че към момента разликата в инвестициите на ЕС спрямо тези на неговите конкуренти САЩ, Китай и Япония се оценява между 500 и 750 милиона евро годишно. Това съобщиха от Представителството на Европейската комисия в България.\r\nЦелта на новосъздаденото съвместно предприятие EuroHPC е именно да се навакса това изоставане. Въпреки това ЕС остава важен фактор в тази технология и според последните класации 5 от 20-те най-добри суперкомпютри в света се намират в Европа, допълни българският еврокомисар. \r\nВ интервюто за френския седмичник Мария Габриел дава редица примери за ползите от обединяването на европейските усилия за изграждане на новата инфраструктура: в здравеопазването суперкомпютрите правят възможна ранната диагностика на тежки заболявания; технологията може да има безпрецедентна роля за намаляване на детската смъртност, причинена от генетични заболявания; суперкомпютрите ще допринесат за по-голяма точност на метеорологичните прогнози, помагайки на властите в превенцията срещу природни бедствия и др. \r\nПриносът на ЕС в EuroHPC ще бъде около 486 млн. евро по актуалната многогодишна финансова рамка; със същата сума ще се включат и държавите членки и асоциираните държави. До 2020 г. общо около 1 млрд. евро публично финансиране ще бъдат инвестирани, а частните членове на инициативата ще се включат и с непарично участие, обяснява още за Le Point комисар Мария Габриел.", "date": "2018.01.30", "title": "Еврокомисарят Мария Габриел в интервю за Le Point: Европейските суперкомпютри ще са достъпни за всички учени, за индустрията и публичния сектор"}
{"url": "http://www.focus-news.net/news/2018/01/30/2483109/gabrovo-direktorat-na-obrazovatelnata-obshtinska-direktsiya-podade-ostavka.html", "text": "Кметът на община Габрово Таня Христова прие оставката на директора на дирекция „Образование и социални дейности“ в Община Габрово Даниела Василева. Това съобщиха от пресцентъра на Община Габрово.  Даниела Василева подаде заявление за прекратяване на служебното й правоотношение по взаимно съгласие, в което се казва: „След създалото се напрежение в един от ресорите, за които отговарям и огромната незаслужена клеветническа кампания лично към мен, за да запазя честта и достойнството си и с цел нормализиране на работния процес, заявявам желанието ми да бъде прекратено служебното ми правоотношение по взаимно съгласие“.", "date": "2018.01.30", "title": "Габрово: Директорът на Образователната общинска дирекция подаде оставка"}
{"url": "http://www.focus-news.net/news/2018/01/30/2483116/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в региона са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки навсякъде са сухи, а видимостта е добра. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.01.30", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/01/30/2483118/rayonna-prokuratura-pazardzhik-privleche-kato-obvinyaem-35-godishen-mazh-za-nepolagane-na-grizhi-za-kucheto-nahapalo-smartonosno-dete.html", "text": "Районна прокуратура-Пазарджик привлече като обвиняем 35-годишния Д.М. за това, че на 29 януари 2018 г., в село Мокрище, община Пазарджик, не положил достатъчно грижи за гръбначно животно – куче от породата „питбул“, което е било под надзор, като в резултат на това е последвала смъртта на малолетно лице – 3-годишно момче – престъпление по чл. 325в, ал 2, във връзка с ал. 1 от Наказателния кодекс. Д. М. е задържан за срок от 72 часа с постановление на наблюдаващия прокурор. Това съобщиха от пресцентъра на Апелативна прокуратура-Пловдив. В хода на проведеното разследване е извършен оглед на местопроизшествието, към който е приложен и фотоалбум, разпитани са свидетели, назначена е съдебно-медицинска експертиза, уведомени са Община Пазарджик и Агенцията по храните. Кучето е било прегледано от ветеринар, издадени са предписания, като мерки за него трябва да бъдат взети от съответните контролни органи.  \r\nПо делото се извършват активни процесуално-следствени действия.", "date": "2018.01.30", "title": "Районна прокуратура-Пазарджик привлече като обвиняем 35-годишен мъж за неполагане на грижи за кучето, нахапало смъртоносно дете"}
{"url": "http://www.focus-news.net/news/2018/01/30/2483119/burgas-4-g-i-3-m-zatvor-poluchi-mazh-napadnal-petima-dushi-v-bolnitsa.html", "text": "По внесен обвинителен акт на Районна прокуратура – Бургас и след сключено споразумение в съдебна зала, бе наложено ефективно наказание от 4 г. и 3 м. на Кирил Н. (на 23 г., от гр. София), съобщиха от пресцентъра на Районната прокуратура. Кирил Н. призна вината си за това, че на 24.05.2017 г. след 02.00 часа, в гр. Бургас, ж.к. „Меден рудник“, МБАЛ „Бургасмед“ ЕООД, в условията на опасен рецидив, извършил непристойни действия, грубо нарушаващи обществения ред и изразяващи се в явно неуважение към обществото – нанесъл удари с юмруци и крака на петима души, обърнал болнично легло, крещял: „Ще Ви набия!“, „Ще Ви убия! Ще Ви намеря, знам къде живеете!“, „Какви сте Вие? Ще Ви убия, пак ще се върна! Знаете ли кой съм аз?“, „Ще Ви убия! Махнете се от тук, какво като съм пиян? Да не мислите ,че не мога да Ви набия?“, като по своето съдържание деянието се отличава с изключителна дързост – престъпление  по чл. 325, ал. 5, вр. ал. 2, вр. ал. 1, вр. чл. 29, ал. 1, б. „а“ и б. „б“ от НК.\r\nТой призна вината си и за това, че на 24.05.2017 г. след 02.00 часа, в гр. Бургас, ж.к. „Меден рудник“, МБАЛ „Бургасмед“ ЕООД, в условията на съвкупност с горепосоченото деяние, чрез нанасяне на удари с юмрук и ритане с крак, причинил лека телесна повреда на медицински специалист – лекар, специализант по анестезиология и интензивно лечение в Отделение по Анестезиология и интензивно лечение, при изпълнение на службата му в Спешното отделение на болницата – престъпление по чл. 131, ал. 2,  т. 4, вр. чл. 130, ал. 2, вр. чл. 23, ал. 1 от НК.\r\nТой призна вината си и за това, че на 24.05.2017 г. след 02.00 часа, в гр. Бургас, ж.к. „Меден рудник“, МБАЛ „Бургасмед“ ЕООД, в условията на съвкупност с горепосочените две деяния, чрез нанасяне на удари с юмрук, причинил лека телесна повреда на медицински специалист – лекар, специализант по хирургия в Отделение по Хирургия, при изпълнение на службата му в Спешното отделение на болницата – престъпление по чл. 131, ал. 2, т. 4, вр. чл. 130, ал. 2, вр. чл. 23, ал. 1 от НК.\r\nТой призна вината си и за това, че на 24.05.2017 г. след 02.00 часа, в гр. Бургас, ж.к. „Меден рудник“, МБАЛ „Бургасмед“ ЕООД, в условията на съвкупност с горепосочените три деяния и в условията на опасен рецидив, чрез нанасяне на удари с юмрук и ритане с крак причинил средна телесна повреда на Г. К., изразяваща се в разкъсване на лява глезенна става, което е довело до трайно затруднение на движението на ляв долен крайник за срок от 1-1,5 месеца, като деянието е извършено по хулигански подбуди – престъпление по чл. 131а, предл. 2, вр. чл. 131, ал. 1, т. 12, вр. чл. 129, ал. 2, вр. ал. 1, вр. чл. 29, ал. 1, б. “а“ и б. “б“, вр. чл. 23, ал. 1 от НК.\r\nТой призна вината си и за това, че на 24.05.2017 г. след 02.00 часа, в гр. Бургас, ж.к. „Меден рудник“, МБАЛ „Бургасмед“ ЕООД, в условията на съвкупност с горепосочените четири деяния, по хулигански подбуди, причинил телесни повреди на повече от едно лице: чрез нанасяне на удари с крак, причинил лека телесна повреда на П.И. и на М.Ф.– престъпление по чл. 131, ал. 1, т. 4 и т. 12, вр. чл. 130, ал. 2, вр. чл. 23, ал. 1 от НК.\r\nНаложеното наказание трябва за бъде изтърпяно при първоначален „строг“ режим в затвор. То е общо за всички обвинения.\r\nСпоразумението, което бе одобрено от Районен съд – Бургас, съставлява законно влязла в сила осъдителна присъда.", "date": "2018.01.30", "title": "Бургас: 4 г. и 3 м. затвор получи мъж, нападнал петима души в болница"}
{"url": "http://www.focus-news.net/news/2018/01/30/2483121/kiril-belyov-horeograf-festivalat-simitliya-drevnata-zemya-na-kukerite-ni-pravi-nedelima-chast-ot-obshtata-evropeyska-kultura.html", "text": "XV юбилеен фестивал на кукерските и маскарадните игри „Симитлия – древната земя на кукерите“ е факт. Той е история. Тепърва предстои по-сериозен анализ на фестивала, но ако трябва с няколко думи да обобщя, то бих казал, че тазгодишните игри се превърнаха в един грандиозен празник, в едно наистина впечатляващо шоу, в един театър на открито, в който участници бяха както кукерите, станчинарите, джамаларите, така и самата публика. Това каза за Радио „Фокус“ – Пирин Кирил Бельов, хореограф, арт мениджър и член на журито на фестивала. По думите му главни действащи лица в този спектакъл на открито са били отделните персонажи от всички групи, които с различни обредни практики и рутили са прогонили злото. „Майсторското изпълнение и артистичност, граничещи с виртуозност на моменти предизвикаха усмивки и респект в публиката, която посрещаше и изпращаше с възторг участниците. Всичко това според мен е показател, че традицията е жива. Със своите изпълнения участниците дадоха ясен знак, че тя ще се съхрани и в бъдеще. Разбира се, имаше групи и персонажи, които оставиха много по-трайно впечатление. Тук бих искал да посоча кукерите от квартал „Сушица“, община Карлово с тяхното костюмиране, белогащи и кукери-баджаци с кюласи на главите“, каза още Бельов. Той добави, че маските, наречени „Ликове“ с много пера и ритмизация на град Земен също са впечатлили, както и темпераментните станчинари от група „Братя Соколов“ – град Петрич, които са спечелили и първото място сред гостуващите групи. „Разнообразните персонажи от групата на благоевградският квартал „Струмско“ също бяха много интересни, както и маските на село Коларово, Община Петрич. Голямо впечатление направиха и гостите от Македония и много от другите участници. От общинските групи бих искал да посоча, че според членовете на журито, имаше  голям подем в сурвакарските групи на I-ви квартал от град Симитли, които се представиха на много по-добро ниво в сравнение с предходни години. Същото важи и за групата от село Полена. Разбира се Крупник тук трябва да се каже на първо място, защото те традиционно се представят изключително силно“, посочи Бельов. Според него по отношение на основния персонаж във всички групи от Община Симитли те отново са показали уникални костюми, които са уникални за страната. „Тук обаче се наблюдава един увеличаваща се с годните конкуренция и затова се роди идеята от следващата година в категория „Костюмиране на бабугери“ да има под категории. Като цяло искам да кажа, че XV фестивал със своите на 5 000 изпълнителя от 34 групи, които сътвориха един художествен продукт със своята обредност, със своята многофунционалност и естетизация задоволиха вкуса на жителите и гостите на Община Симитли“, коментира Бельов. Той подчерта, че фестивалът се превръща в определящ фактор в културния календар на Р България. „Според мен фестивалът се превръща в неделима част от нематериалната духовна културна традиция. Той ни прави неделима част от общата европейска култура и ни дава правото да се наречем с гордост – културен феномен“, каза Бельов.\r\nЛивия НИНОВА", "date": "2018.01.30", "title": "Кирил Бельов, хореограф: Фестивалът „Симитлия – Древната земя на кукерите“ ни прави неделима част от общата европейска култура"}
{"url": "http://www.focus-news.net/news/2018/01/30/2483124/danail-kirilov-gerb-v-debata-po-ostavkata-na-delyan-dobrev-pokazahme-stremezh-da-izpalnim-konstitutsiyata-tvardeniyata-na-bsp-sa-presileni-i-spekulativni.html", "text": "Подчертавам, че са изцяло пресилени и спекулативни твърденията на БСП, че иде ред за незачитане на конституционните норми, на законите и правилниците. Напротив - в целия дебат показахме максималния стремеж да изпълним Конституцията. Това каза на брифинг в Народното събрание народният представител и председател на правната комисия Данаил Кирилов по повод обвяването на отказа да се приеме оставката на Делян Добрев като противоконституционен и искането на БСП депутатът от ГЕРБ да подаде оставка отново, предаде репортер на Агенция „Фокус“. „Смятаме, че в тази сложна ситуация, и парламентът и нашата ПГ действахме в максимална степен законосъобразно и конституционосъобразно“, заяви той. „С оглед на проведения дебат, ПГ на ГЕРБ подкрепихме колегата си Делян Добрев, който беше подал оставка на достойнството. Като достоен и свободен човек, с оглед политическия дебат Делян Добрев защити името си, ние защитихме името му“, каза още Данаил Кирилов. \r\nБиляна ИВАНОВА", "date": "2018.01.30", "title": "Данаил Кирилов, ГЕРБ: В дебата по оставката на Делян Добрев показахме стремеж да изпълним Конституцията, твърденията на БСП са пресилени и спекулативни"}
{"url": "http://www.focus-news.net/news/2018/01/30/2483127/kmetat-na-kazanlak-galina-stoyanova-sastoyanieto-na-obshtinskata-bolnitsa-d-r-hristo-stambolski-e-vazhen-vapros-zashtoto-se-otrazyava-na-byudzheta-na-obshtinata.html", "text": "Състоянието на общинската Многопрофилна болница „Д-р Христо Стамболски“ е въпрос, който е важен, защото се отразява на бюджета на Община Казанлък , каза пред журналисти кметът Галина Стоянова. Това предаде кореспондент на Радио „Фокус“. Стоянова коментира стабилността и бъдещето на болницата. Тя поясни, че Общинският съвет е принципал на болницата. „Преди известно време общинските болници стачкуваха, включително и болницата в Казанлък, след което започнаха и някои дебати свързани с това, как общините помагат или как се грижат за общинските си болници“, каза Стоянова. В този смисъл тя цитира някои акценти от бизнес плана на МБАЛ „Д-р Христо Стамболски“ за 2018 година и анализа за  развитието на болницата през последните пет години, който с дата 29 януари управителят на болницата д-р Кети Маналова е входирала в Община Казанлък.\r\nПрез 2013 година Многопрофилната болница е обновен с общо 70 апарата, които са структуроопределяща медицинска апаратура, почти за всички клинични и параклинични отделения по проект на Община Казанлък за 3 269 000 лв. През 2014 година отново с проект на Община Казанлък са приложени мерки за енергийна ефективност в болницата на стойност 2 607 000 лв. Със собствени средства е довършена модернизацията на операционния блок, като ремонтът е започнал много преди това, но към днешна дата лечебното заведение разполага със съвременни операционни системи. През 2015 година спешно са закупени рециклирана стерилизационна машина за над 40 000 лв. В лечебното заведение изцяло са подменени три петдесетгодишни асансьора, което позволява значително да бъдат намалени разходите за техния ремонт. Лечебното заведение през тези години почти изцяло подменя транспортния си парк. Закупени са реанимобил и лек автомобил за транспорт на пациенти и лекарски екипи събирани по спешност, които сменят автомобилите с над  20-годишна експлоатация.\r\nЗначително е променено финансовото състояние на лечебното заведение през последните пет години. Задълженията към контрагенти на многопрофилната болница са намалени с 1 920 000 лв. За първи път собственият капитал на дружеството е положителна величина. \r\nПрез месец септември 2014 година ръководството на дружеството кандидатства за акредитация на лечебното заведение по ИСО – 9000 в структурите на бизнеса. Акредитационната процедура завършва с отлична оценка за цялостната медицинска дейност за срок от пет години, което е прецедент за болницата. За първи път в историята на дружеството се получава право за практическо обучение на студенти и следдипломно обучение на магистър – лекар и  специализанти. Самата д-р Маналова е записала: „Тази висока оценка болницата нямаше да получи без абсолютната подкрепа на собственика на дружеството в лицето на Община Казанлък, която направи всичко възможно за цялостната модернизация както на медицинската апаратура, така и на инфраструктурата на лечебното заведение.“  \r\nПрез петгодишния период дружеството със собствени средства извършва газификация на болницата и намалява разходите за отопление в годишен размер от 331 000 лв. на 172 000 лв. През 2015 година е продаден терен – дарение от Община Казанлък, с което се позволява лечебното заведение да запази относителната си финансова стабилност през 2016 и 2017 години. През този период персоналът на лечебното заведение инвестира собствени средства в размер на 409 000 лв. в апаратура, които дружеството е можело да даде на персонала си във вид на премии.\r\nТова са част от акцентите, които управителят на лечебното заведение в Казанлък д-р Кети Маналова разглежда в своя анализ и бизнес – план, които предлага на Община Казанлък и на общинските съветници като собственици за разглеждане. \r\nКметът Галина Стоянова поясни, че по въпроса за болницата се полагат съвместни усилия  и се работи заедно с народните представители Борис Кърчев и Емил Христов: „Без да бъде афиширано това, искаме да помогнем на общинската болница да продължи да работи, да намалява своите задължения и да отговаря на изискванията на близо 100-хилядното население, което обслужва тя.“ В този смисъл Стоянова подчерта и усилията, които полага сегашният екип на Министерство на здравеопазването за решаване на проблемите по отношение на болниците, което ги   разглежда  болниците като едни и същи структури, които обслужват едно и също население, без значение дали са частни, държавни и общински. \r\nСлавяна ГАЙДАРОВА", "date": "2018.01.30", "title": "Кметът на Казанлък Галина Стоянова: Състоянието на общинската болница „Д-р Христо Стамболски“ е важен въпрос, защото се отразява на бюджета на Общината"}
{"url": "http://www.focus-news.net/news/2018/01/30/2483125/plovdiv-obshtina-karlovo-poiska-ot-mezhduvedomstvenata-komisiya-po-bedstviya-i-avarii-osiguryavane-na-sredstva-za-pokrivite-koito-sabori-uraganniyat-vyatar.html", "text": "Община Карлово изпрати доклад до Междуведомствената комисия по бедствия и аварии за осигуряване на средства за ремонтите на покривите на сградите, които събори бурният вятър в средата на месеца. Това съобщи в предаването „Часът на Карлово” на Радио „Фокус”- Пловдив зам.-кметът Антон Минев. По думите на Минев количествено-стойностната оценка на щетите, която Общината е направила е за сума, близка до един милион лева. Парите, ако бъдат отпуснати от държавата, ще са най-вече за ремонта на три от най-сериозно пострадалите сгради – общинската болница „Д-р Киро Попов“, на СУ „Христо Проданов“ и на Здравната служба в село Левски и покрива на читалището там. „Надяваме се на помощта на държавата в най-скоро време, за да може да се осигури една оптимална работа в сградите”, каза Минев. Ангажимент на Общината е да подготви процедурите за ремонта при превод на средствата.\r\nДосега със средства на Общината в размер на около 150 000 лева e извършен само авариен ремонт на пострадалите покриви. Над 650 000 лева ще са необходими за поставянето на нови покриви на общинските сгради, пострадали от ураганния вятър, за да издържат те на природните условия през следващите години.\r\nЦветана ТОНЧЕВА", "date": "2018.01.30", "title": "Пловдив: Община Карлово поиска от Междуведомствената комисия по бедствия и аварии осигуряване на средства за покривите, които събори ураганният вятър"}
{"url": "http://www.focus-news.net/news/2018/01/30/2483096/zapochna-mehanizirano-metene-i-miene-na-ulitsi-v-stolitsata.html", "text": "Във връзка с подходящите метеорологични условия, както и във връзка с прогнозата за нивата на фини прахови частици Столична община възложи започване на механизирано извънредно метене и миене на улици, съобщиха от пресцентъра на Общината. \r\nДнес екипите на почистващите фирми извършват механизирано и ръчно метене в райони \"Слатина\", \"Красна поляна\", \"Красно село\" и \"Надежда\". При механизираното метене се извършва и оросяване. В \"Слатина\" на бул. \"Асен Йорданов\" се извършва миене с маркуч. На бул. \"Брюксел\" започна механизирано почистване на разделителната ивица от наноси. \r\nПоради повишаването на температурите дейностите продължават и в утрешния ден, като ще се извършва миене в Красно село, Красна поляна и Надежда. \r\nПочистването на регулите на уличните платна, разделителните ивици и миенето цели подобряване качеството на атмосферния въздух.", "date": "2018.01.30", "title": "Започна механизирано метене и миене на улици в столицата"}
{"url": "http://www.focus-news.net/news/2018/01/30/2483126/washington-post-pogled-varhu-iztaknatite-rusnatsi-v-kremalskiya-spisak-na-beliya-dom.html", "text": "Администрацията на президента на САЩ Доналд Тръмп публикува списък с 114 руски политици и 96 олигарси, свързани с руския президент Владимир Путин. Вестник  Washington Post  хвърля поглед върху някои от политиците в списъка.Дмитрий Медведев \r\nРуският министър-председател от 2012 г. насам бе президент на страната между 2008 и 2012 г. Медведев е обвиняван от руската опозиция в корупция, която той отрича. В списъка фигурира и пълното правителство на Медведев, включващо влиятелния министър на отбраната Сергей Шойгу и министъра на енергетиката Александър Новак. Личният говорител на Путин Дмитрий Песков присъства в списъка като един от 33-та служители от президентската администрация. Алексей Милер\r\nМилер бе лоялен на Путин във всичките си 17 години като изпълнителен директор на държавната компания „Газпром“. В това време компанията често бе обвинявана от европейските политици, че използва газовите доставки като геополитическо оръжие. В някои случаи източноевропейските доставки бяха „прерязвани“ заради споровете между Русия и съседна Украйна заради цените на енергоносителите.\r\nВ Кремълския списък има място и за Игор Сечин, директор на руската петролна компания Роснефт, макар, че той да е под санкциите на САЩ от 2014 г. насам заради руската роля в украинската криза, както и директорите на държавните железопътни, авиационни и енергийни компании.Роман Абрамович\r\nПознат най-вече като собственик на лондонския футболен тим „Челси“, милиардерът печели богатството си от алуминий и петрол по време на хаотичните години след разпадането на Съветския съюз. Арас Агаларов\r\nРоденият в Азербайджан строителен бизнесмен прие Доналд Тръмп на конкурса „Мис свят“ в Москва през 2013 г. и по-късно Тръмп участва в музикален клип на сина на Агаларов.  Преди бизнесменът заяви, че Тръмп „обмисля да построи“ небостъргач в Моства, но това не се случи. Михаил Прохоров\r\nМилиардерът, собственик на американския баскетболен отбор „Бруклин Нетс“ има сложни отношения с Кремъл.  Ключов инвеститор в металите, Прохоров се изправи срещу Путин на президентските избори през 2012 г., завършвайки на трето място. Дмитрий Риболовлев\r\nТоворият магнат е купил имение в американския Палм Бийч от Путин за 95 млн. долара през 2008 г. – сделка, наричана от Тръмп „най-голямото ми приближаване на Русия“. Той е собственик на футболен клуб Монако. Алишер Усманов\r\nРоден в Узбекистан, Усманов има интереси в металите и в минното дело и в руските телекоми. Той е съсобственик на английския ФК „Арсенал“ и е президент на международната федерация по фехтовка.  Виктор Турмаков", "date": "2018.01.30", "title": "Washington Post: Поглед върху изтъкнатите руснаци в Кремълския списък на Белия дом"}
{"url": "http://www.focus-news.net/news/2018/01/30/2483122/ministar-neno-dimov-shte-dade-izyavlenie-vav-vrazka-s-reshenie-za-rodenite-v-zooparka-v-razgrad-lavove.html", "text": "Министърът на околната среда и водите Нено Димов днес ще даде изявление във връзка с решение за родените в зоопарка в Разград лъвове заедно с Дамян Илиев, изпълнителен директор на БАБХ. Това съобщиха от пресцентъра на МОСВ. Изявлението е от 17.00 часа в сградата на МОСВ на бул. \"Мария Луиза\" №22.", "date": "2018.01.30", "title": "Министър Нено Димов ще даде изявление във връзка с решение за родените в зоопарка в Разград лъвове"}
{"url": "http://www.focus-news.net/news/2018/01/30/2483104/valeri-zhablyanov-bsp-narushavaneto-na-printsipite-na-pravovata-darzhava-ot-upravlyavashtata-partiya-ne-e-pretsedent-a-posledovatelno-povedenie-na-gerb.html", "text": "Нарушаването на принципите на правовата държава от управляващата партия не е прецедент, а последователно поведение на ГЕРБ. Това каза заместник-председателят на Народното събрание и народен представител от ПГ на „БСП за България“ Валери Жаблянов в изявление пред медиите във връзка с решението на Конституционния съд да определи като противоконституционен акта на Народното събрание, с който  отхвърли оставката на  депутата от ГЕРБ  Делян Добрев, предаде репортер на Агенция „Фокус“.  Според него случаят с Делян Добрев е крещящ пример за неразбирането на принципите, върху които се изгражда правовата държава. „БСП ще продължи да прави всичко необходимо за опазване на конституционния и правов ред в републиката и ще следи за съобразността на законите и другите актове на Народното събрание“, допълни зам.-председателят на Народното събрание. Според него с отхвърлянето на оставката на Делян Добрев е допусната груба провокация срещу конституционния ред и остава умишлено действие. „Тя е плод на цялостната линия на поведение на правителството и парламентарното мнозинство да не се съобразяват с Конституцията, законовите и подзаконовите актове в страната“, заяви Жаблянов. \r\nДеница КИТАНОВА", "date": "2018.01.30", "title": "Валери Жаблянов, БСП: Нарушаването на принципите на правовата държава от управляващата партия не е прецедент, а последователно поведение на ГЕРБ"}
{"url": "http://www.focus-news.net/news/2018/01/30/2483123/tass-dmitriy-rogozin-e-ubeden-che-sasht-shte-okazvat-sanktsionen-natisk-spryamo-kupuvashtite-na-orazheyna-produktsiya-ot-rusiya.html", "text": "Руският вицепремиер Дмитрий Рогозин заяви, че вече се вземат решения, които да защитят износа на руско оръжие във връзка с публикацията на Кремълския списък, защото е възможно САЩ да оказват натиск със санкции именно върху тези, които купуват продукцията на руския оръжейно-промишлен комплекс, предава ТАСС.\r\n„Що се отнася до натиска спрямо нашите партньори, това също е обсъждано. Вече се вземат решения, които да защитят износа на руско въоръжение“, заяви Рогозин. Вицепремиерът също свърза съставянето на Кремълския списък от САЩ с техните икономически интереси. \r\n„По отношение на военно-техническото сътрудничество ние, по принцип, предполагаме, че натискът ще се оказва не само върху нас, а и на купувачите, при това натискът ще се съпровожда с предложения на собствени услуги и стоки. Т.е. това не изглежда красиво – крайно недобросъвестна конкуренция“, допълни Рогозин.\r\nГоворейки за публикувания от САЩ списък, той заяви, че не може да коментира нищо, понеже „от март 2014 г. съм в тези списъци“. Той допълни, че Русия ще бъде принудена да разработи „определени мерки, за да нивелира този натиск“.  Виктор Турмаков", "date": "2018.01.30", "title": "ТАСС: Дмитрий Рогозин е убеден, че САЩ ще оказват санкционен натиск спрямо купуващите на оръжейна продукция от Русия"}
{"url": "http://www.focus-news.net/news/2018/01/30/2483129/prezidentat-rumen-radev-prizova-darzhavite-ot-yugoiztochna-evropa-za-politicheska-volya-i-uskoryavane-na-sazdavaneto-na-mezhdunaroden-institut-za-ustoychivi-tehnologii-v-nashiya-region.html", "text": "Държавите от Балканите трябва да демонстрират ясно своето единство и политическата си воля пред европейските институции за създаването на международен Институт за устойчиви технологии в Югоизточна Европа. Този проект ще насърчи процеса на европейска интеграция в нашия регион в областта на науката, образованието и медицината, и ще създаде нова перспектива за технологичен обмен и реализация на младите учени. Това заяви президентът Румен Радев, който проведе днес среща на „Дондуков“ 2 с членовете на Управителния съвет на Югоизточния Европейски международен Институт за устойчиви технологии, съобщиха от прессекретариата на държавния глава. Сред участниците в срещата бяха министри и зам.-министри на образованието, науката, технологиите, както и държавни секретари на страните от Западните Балкани, също и водещи европейски учени, работещи в ЦЕРН.   \r\n„Необходимо е през следващите месеци да бъде бъдат очертани основните параметри на проекта, а подкрепящите го държави да подпишат меморандум за сътрудничество, който да бъде представен пред Европейския съюз. Българското председателство на Съвета на ЕС трябва да бъде използвано за постигането на напредък. От изключително значение е този Институт да бъде припознат като част от европейската научна инфраструктура, за да бъде осигурено неговото финансиране“, подчерта още Румен Радев по време на срещата.   \r\nПредставителите на балканските държави изразиха признателността си към България, която поставя като основен приоритет на своето председателство на Съвета на ЕС европейската перспектива на региона. Научните общности на Балканите отдавна общуват без ограничения на универсалния език на науката и е важно те да бъдат подкрепени и от политическите лидери, беше подчертано по време на разговора. Изразена бе и благодарност към президента Румен Радев, в чието лице учените  от региона срещат необходимата подкрепа на високо равнище за осъществяването на този проект. \r\nПредстои в София да бъде проведено първото заседание на Управителния съвет на Югоизточния Европейски международен Институт за устойчиви технологии.", "date": "2018.01.30", "title": "Президентът Румен Радев призова държавите от Югоизточна Европа за политическа воля и ускоряване на създаването на международен Институт за устойчиви технологии в нашия регион"}
{"url": "http://www.focus-news.net/news/2018/01/30/2483130/sliven-zapochna-parviyat-etap-ot-saniraneto-na-mnogofamilni-zhilishtni-sgrada-v-grada.html", "text": "Първият етап от санирането на многофамилни жилищни сграда в Сливен започна, предаде репортер на Радио „Фокус“ – Сливен. Първи ще бъде саниран блок 24 в кв. „Българка“, строителят е сливенска фирма, а срокът за изпълнение – 180 дни. Още 11 блока ще бъдат санирани в първия етап от проекта, а общо 51 – по време на цялата програма. \"Санирането в Сливен трябва да приключи догодина\", поясни зам. – кметът на Община Сливен Стефан Кондузов.\r\nКметът Стефан Радев положи началото на санирането на офицална церемония в присъствието на представители на държавните  и местните власти, жители на квартала, изпълнителя на строителството и фирмата – надзор. Бе подписан и договорът за начало на строителните дейности.\r\nНа 12 февруари започва ремонтът на следващата сграда по Програмата за енергийна ефективност в кв. „Сини камъни“.", "date": "2018.01.30", "title": "Сливен: Започна първият етап от санирането на многофамилни жилищни сграда в града"}
{"url": "http://www.focus-news.net/news/2018/01/30/2483132/blagoevgrad-merki-za-tsyalosten-obhvat-na-detsata-podlezhashti-na-priem-v-parvi-klas-byaha-obsadeni-na-zasedanie-na-mezhduvedomstvena-komisiya.html", "text": "Специално назначена комисия обсъди разпределението на децата, подлежащи на задължителен прием в първи клас за учебната ‎2018-2019 година в Благоевград, съобщиха от пресцентъра на Община Благоевград. По време на заседанието бяха набелязани мерки за осигуряване на максимален обхват на децата задължителното училищното образование. Следващата учебна година на задължителен прием по постоянен адрес подлежат 919 деца, които ще бъдат разпределени във всички 10 общински училища. В дневния ред на Комисията беше заложено и начертаване на мерки за обхват на деца от малцинствени групи, подлежащи на записване в първи клас. Членовете на комисията, заседавала днес в Община Благоевград, се избират на ротационен принцип, като тази година в нея влизат директорът на СУ „Иван Вазов“ – Димитър Арабаджиев, Лилия Стоянова – директор на VII  СУ „Кузман Шапкарев“, Сергей Биров – директор на VIII  СУ „Аресени Костенцев“, Василка Величкова – директор на IX ОУ, представител на РУО и образователни и здравни медиатори към Община Благоевград.", "date": "2018.01.30", "title": "Благоевград: Мерки за цялостен обхват на децата, подлежащи на прием в първи клас, бяха обсъдени на заседание на междуведомствена комисия"}
{"url": "http://www.focus-news.net/news/2018/01/30/2483134/shumen-zapochva-priem-na-zayavleniya-za-kandidati-za-lichen-asistent-i-domashen-pomoshtnik-v-obshtinata.html", "text": "Започва прием на заявления за кандидати за „Личен асистент“ и „Домашен помощник“ в община Шумен, предаде репортер на Радио „Фокус“- Шумен. Досега услугата беше предлагана в рамките на двугодишен проект „Подкрепа за независим живот“, който изтича на 31 януари и вече ще бъде държавно делегирана дейност, обяви на пресконференция д-р Светлана Маркова, заместник-кмет „Социални дейности и здравеопазване“. „Заявления за постъпване на работа на желаещите да бъдат домашни помощници и лични асистенти ще се подават от утре, а услугата вече ще е общинска“, заяви д-р Маркова. Документите ще се приемат до 6 февруари, от 9.00 до 16.00 часа в Центъра за почасови услуги, на ул. „Цар Иван Александър” 81, ет. 6, ст. 606. Заявленията ще бъдат адресирани до кмета на общината. Заплатите на личните асистенти и домашните помощници са разчетени върху минималната работна заплата за 2017 година със съответния полагащ се клас. Щатните бройки са 80, като ще се прецени според нуждата колко да бъдат личните асистенти и колко домашните помощници. До 51 000 лв. на месец е бюджетът за дейността. „Като потребители ще се стъпи на оценките досега, сключването на договори ще се започне с хората с високи оценки, тези, които се нуждаят повече, а през това време вече ще се изготвят критерии на общинско ниво“, каза д-р Маркова. „Надявам се до 15 февруари да бъдат сключени тристранните договори“, заяви тя. Д-р Маркова уточни, че след 15 февруари ще има прием на заявления  за нови потребители. „Моментът, който поражда най-много недоволства това е кой  как оценява потребността от услуга. Това ще се съобразява и ще залегне в критериите, които ще бъдат разработени. Има много крайно нуждаещи се, които по една или друга причина остават настрани. Нека не забравяме, че имаме родители. Потребители, които имат по две деца в града, няма кой да им занесе един хляб, не говоря за нормативната рамка, а за морални ценности. Общината като институция каквото трябва ще направи, но институцията не може да замени семейството“, заяви д-р Маркова. В рамките на проекта „Подкрепа за независим живот“, започнал на 1 февруари 2016 година и удължен до 31 януари 2018 година, са предоставени услуги на 514 потребители от град Шумен и 18 села от общината. Преминалите служители през периода на изпълнение на целия проект са 162, от които 66 на длъжност „домашен помощник“ и  96 лица на длъжност „личен асистент“. 35 са децата, получавали услугата „личен асистент“ по време на цялото протичане на проекта, като  22 от  тях са получавали  услугата „личен асистент“ към 31 декември 2017 година. Две са децата от села на територията на Община Шумен, които са обслужвани по проекта.\r\nИвелина ИВАНОВА", "date": "2018.01.30", "title": "Шумен: Започва прием на заявления за кандидати за „Личен асистент“ и „Домашен помощник“ в общината"}
{"url": "http://www.focus-news.net/news/2018/01/30/2483133/5-sa-otvorenite-oferti-za-ukrepvane-na-svlachishteto-na-pat-i-6-radomir-pernik-v-mestnostta-tsarvenyaka.html", "text": "5 са отворените оферти на участниците в обществената поръчка за извършването на проучвателно-проектантски работи и изпълнение на дейности по укрепване на свлачището при км 72+300 на път I-6 Радомир – Перник. Това съобщиха от пресцентъра на Агенция \"Пътна инфраструктура\".\r\nОтворените оферти по реда на постъпването им в деловодството на Агенция „Пътна инфраструктура“ са на:\r\n•\t„КАЛИСТРАТОВ ГРУП“ ООД;\r\n•\tОБЕДИНЕНИЕ „ВИА-ДЛВ-КОНСТРУКТ“ ДЗЗД, с участници: „Виа Интелего“ ООД, „Инфраконструкт“ ООД и „ДЛВ“ ЕООД;\r\n•\tДЗЗД „ИНЖЕНЕРИНГ СТРОЙ 2018“, в което са: „Бондис“ ООД и „Нивел Строй“ ЕООД;\r\n•\t„ПЪТГЕО 2018“ ДЗЗД, с участници: „Пиринстройинженеринг“ ЕАД и „Геоконструкт“ ЕООД;\r\n•\tОБЕДИНЕНИЕ „МЕГАИНВЕСТ-ЙОЛКОНСУЛТ“, в което са: „Мегаинвест-холд“ ЕООД и „ЙОЛ КОНСУЛТ“ ЕООД.\r\nОтсечката, която трябва да се укрепи е в местността „Цървеняка“. Дължината й е около 25 метра. Основните причини за проявените свлачищни процеси, според становището на експертите, е преовлажняване на откоса в следствие на паднали значителни количества валежи, геоложки строеж и геоморфоложки особености, нерегулиран отток от терените над откоса и др.\r\nБъдещият изпълнител ще трябва да проучи инженерно-геоложките условия в района на свлачището, причините за активизирането му и ще разработи техническо решение за трайното възстановяване и укрепване на засегнатия участък.  \r\nПроектът ще кандидатства за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г.", "date": "2018.01.30", "title": "5 са отворените оферти за укрепване на свлачището на път I-6 Радомир - Перник в местността „Цървеняка“"}
{"url": "http://www.focus-news.net/news/2018/01/30/2483136/inspektorat-i-meditsinski-odit-vlizat-na-proverka-v-komisiyata-za-lechenie-v-chuzhbina.html", "text": "С днешна заповед на министър Ананиев Инспекторатът на Министерството на здравеопазването и Изпълнителна агенция „Медицински одит“ влизат на проверка в Комисията за лечение в чужбина (КЛЧ), съобщиха от пресцентъра на министерството. \r\nЗдравният министър реагира веднага след писмо от съпругата на починал гражданин, кандидатствал за финансиране на трансплантация пред КЛЧ през юли 2016 г. Проверката ще обхване трансплантациите на органи за периода от 01.07.2016 г. до 31.12.2017 г., като детайлно ще бъдат обследвани досиетата на всички пациенти, сезирали Комисията. Докладът трябва да бъде представен на министъра до 20 февруари. \r\n„Ще разберем кой точно не си е свършил работата от администрацията, за да може да си понесе отговорността. Министърът ще бъде безкомпромисен“. Това посочи зам.-министър Бойко Пенков на извънреден брифинг. Той обясни, че този случай е във фокуса на вниманието на МЗ и вече е получено становище от проф. Валтер Клепетко от Университетска болница - Виена, в което се казва, че трансплантацията е невъзможна заради общото състояние на пациента. \r\nОт началото на годината комбинирана проверяваща група изследва цялостната дейност на Комисията за лечение в чужбина и се очаква до дни да представи доклада си на министъра. Целта на анализа е в Комисията за лечение в чужбина да се направят такива промени, които да са в услуга на хората, стана ясно още от думите на д-р Бойко Пенков. „Искаме да подобрим дейността на Комисията, така че от една страна да няма административно забавяне на процедури, а от друга страна да няма злоупотреба с права“, посочи още зам.-министърът.", "date": "2018.01.30", "title": "Инспекторат и Медицински одит влизат на проверка в Комисията за лечение в чужбина"}
{"url": "http://www.focus-news.net/news/2018/01/30/2483120/delyan-dobrev-gerb-elena-yoncheva-shte-podade-li-ostavka-sled-kato-ne-mozhe-da-oprovergae-faktite-za-sadruzhieto-si-s-ofshorna-firma.html", "text": "Елена Йончева една седмица мълчи, не отговаря на нито един от въпросите ми. Следващият ми въпрос е - след като тя не може да опровергае тези факти и не може да отговори на въпроси - ще си подаде ли тя оставката? Това попита на брифинг в Народното събрание депутатът Делян Добрев по повод обвяването на отказа на НС да приеме оставката му като противоконституционен и искането на БСП да си подаде оставка отново, предаде репортер на Агенция „Фокус“. „Миналата седмица зададох въпроси към Елена Йончева - участва ли в съдружие с офшорна фирма, 50 на 50, в която нейната фирма е подала 5 хил. лева, а офшорката е превела 315 хил. лева“, посочи той. „Кое лице е пълномощник на тази офшорка, Зорница Блъскова ли е? Тя има ли съдружие с Георги Георгиев във фирма, която според доклади е източила 42 млн. лева от КТБ?“, попита Делян Добрев. „С документи в националния ефир опровергах всички лъжи и клевети на Елена Йончева. Балонът, който надуваше през последните 4-5 месеца се спука“, заяви той. „В края на декември, след решение на ПГ на ГЕРБ, изтеглих молбата си за оставка. Направих това не само заради решението на колегите и пълната им подкрепа, а и заради подкрепата от обществото“, каза още депутатът.\r\nБиляна ИВАНОВА", "date": "2018.01.30", "title": "Делян Добрев, ГЕРБ: Елена Йончева ще подаде ли оставка след като не може да опровергае фактите за съдружието си с офшорна фирма"}
{"url": "http://www.focus-news.net/news/2018/01/30/2483138/veliko-tarnovo-do-2-mart-e-krayniyat-srok-za-uchastie-v-konkursa-za-izbor-na-upravitel-na-svishtovskata-bolnitsa.html", "text": "До 2 март е крайният срок за участие в конкурса за избор на управител на МБАЛ „Д-р Димитър Павлович“ в Свищов. На извънредно заседание днес общинските съветници гласуваха провеждането на конкурс за възлагане управлението на лечебното заведение. Това съобщи за Радио „Фокус“ – Велико Търново кметът Генчо Генчев. Лекарите и специалистите, които отговарят на критериите на Наредба № 9 от 26 юни 2000 година, могат да подадат документи до 2 март. „Всеки кандидат трябва да представи план за визията и управлението на лечебното заведение през периода на мандатността на управление“, посочи Генчо Генчев.\r\n„Фокус“ припомня, че до избор на нов управител за МБАЛ „Д-р Димитър Павлович“ се стигна, след като до сега изпълняващият длъжността д-р Венцислав Михов, подаде оставка в края на миналата седмица. Непосредствено след това, по време на редовната сесия на ОбС – Свищов бе взето решение лечебното заведение да се представлява от Общината и респективно от кмета на Свищов Генчо Генчев. Това ще продължи до провеждането на конкурс за нов управител.  Причината е, че местната администрация е едноличният собственик на капитала.\r\nНадежда КРЪСТЕВА", "date": "2018.01.30", "title": "Велико Търново: До 2 март е крайният срок за участие в конкурса за избор на управител на свищовската болница"}
{"url": "http://www.focus-news.net/news/2018/01/30/2483131/ria-novosti-v-ramkite-na-kongresa-za-natsionalen-dialog-po-siriya-v-sochi-sa-sazdadeni-dva-komiteta.html", "text": "Участниците на конгреса за сирийския национален диалог в Сочи са формирали два комитета – организационен и по наблюдение на изборите и един от тях вече е започнал дейност, предава РИА Новости.\r\n„Постигната е договореност за два комитета: организационен и по мониторинг на гласуването. Единият от тях започна работа веднага след формирането си“, заяви сирийският депутат Ахмад Кузбари, присъстващ на конгреса. „След почивката ще обсъдим и другите комитети, които трябва да се създадат“, допълни той.\r\nВ Сочи започна Конгреса за националния диалог на Сирия с участието на повече от 1500 души, които представляват всички политически и етно-религиозни групи в Сирия. Ключова задача на конгреса е започването на разработката на нова конституция. Присъстват наблюдатели от Иран, Турция, някои арабски страни, а също така от офиса на специалния пратеник на ООН за Сирия Стефан де Мистура с него начело.  Виктор Турмаков", "date": "2018.01.30", "title": "РИА Новости: В рамките на конгреса за национален диалог по Сирия в Сочи са създадени два комитета"}
{"url": "http://www.focus-news.net/news/2018/01/30/2483140/lovech-zadarzhaha-mazh-ubil-zhena-si-v-troyan.html", "text": "По искане на Окръжна прокуратура – Ловеч съдът взе мярка за неотклонение „задържане под стража“ по отношение на 37-годишен мъж, за извършено убийство на жена си в гр. Троян, съобщиха от пресцентъра на Апелативна прокуратура - Велико Търново .\r\nПрокуратурата е привлякла Георги К. в качеството на обвиняем за това, че за времето от 20.00 часа на 27 януари 2018 г. до 02.30 часа на 28 януари 2018 г. в Троян, в апартамент, умишлено причинил смъртта на Красимира К., на 35 години, живееща на същия адрес, като й нанесъл с нож множество прободни рани в гръдната и коремната област. \r\nСъдът прие за основателни доводите на прокуратурата, че от събраните по делото доказателства може да се направи обосновано предположение за авторството на деянието. За извършеното престъпление се предвижда наказание повече от 10 години лишаване от свобода. \r\nИзвършеното деяние е с висока степен на обществена опасност.  На Георги К. е била издадена Заповед за незабавна защита от 17 януари 2018 г. от Районен съд-Троян, с която се задължава да се въздържа от извършване на домашно насилие спрямо съпругата си, бил е отстранен от съвместно обитаваното жилище и му е наложена забрана да приближава жената на повече от 100 м. На 27 януари 2018 г. след полунощ Георги К. отишъл в апартамента, където била съпругата му и след употреба на алкохол и пореден скандал помежду им, с нож нанесъл множество наранявания, довели до смъртта й.\r\nНалице е опасност същият да се укрие или да извърши друго престъпление, поради което съдът взе мярка за неотклонение „задържане под стража“ на лицето.\r\nОпределението подлежи на обжалване пред Апелативен съд – В. Търново.", "date": "2018.01.30", "title": "Ловеч: Задържаха мъж, убил жена си в Троян"}
{"url": "http://www.focus-news.net/news/2018/01/30/2483142/veliko-tarnovo-mazh-e-postradal-pri-katastrofa-mezhdu-lek-i-tovaren-avtomobil-v-prohoda-na-republikata.html", "text": "Катастрофа между лек и товарен автомобил е станала в Прохода на Републиката, съобщават от Областната дирекция на МВР – Велико Търново. Сигнал за произшествието е получен в 16.20 часа. По първоначална информация в района на село Въглевци челно са се ударили товарен автомобил „Мерцедес“, с пловдивска регистрация и лек автомобил „Рено“, с великотърновска регистрация. Пострадал е водачът на лекия автомобил. Двете возила са извън пътното платно и не пречат на движението. Причините са в процес на изясняване. На мястото има екипи на полицията и Спешна помощ.", "date": "2018.01.30", "title": "Велико Търново: Мъж е пострадал при катастрофа между лек и товарен автомобил в Прохода на Републиката"}
{"url": "http://www.focus-news.net/news/2018/01/30/2483128/glavniyat-prokuror-sotir-tsatsarov-razporedi-izvarshvaneto-na-proverka-za-zloupotrebi-v-bdzh-tovarni-prevozi.html", "text": "Главният прокурор Сотир Цацаров разпореди на Софийска градска прокуратура да извърши проверка по повод на излъчения репортаж в Нова телевизия за злоупотреби в БДЖ – Товарни превози, съобщиха от пресцентъра на Прокуратурата на Р България. Ще бъдат проверявани твърденията за некачествен ремонт на локомотивите, сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ. \r\nВ хода на проверката ще бъдат изискани материалите от Нова телевизия (вкл. и неизлъчените записи) и ще бъдат снети обяснения и от длъжностни лица от БДЖ.", "date": "2018.01.30", "title": "Главният прокурор Сотир Цацаров разпореди извършването на проверка за злоупотреби в БДЖ - Товарни превози"}
{"url": "http://www.focus-news.net/news/2018/01/30/2483144/smolyan-predimno-suhi-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е ясно, без валежи. Пътните настилки по републиканските направления са предимно сухи, с мокри участъци по усойните места в планината. Повишена е опасността от падащи камъни по всички пътища в областта, затова водачите трябва да шофират с внимателно и със съобразена скорост.\r\nПоради стеснен габарит на пътя през целия зимен сезон остава в сила ограничението за движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по централните улици са сухи. Автомобилният трафик е с обичайната си натовареност за края на работния ден. По-интензивно е движението по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.30", "title": "Смолян: Предимно сухи са пътищата в областта"}
{"url": "http://www.focus-news.net/news/2018/01/30/2483139/d-r-damyan-iliev-babh-nay-rezonno-e-lavchetata-ot-razgrad-da-badat-zakarani-v-spasitelniya-tsentar-v-holandiya-utre-zaminavat.html", "text": "Най-резонно е лъвчетата от Разград  да бъдат закарани в Холандия, утре заминават. Това каза изпълнителният директор на Българската агенция по безопасност на храните (БАБХ) д-р Дамян Илиев в изявление пред медиите във връзка със съдбата на лъвчетата от Разград Терез и Масуд, предаде репортер на Агенция „Фокус“.  „Решението на Агенцията е свързано с това да направим всичко най-добро за здравето на лъвчетата. Понеже има клинично заключение от ветеринарни лекари, експерти, че в България няма достатъчно възможности за контрол на заболяването им, а и отделно е необходима и специализирана грижа по времето на лечението, най-резонно е лъвчетата да бъдат закарани в спасителния център в Холандия“, каза той. По думите му там те ще бъдат в условия на по-добра експертиза. „Затова утре ще заминат за Холандия“, заяви д-р Илиев. \r\nДеница КИТАНОВА", "date": "2018.01.30", "title": "Д-р Дамян Илиев, БАБХ: Най-резонно е лъвчетата от Разград  да бъдат закарани в спасителния център в Холандия, утре заминават"}
{"url": "http://www.focus-news.net/news/2018/01/30/2483145/blagoevgrad-intenziven-e-trafikat-na-gkpp-kulata.html", "text": "Интензивен е трафикът на ГКПП „Кулата“, съобщи за Радио „Фокус“ – Пирин дежурният служител на граничния пункт. Нормално пък се осъществява преминаването през граничен пункт „Илинден“, както и през останалите пунктове по българо-гръцката граница.\r\nЛивия НИНОВА", "date": "2018.01.30", "title": "Благоевград: Интензивен е трафикът на ГКПП „Кулата“"}
{"url": "http://www.focus-news.net/news/2018/01/30/2483135/liderat-na-abv-konstantin-prodanov-i-predstaviteli-na-rakovodstvoto-na-partiyata-obsadiha-s-ministar-nikolay-nankov-i-direktora-na-api-merki-za-razvitie-na-turisticheskata-infrastruktura.html", "text": "Лидерът на АБВ Константин Проданов и представители на ръководството на партията обсъдиха с регионалния министър Николай Нанков и директора на АПИ инж. Дончо Атанасов мерки за цялостно развитие на инфраструктурата, свързана със зимния и летен туризъм в България, съобщиха от пресцентъра на ПП АБВ. По време на срещите са разгледани варианти за реиновация и ремонт на пътища, както и за изграждането на водни цикли и подобряване на електропреносната мрежа към туристически региони в България като Самоков, курортите, разположени в района на Стара планина и др. \r\n„След среща с кмета и общинското ръководство на Самоков поехме ангажимент да проведем серия от разговори с представители на отговорните институции, относно цялостното развитие на туризма в България. По време на срещата с регионалния министър Николай Нанков изложихме визията си за необходимост от обща стратегия за развитие на сектора. Подчертахме необходимостта държавата да участва активно в изграждането на националната туристическа инфраструктура, което е свързано с пътната мрежа, подобряването на качеството на електрификацията и изграждането на пълните водни цикли на населените места, т.е. водоснабдяване и канализация и пречистване на водите. Обсъдихме и вариантите, при необходимост, държавата сама да строи някои от тези съоръжения и да бъде техен собственик“, посочи председателят на АБВ Константин Проданов. \r\nДумите му допълни зам.-председателят на партията и експерт в областта на екологията доц. Христо Михайлов. „Удовлетворени сме от проведената среща и от поетите ангажименти от страна на министър Нанков, който заяви, че  вече са включени приоритетно за пълна рехабилитация няколко части от пътната отсечка, свързваща автомагистрала „Струма“ със Самоков и курорта „Боровец“. Също така, поет бе и ангажимент за ремонт на пътя Самоков – Говедарци – Мальовица, чрез което ще се осигури достъп до тази част на планината за зимен и летен туризъм. Друг ангажимент, който регионалният министър пое пред ръководството на АБВ е да включи в график за ремонт и участъка от пътя Самоков – Боровец. На този етап без осигурено финансиране остава връзката между Боровец – Долна Баня – Костенец и автомагистрала „Тракия“ – също важна инфраструктурна връзка, за която обаче ще се търсят варианти за финансиране“, посочи той. \r\nПо думите на доц. Михайлов министър Нанков споделя и визията на АБВ за необходимостта от развитие и на други наши курорти,  като Берковица, Троян, Габрово. „Това би обезпечило вариант за развитието на регионите в страната, би осигурило поминък на хората и икономическо развитие. Това ще даде и възможност за равномерно и балансирано развитие на туризма у нас, а на жителите на областите в Северна България като Видин, Ловеч, Монтана, Плевен, Велико Търново и др. - да се възползват от туристически дестинации в непосредствена близост до тяхното местоживеене“, допълни Михайлов. \r\nРъководството на АБВ обсъди темата и на среща с шефа на Агенция „Пътна инфраструктура“ инж. Дончо Атанасов. „В АПИ потвърдиха намеренията на държавата за поддръжка на инфраструктурата към някои наши зимни курорти. Малко преди зимата, на пътя за „Мальовица“, е направен опит за частично изкърпване. Потвърден бе ангажиментът за трасето Дупница – Самоков, за който има и стартирала процедура за пълна реконструкция на голям участък от този път. Ще се търсят и вътрешнобюджетни резерви, за да се осигури максимална проходимост и поддръжка на пътя за Долна баня и Костенец. Всеобщото очакване е за тези трасета да се намерят средства за дългосрочна поддръжка след въвеждането на ТОЛ системата, от където се очаква в АПИ да постъпят значително повече средства за ремонт и обновяване на републиканската пътна мрежа“, заяви членът на ИБ на АБВ Иван Аспарухов.", "date": "2018.01.30", "title": "Лидерът на АБВ Константин Проданов и представители на ръководството на партията обсъдиха с министър Николай Нанков и директора на АПИ мерки за развитие на туристическата инфраструктура"}
{"url": "http://www.focus-news.net/news/2018/01/30/2483147/veliko-tarnovo-lekoatletat-tihomir-ivanov-stana-sportist-na-godinata-na-obshtina-svishtov-za-treti-poreden-pat.html", "text": "Лекоатлетът Тихомир Иванов стана Спортист на годината на Община Свищов за трети пореден път. Той бе официално награден на церемония, която се проведе в Първо българско народно читалище „Еленка и Кирил Д. Аврамови“, съобщи за Радио „Фокус“ – Велико Търново зам.-кметът на Община Свищов Борислав Замфиров. Отличени бяха общи десетима заслужили спортисти, както и треньорите на първите трима. „В челната тройка влязоха – на трето място е състезателят по силов трибой на СК „Олимпия“, който е републикански шампион за мъже в категория до 83 кг., това е Борислав Борисов. На второ място бе класирам Мартин Златев, състезател по карате от Годжу клуб „Алеко“, който е златен медалист от Световното първенство в Румъния. И за трета поредна година на първо място е Тихомир Иванов, състезател по лека атлетика, дисциплина „Висок скок“. Той има първо място от Национален шампионат, второ място от Балканско първенство, четвърто място на Европейско и много други награди“, обобщи още Борислав Замфиров. Освен това той и неговият треньор Георги Гетов бяха отличени съответно за Спортист и Треньор номер 1 по лека атлетика на България за 2017 година.\r\nСпортистът на годината в Свищов се определя след провеждането на анкета сред изявени личности, свързани със спорта и журналисти в града. През настоящата година в нея участваха 14 човека, а Тихомир Иванов е събрал максималния брой точки – 140.\r\nЛуиза ТРАНЧЕВА", "date": "2018.01.30", "title": "Велико Търново: Лекоатлетът Тихомир Иванов стана Спортист на годината на Община Свищов за трети пореден път"}
{"url": "http://www.focus-news.net/news/2018/01/30/2483150/zadarzhaha-mazh-prebil-drug-s-gumen-kabel-v-stolitsata.html", "text": "Под ръководството и надзора на Софийска районна прокуратура е установено и задържано лице, нанесло средна телесна повреда на пострадалия чрез удари с гумен кабел, съобщиха от пресцентъра на Прокуратурата на Р България. Вчера около 16.30 часа, в гр. София, ул. Владимир Минков – Лотков“, до бл. 11, Димитър Найденов, чрез удари с черен гумен кабел е причинил на пострадалия Д. О. средна телесна повреда – счупване на кости на ръката, довело до трайно затруднение на движението й.\r\nПо случая е образувано досъдебно производство, под ръководството и надзора на Софийска районна прокуратура, в хода на което Найденов е установен и привлечен към наказателна отговорност, като му е повдигнато обвинение.\r\nПредвид високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е постановено привеждането му в сградата на СРС на 01.02.2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.01.30", "title": "Задържаха мъж, пребил друг с гумен кабел в столицата"}
{"url": "http://www.focus-news.net/news/2018/01/30/2483149/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79.html", "text": "Нормално натоварен е трафикът по автомагистрала „Струма“ и главен път Е-79, по-натоварено е движението в посока Банско. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са проходими при зимни условия. Пътните настилки са предимно сухи, само по планинските и усойните места са мокри и частично заледени, но сa почистени и опесъчени. В региона няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев.\r\nЛивия НИНОВА", "date": "2018.01.30", "title": "Благоевград: Нормално натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/01/30/2483152/veliko-tarnovo-obshtina-svishtov-shte-tegli-dalgosrochen-dalg-v-razmer-na-15-mln-leva-za-remonti-na-ulitsi.html", "text": "Община Свищов ще тегли дългосрочен дълг в размер на 1,5 млн. лева без ДДС за ремонти на улици. Това решение е взел Общинският съвет на извънредно заседание днес, съобщи за Радио „Фокус“ – Велико Търново кметът на Свищов Генчо Генчев. Той посочи, че със средствата ще бъдат ремонтирани 50 улици в града, които по думите му са в изключително окаяно състояние. „Това са участъци от уличната мрежа, които са в окаяно състояние от години. Проблемът е нетърпим. Ако разчитаме само на капиталовите средства на Общината, няма да можем да ги направим в следващите 15 години. Затова сме принудени да решим изцяло този проблем и мисля, че ще го направим през настоящата година“, посочи Генчев. Той допълни, че безлихвеният заем ще бъде теглен от банкова институция.\r\nНадежда КРЪСТЕВА", "date": "2018.01.30", "title": "Велико Търново: Община Свищов ще тегли дългосрочен дълг в размер на 1,5 млн. лева за ремонти на улици"}
{"url": "http://www.focus-news.net/news/2018/01/30/2483148/sport-vera-zvonareva-se-klasira-na-vtori-krag-na-turnira-v-sankt-peterburg.html", "text": "Рускинята Вера Звонарева се класира на втори кръг на турнира St. Petersburg Ladies Trophy. Нейната съперница Кики Бертенс от Холандия не успя да завърши играта отказвайки се след първия сет. \r\nСледваща съперница на рускинята ще бъде Ирина Камелия-Бегу от Румъния. Виктор Турмаков", "date": "2018.01.30", "title": "Спорт: Вера Звонарева се класира на втори кръг на турнира в Санкт Петербург"}
{"url": "http://www.focus-news.net/news/2018/01/30/2483153/reuters-cherna-gora-podpisa-sporazumenie-za-kupuvane-na-tri-helikoptera-ot-korporatsiyata-bel.html", "text": "Правителството на Черна гора  подписа споразумение за закупуването на три хеликоптера произведени от американската корпорация „Бел Хеликоптер“, за да засили отбранителните си способности, предава  Reuters.\r\nСделката в размер на 30 млн. евро е договорена чрез Канадската търговска корпорация и включва два хеликоптера Бел-412ЕПИ и един Бел-412ЕП.\r\n„Черна гора желе да подобри способностите на армията си“, заяви министърът на отбраната Предраг Бошкович. Той допълни, че хеликоптерите ще поддържат наземни и морски дейности, спасителни операции, медицински евакуации и ще патрулират територията и границите на страната. \r\nЕдиният от хеликоптерите ще бъде доставен на балканската страна през първата четвърт на тази година, а останалите два в четвъртата четвърт.  Виктор Турмаков", "date": "2018.01.30", "title": "Reuters: Черна гора подписа споразумение за купуване на три хеликоптера от корпорацията „Бел“"}
{"url": "http://www.focus-news.net/news/2018/01/30/2483156/veliko-tarnovo-prohodimi-pri-zimni-usloviya-sa-patnite-nastilki-na-teritoriyata-na-oblastta.html", "text": "Проходими при зимни условия са пътните настилки на територията на област Велико Търново,  предаде репортер на Радио „Фокус” – Велико Търново. Времето е ясно. Температурата на въздуха е 13°. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик.\r\nДвижението в участък от път Самоводене – Ресен е ограничено поради довършителни дейности от ремонт. Обходеният маршрут е през село Хотница. Пътят ще е затворен до 31 януари.\r\nДвижението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.01.30", "title": "Велико Търново: Проходими при зимни условия са пътните настилки на територията на областта"}
{"url": "http://www.focus-news.net/news/2018/01/30/2483155/zam-ministar-nikolay-prodanov-evropredsedatelstvoto-dava-vazmozhnost-na-stranata-ni-da-bade-initsiator-na-dnevniya-red-na-evropa-i-pri-protivodeystvieto-na-trafika-na-hora.html", "text": "Европредседателството дава възможност на страната ни да бъде инициатор на дневния ред на Европа, включително и в областта на противодействието на трафика на хора. Това каза на откриването на Национална работна среща за противодействие на трафика на хора и закрила на жертвите професор Николай Проданов, заместник-министър на правосъдието, предаде репортер на Радио „Фокус“ – Пловдив. „Основен приоритет на българското председателство е консенсус по въпросите за сигурността, справедливостта и върховенството на закона. В духа на тези приоритети България изпълнява своята национална стратегия за борба с трафика на хора за периода 2017-2020 година“, каза Николай Проданов. По думите му през 2018 година ще се проведат ключови събития. През юни в Брюксел България ще председателства редовната среща на антитрафик координаторите на Европейския съюз. „Седмица преди това София ще посрещне антитрафик координаторите от Югоизточна Европа в контекста на присъединителния процес на Западните Балкани към съюза“, каза Николай Проданов. Той коментира, че действията и мерките, на които страната ни залага, са от значение в контекста на новия стратегически документ на европейската комисия от декември 2017 година, който актуализира и конкретизира стратегията на съюза за премахване на трафика на хора от 2012 година. „Тези действия включват осигуряване на един по-добър достъп на пострадалите до услугите и правата, които имат, както и засилване на координацията на борбата с престъплението в рамките на Европейския съюз и извън него“, каза Николай Проданов. По думите му изготвената всяка година национална програма залага оперативни и стратегически мерки и дейности, така че в национален план да се работи последователно на противодействието и превенцията на трафика на хора. „Националната комисия за борба с трафика на хора продължава да бъде основен координиращ орган по изпълнението на програмата, като работи за засилено междуинституционално сътрудничество в работите по случаите на трафик на хора и повишена информираност на обществото, като и превенция сред уязвимите групи“, коментира Николай Проданов.\r\nВесела КРЪСТЕВА", "date": "2018.01.30", "title": "Зам.-министър Николай Проданов: Европредседателството дава възможност на страната ни да бъде инициатор на дневния ред на Европа и при противодействието на трафика на хора"}
{"url": "http://www.focus-news.net/news/2018/01/30/2483141/ministar-neno-dimov-namerihme-nay-dobroto-reshenie-za-lavchetata-ot-razgrad-terez-i-masud.html", "text": "Намерихме най-доброто решение за лъвчетата Терез и Масуд. Това каза министърът на околната среда и водите Нено Димов в изявление пред медиите във връзка със съдбата на лъвчетата от Разград, предаде репортер на Агенция „Фокус“.  Според министъра е трябвало да има повече търпение през днешния ден. „Преди по-малко от пет часа казах, че търсим законово решение да намерим изход и да бъдат положени възможно най-добрите грижи за двете лъвчета – Терез и Масуд. Това решение вече го има“, заяви министър Нено Димов. Той поясни, че заедно с директора на БАБХ д-р Дамян Илиев са работили през целия ден, за да се намери това решение. „Мисля, че намерихме най-доброто решение в максимално кратък срок да се предприемат необходимите дейности“, допълни министърът. \r\nДеница КИТАНОВА", "date": "2018.01.30", "title": "Министър Нено Димов: Намерихме най-доброто решение за лъвчетата от Разград Терез и Масуд"}
{"url": "http://www.focus-news.net/news/2018/01/30/2483158/pregled-na-mezhdunarodnite-novini-do-18-chasa-agentsiya-fokus.html", "text": "Съюзът (ХДС/ХСС) и Германската социалдемократическа партия (ГСДП) успяха да постигнат пробив в преговорите по една от най-чувствителните за обществото теми – тази за събиране на семействата на бежанците.\r\n Съгласно разпространената информация, до 31 юли тази година събирането на семействата трябва да бъде спряно. След тази дата месечно потокът от близки на признатите за бежанци в Германия ще бъде ограничен до хиляда души на месец, стана ясно от източници от преговарящите работни групи на трите партии. \r\nВъпросът не бе уреден в предварителното коалиционно споразумение, което Съюзът (ХДС/ХСС) и ГСДП финализираха на 12 януари, припомнят от редакцията. \r\n*** Германският концерн „Фолксваген“ освободи от длъжност главния лобист на компанията Томас Щег заради скандала с тестовете върху хора и маймуни, за да бъдат проучени ефектите от вредните газове, изхвърляни от дизеловите двигатели.\r\nГлавният изпълнителен директор Матиас Мюлер обяви в изявление, че „Фолксваген“ е предприел първи действия, като е изискал напускането на Щег, генерален представител на концерна за външните отношения и правителствените дела. Той  „пое пълна отговорност\" за скандала, става ясно от изявлението на Мюлер.\r\n*** Само седмица преди приемането на Стратегията за разширяване на Европейския съюз към страните от Западните Балкани, Испания поставя под въпрос не само документа, но и целия процес. Мадрид се противопостави на включването на Косово в стратегията.\r\nВ писмото под формата на нон пейпър (т.е. неофициален документ), с което разполага редакцията на прищинския вестник, Испания се противопоставя на използването на термина ВБ6 (WB6), съкращение за шестте страни от Западните Балканите, и изтъква, че „Косово не е част от процеса на разширяване\".\r\n„В дипломатическите кръгове се споменава, че Испания планира да се противопостави на участието на Косово на срещата на върха на ЕС и страните от Западните Балкани в София\", пише косовският вестник. \r\nСпоред събеседниците на вестника от Брюксел, съкращението ВБ6 се използва за стратегията, за да не се предизвиква недоволството на страните, които не са признали Косово. В текста на писмото тези държави са определени като партньори на ЕС. Към настоящия момент е известно, че Мадрид не е съгласен с използването на съкращението. \r\nСпоред Koha Ditore подходът на Испания е в резултат от вътрешните проблеми, пред които е изправено иберийското кралство. \r\nВ нон пейпърът Испания излага позицията си, че трябва да бъде правена разлика между процеса на разширяване на ЕС и процедурите и стратегиите за Западните Балкани, които са част от общата политика за външни въпроси и сигурност. В Мадрид изразяват увереност, че разширяването не трябва да се разглежда като пряко средство за решаване на политически проблеми в региона на Западните Балкани.\r\n„Трябва да се случи обратното, необходимо е първо да се преодолеят тези конфликти, за да стане възможен процесът на разширяване\", твърдят от Мадрид. \r\nВ писмото се изисква управляващите в Косово да работят за покриването на стандартите, заложени в Договора за стабилизация и асоцииране и за продължаване на диалога между Белград и Прищина под егидата на ЕС.\r\n***  Специалният пратеник на ООН Матю Нимиц призова Македония и Гърция да се възползват от шанса в преговорите по спора за името, оценявайки, че двете страни действат \"пълни с енергия\" за постигането на компромис, предава Deutsche Welle в македонската си редакция.\r\n\"Всеки знае какви са проблемите. Дойде времето за вземане на решения, и мисля, че сме достигнали ​​дотам \", заяви Матю Нимиц в Атина, където днес се срещна гръцкия външен министър Никос Кодзиас.\r\n\"Знам, че гръцкото правителство е много искрено и пълно с енергия, за да се намери решение на проблема ... Мисля, че има воля тук, а също и в Скопие, за да се намери решение\", заяви Нимиц. Той добави, че чакането и забавянето на нещата, в момента няма логика, както в Гърция, така и в Македония. \r\n*** В рамките на среща с доверени лица държавният глава на Руската федерация Владимир Путин се пошегува, че е „обиден“ заради изключването му от Кремълския списък на Министерството на финансите на САЩ. \r\nСъщевременно руският президент отбеляза, че засега Москва ще се въздържи от предприемането на ответни мерки. „Очаквахме този списък и – няма да крия, бяхме готови са предприемем ответни мерки, при това сериозни, които биха свели до нула нашите отношения. Засега ще се въздържим от подобни действия“, подчерта Путин.\r\n*** Участниците на конгреса за сирийския национален диалог в Сочи са формирали два комитета – организационен и по наблюдение на изборите и един от тях вече е започнал дейност.\r\n„Постигната е договореност за два комитета: организационен и по мониторинг на гласуването. Единият от тях започна работа веднага след формирането си“, заяви сирийският депутат Ахмад Кузбари, присъстващ на конгреса. „След почивката ще обсъдим и другите комитети, които трябва да се създадат“, допълни той.\r\nВ Сочи започна Конгреса за националния диалог на Сирия с участието на повече от 1500 души, които представляват всички политически и етно-религиозни групи в Сирия. Ключова задача на конгреса е започването на разработката на нова конституция. Присъстват наблюдатели от Иран, Турция, някои арабски страни, а също така от офиса на специалния пратеник на ООН за Сирия Стефан де Мистура с него начело.", "date": "2018.01.30", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/01/30/2483137/frantsiya-mirniyat-protses-v-siriya-tryabva-da-zapochne-pod-egidata-na-oon-v-zheneva-a-ne-v-sochi.html", "text": "Външният министър на Франция Жан-Ив льо Дриан заяви, че мирният процес за Сирия трябва да се провежда в институциите на ООН в Женева, а не в руския черноморски курорт Сочи, където по-рано започна  Конгресът за националния диалог на Сирия, предава  Reuters.\r\n„Разрешаването на кризата ще се служи чрез решение според ООН в Женева. Франция има това за своя пряка цел. Не трябва да се случва в Сочи, а в Женева“, заяви Жан-Ив льо Дриан пред депутати във френския парламент.  Виктор Турмаков", "date": "2018.01.30", "title": "Франция: Мирният процес в Сирия трябва да започне под егидата на ООН в Женева, а не в Сочи"}
{"url": "http://www.focus-news.net/news/2018/01/30/2483143/deutsche-welle-makedoniya-matyu-nimits-doyde-vreme-da-se-uredi-spora-za-imeto.html", "text": "Специалният пратеник на ООН Матю Нимиц призова Македония и Гърция да се възползват от шанса в преговорите по спора за името, оценявайки, че двете страни действат \"пълни с енергия\" за постигането на компромис, предава Deutsche Welle в македонската си редакция.\r\n\"Всеки знае какви са проблемите. Дойде времето за вземане на решения, и мисля, че сме достигнали ​​дотам \", заяви Матю Нимиц в Атина, където днес се срещна гръцкия външен министър Никос Кодзиас.\r\n\"Знам, че гръцкото правителство е много искрено и пълно с енергия, за да се намери решение на проблема ... Мисля, че има воля тук, а също и в Скопие, за да се намери решение\", заяви Нимиц. Той добави, че чакането и забавянето на нещата, в момента няма логика, както в Гърция, така и в Македония.  Виктор Турмаков", "date": "2018.01.30", "title": "Deutsche Welle (Македония): Матю Нимиц: Дойде време да се уреди спора за името"}
{"url": "http://www.focus-news.net/news/2018/01/30/2483159/izbiratelite-s-trayni-uvrezhdaniya-tryabva-da-podadat-zayavlenie-za-da-mogat-da-glasuvat-s-podvizhna-izbiratelna-kutiya-na-chastichnite-izbori-za-kmetove-na-18-fevruari-2018-g.html", "text": "Избирателите с трайни увреждания трябва да подадат заявление, за да могат да гласуват с подвижна избирателна кутия в насрочените на 18 февруари 2018 г. частични избори за кметове. Това съобщиха от пресцентъра на ЦИК. Съгласно чл. 37, ал. 1 и 2 от Изборния кодекс избирателите с трайни увреждания, които не им позволяват да упражнят избирателното си право в изборното помещение, но желаят да гласуват с подвижна избирателна кутия в насрочените на 18 февруари 2018 г. частични избори за кметове, следва да заявяват желанието си в писмена форма чрез заявление по образец – Приложение № 16А-МИ от изборните книжа, подписано саморъчно и изпратено по поща, факс или чрез електронно заявление през интернет страницата на общинската администрация по постоянния адрес или по настоящия адрес, когато е направено искане за вписване в списъка за гласуване по настоящия им адрес.\r\nКрайният срок за подаване на заявление за частичните избори за кметове е 3 февруари 2018 г., включително.", "date": "2018.01.30", "title": "Избирателите с трайни увреждания трябва да подадат заявление, за да могат да гласуват с подвижна избирателна кутия на частичните избори за кметове на 18 февруари 2018 г."}
{"url": "http://www.focus-news.net/news/2018/01/30/2483161/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от 0° до + 22°.\r\nВремето над страната е ясно. \r\nСлаб до умерен вятър духа в областите Варна, Велико Търново, Видин, Враца, Монтана, Пазарджик, Плевен, Разград, Силистра, Сливен, Смолян, Търговище и Шумен.\r\nПътните настилки са предимно сухи, на места мокри, по високите и усойни участъци частично заледени и обработени.Състояние на автомагистралите:\r\nАМ „Тракия“:\r\nОбласт София: Движението от пътен възел „Мухово“ на АМ „Тракия“ и път I-8 София – Пазарджик в посока гр. Костенец и гр. Ихтиман при км 46+000 е ограничено поради аварийно запълване със студена смес на появили се деформации в пътната плоча на мостово съоръжение на пътната връзка на АМ „Тракия“.\r\nОбходни маршрути: \r\n-\tза направлението София - Костенец през пътен възел „Ихтиман“ при км 34+000. \r\n-\tза направленията Ихтиман - Пловдив и Костенец - Пловдив през пътен възел „Церово“ при км 69+167. Срок до 31.01.2018 г.\r\nОбласт Бургас: Движението по АМ „Тракия“ от км 308+187 до км 324+187 в участъка „Деветак-Карнобат“ в Бургас се осъществява с ограничена до 90 км/ч скорост поради аварийни ремонтни дейности на асфалтовата настилка. Сигнализирано е с пътни знаци. Срок до 31.01.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движението по АМ „Струма“ в участъка Долна Диканя – Дупница при км 45+700 в посока София се извършва поетапно в една лента поради отстраняване на теч на вода от надлез за опазване на мечки над лявото платно. Скоростта на движение е ограничена до 90 км/ч в разстояние на 400 м. Сигнализирано е с пътни знаци. Срок до 31.01.2018 г.; Движение с повишено внимание в участъка Дупница – Кочериново от км 60+000 до км 83+000 в двете посоки поради подмяна на деформирани ограничителни системи. Сигнализирано с пътни знаци. Срок 31.01.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана-с. Сумер от км 110+300 до км 123+909 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nОбласт Враца: Стесняване на една от лентите за движение по Обходния път на гр. Враца от км 0+000 до км 8+179, поради аварийно запълване на появили се деформации на пътната настилка със студена асфалтова смес. Срок до 01.02.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-539: Движението по път III-539 Средец-Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализация с пътни знаци. Срок: до 05.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.30", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/30/2483163/gabrovo-suhi-sa-patnite-nastilki-na-teritoriyata-na-oblastta-dvizhenieto-se-osashtestvyava-normalno.html", "text": "Сухи и нормално проходими са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е ясно. Температурата на въздуха е 15°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.30", "title": "Габрово: Сухи са пътните настилки на територията на областта, движението се осъществява нормално"}
{"url": "http://www.focus-news.net/news/2018/01/30/2483151/d-r-monika-troyancheva-rzi-plovdiv-pada-protsentat-na-otsastvashtite-ot-uchilishte-detsa-zaradi-gripa.html", "text": "Процентът на отсъстващите от училище деца заради грипа в Пловдив пада. Това съобщи за Радио „Фокус” – Пловдив д-р Моника Троянчева, директор на Дирекция „Надзор над заразните болести” в РЗИ. В момента той е 10%, в сравнение с миналата седмица, когато беше 13%. Не е висок процентът на отсъстващи от детските градини и ясли. „В момента нямаме основания за обявяване на грипна ваканция”, каза д-р Троянчева. По думите ѝ не съществува и термин като „превантивна ваканция”. Тя обясни, че в редакцията на Здравната инспекцията пристигат писма, в които родители се възмущават от евентуално обявяване на „превантивна ваканция”, тъй като няма кой да гледа децата им, докато са на работа. Нивото на заболеваемост от грип и остри респираторни заболявания в Пловдив и областта е 157/10000. Утре отново ще се видят резултатите и ще се решава. Твърде възможно е грипът да подмине Пловдив, смятат експертите.\r\nВ областта остават валидни въведените ограничителни мерки. До момента са потвърдени само 7 щама за грип от всичките изпратени проби в Националната референтна лаборатория в София, които са общо 23.\r\nЦветана ТОНЧЕВА", "date": "2018.01.30", "title": "Д-р Моника Троянчева, РЗИ - Пловдив: Пада процентът на отсъстващите от училище деца заради грипа"}
{"url": "http://www.focus-news.net/news/2018/01/30/2483162/mayk-pompeo-direktor-na-tsru-ochakvam-rusiya-da-se-namesi-v-izborite-v-sasht-prez-2018-godina.html", "text": "Директорът на ЦРУ Майк Помпео заяви, че напълно очаква Русия да се опита да се намеси в изборите за Конгрес на САЩ тази година, както се е намесила, според него, в президентските избори през 2018 година, предава Politico.\r\n„Очаквам, че Русия ще се опита да продължи с опитите за това“, заяви Помпео в отговор на въпрос дали очаква руска намеса на изборите за Конгрес по-късно тази година. „Но съм убеден, че САЩ ще успеят да проведат честни и свободни избори, че ще отблъснем това така, че няма да има влияние върху тях“, допълни той.\r\nПомпео заяви, че руският президент Владимир Путин и Кремъл са се опитали да повлияят на президентските избори в САЩ през 2016 г., въпреки че Белият дом отрича това. Президентът Доналд Тръмп заяви, че новините за руски опити за намеса в предизборната кампания са фалшиви, а последвалото разследване за възможните му връзки с Москва са „лов на вещици“. \r\nСъщевременно Помпео предупреди, че Китай също може да представлява кибер-заплаха за предстоящите избори. „Ние трябва да наблюдаваме усилията за проникване в САЩ на шпиони, които работят в полза на китайското правителство“, допълни той. Виктор Турмаков", "date": "2018.01.30", "title": "Майк Помпео, директор на ЦРУ: Очаквам Русия да се намеси в изборите в САЩ през 2018 година"}
{"url": "http://www.focus-news.net/news/2018/01/30/2483164/gd-granichna-politsiya-intenziven-e-trafikat-za-tovarni-avtomobili-na-nyakolko-granichni-punkta.html", "text": "ГД \"Гранична полиция\": Интензивен е трафикът за товарни автомобили на няколко гранични пункта. Това съобщиха от пресцентъра на  ГД \"Гранична полиция\". На българо-гръцката граница трафикът е нормален на  граничните контролно-пропускателни пунктове, но е интензивен за товарни автомобили на ГКПП \"Кулата\". На българо-турската граница на ГКПП \"Капитан Андреево\" трафикът е интензивен за товарни автомобили на изход. На българо-румънската граница трафикът е нормален на всички гранични контролно-пропускателни пунктове, на ГКПП \"Дунав мост Русе\" и ГКПП \"Дунав мост Видин\" има интензивен трафик от товарни автомобили на изход.   \r\nНа останалите българските гранични контролно-пропускателни пунктове трафикът е нормален.", "date": "2018.01.30", "title": "ГД \"Гранична полиция\": Интензивен е трафикът за товарни автомобили на няколко гранични пункта"}
{"url": "http://www.focus-news.net/news/2018/01/30/2483167/stara-zagora-savmestna-initsiativa-bezopasnost-na-detsata-v-internet-zapochvat-obshtinata-i-rayonniyat-sad.html", "text": "Съвместна инициатива \"Безопасност на децата в Интернет\" започват Община Стара Загора и Районен съд - Стара Загора, съобщиха от пресцентъра на Общината. Съдии и специалисти по информационни технологии ще проведат цикъл от лекции, презентации, и разговори на теми, свързани с безопасността, защитата и превенцията на децата в интернет.\r\nТе ще разяснят и правни механизми за защита на децата и технически възможности за противодействие и реакция при евентуална или реална компютърна заплаха. Първата лекция ще се проведе на 31 януари от 17.30 часа в зала „П. Р. Славейков”.  Един от лекторите ще бъде специалист по киберпрестъпления от ГДБОП.\r\nИнициативата е насочена към ръководства на училища, психолози и педагогически съветници, представители на училищни настоятелства и обществени съвети, ученици от ученическите съвет и Младежки общински съвет.", "date": "2018.01.30", "title": "Стара Загора: Съвместна инициатива \"Безопасност на децата в Интернет\" започват Общината и Районният съд"}
{"url": "http://www.focus-news.net/news/2018/01/30/2483165/regnum-oon-prizova-da-se-uskoryat-pregovorite-za-imeto-na-makedoniya.html", "text": "Специалният пратеник на ООН за преговори по името на Македония между Скопие и Атина Матю Нимиц призова страните да ускорят преговорния процес и им напомни, че по въпроса „има време за вземане на решение“, което е настъпило, предава  Regnum.\r\n„Знам, че правителството на Гърция искрено и енергично търси решение на проблема. Мисля, че Скопие също се опитва да постигне решение“, съобщи Нимиц пред журналисти в Атина. \r\nИмето на Македония вече 27 години е препятствие за влизането на страната в НАТО и в ЕС – всеки опит за влизането ѝ в организациите е блокирано от Гърция. Атина смята името  „Македония“ за заплаха за своята териториална цялост и историческо наследство. \r\nВ края на миналата година правителствата на Гърция и на Македония фактически достигнаха до споразумение, че името ще бъде променено – предлагат се вариантите „Нова Македония“, „Вардарска Македония“, „Северна Македония“ и други. \r\nВъпреки това в самата Гърция има немалко хора, които искат пълното премахване на думата „Македония“ от съседната държава. Виктор Турмаков", "date": "2018.01.30", "title": "Regnum: ООН призова да се ускорят преговорите за името на Македония"}
{"url": "http://www.focus-news.net/news/2018/01/30/2483168/aktsenti-v-sutreshniya-blok-dobro-utro-balgariya-na-radio-fokus-za-31-yanuari.html", "text": "По време на първото си редовно заседание общинските съветници в Свищов гласуваха бюджета на Общината за настоящата година. В какъв размер е финансовата рамка? За какво са разпределени средствата? Наш гост по темата ще бъде кметът на Свищов Генчо Генчев. \r\nБългария трябва да запази ролята си на мост между Западните Балкани и Европейския съюз като основна тема на Българското председателство на Съвета на ЕС. Това коментира премиерът Бойко Борисов по време на 12-ата годишна среща на бизнеса с правителството, която се проведе в София. Ще успее ли страната ни да затвърди ролята си по време на европредседателството? Темата ще коментираме с евродепутата от ГЕРБ/ЕНП Андрей Ковачев. \r\nПитбул уби дете в пазарджишкото село Мокрище. В какви случаи животните проявяват най- често агресия? Кой има вина, за да се стигне до този инцидент с фатален край? В минутите след 08.30 часа, разговора си ще продължим с д-р Марина Иванова, директор на Фондация „Четири лапи“ за България.\r\nНа 31 януари се навършват 107 години от рождението на Вангелия Пандева Гущерова по известна като баба Ванга. По повод годишнината в къща музей „Ванга“ към Исторически музей – Петрич ще бъде представена обновена експозиция с лични нейни вещи. Темата ще допълни колегата от Радио „Фокус“ – Пирин Ливия Нинова. \r\nТези и още теми - в „Добро утро, България“ по Радио „Фокус“ от 06.00 до 10.00 часа, с водещ Деница Узунова.", "date": "2018.01.30", "title": "Акценти в сутрешния блок „Добро утро, България“ на Радио „Фокус“ за 31 януари"}
{"url": "http://www.focus-news.net/news/2018/01/30/2483146/varna-ot-31-yanuari-obyavyavat-gripna-epidemiya-na-teritoriyata-na-11-obshtini.html", "text": "От утре, 31 януари, РЗИ – Варна обявява грипна епидемия на територията на общините Аксаково, Белослав, Провадия, Вълчи дол, Ветрино, Долни чифлик, Бяла, Суворово, Аврен, Дългопол, Девня. Здравните власти са дали препоръка за преустановяване на учебните занятия за периода 31 януари – 6 февруари включително. Това съобщиха от пресцентъра на Министерството на здравеопазването.\r\nНа територията на област Кюстендил се прекратяват учебните занятия от утре до 2 февруари.", "date": "2018.01.30", "title": "Варна: От 31 януари обявяват грипна епидемия на територията на 11 общини"}
{"url": "http://www.focus-news.net/news/2018/01/30/2483169/sport-atletik-bilbao-zakupi-ot-real-sosiedad-zashtitnika-inigo-martines-za-32-mln-evro.html", "text": "Атлетик Билбао  обяви, че е закупил защитника на Реал Сосиедад Иниго Мантинес за 32 млн.   Отборът е купил 26-годишния играч за 32 млн. евро.\r\nДоговорът с Мартинес е предвиден до 2023 г. През този сезон той проведе 12 мача в испанското първенство и отбеляза едно попадение.  Виктор Турмаков", "date": "2018.01.30", "title": "Спорт: Атлетик Билбао  закупи от Реал Сосиедад защитника Иниго Мартинес за 32 млн. евро"}
{"url": "http://www.focus-news.net/news/2018/01/30/2483171/dobrich-obshtinskiyat-savet-izslusha-upravitelya-na-vik-dobrich-za-oproshtavane-na-dalgove-na-druzhestvoto.html", "text": "Общинският съвет (ОбС) изслуша управителя на ВиК – Добрич инж. Тодор Гикински във връзка с точка от дневния ред на заседанието за опрощаване на дългове на дружеството, предаде кореспондентът на Радио „Фокус” – Варна.  Общинският съвет разгледа предложение за приемане на становище за опрощаване на дължими държавни вземания на „Водоснабдяване и канализация Добрич“ АД. От Администрацията на президента в Общинския съвет е постъпила преписка, образувана по искане  на директора на „Водоснабдяване и канализация Добрич“ АД, с която е заявено желание за опрощаване на данъчни задължения и осигуровки от дейността на дружеството. В молбата си до президента изпълнителният директор на „ВиК Добрич“ АД иска опрощаване на дължими вземания във връзка с осъществяване на дейността си в размер на 7 101 551 лв. Основните мотиви за исканото опрощаване на дължимите вземания са тежкото финансово и икономическо състояние на дружеството. В изложението от молбата се чете, че  ВиК- Добрич се намира в безизходица и не може да намери изход от тежката финансова криза, в която се намира. Молят за опрощаване на публичните задължения на дружеството към всички описани взискатели, а в случай, че не се опростят всички задължения, за опрощаване на задълженията към Басейнова Дирекция „Черноморски район“ –Варна и Басейнова Дирекция „Дунавски район“ – Плевен. Сред останалите взискатели са Комисия за енергийно и водно регулиране – София, Агенция за държавна финансова инспекция – София, Регионална инспекция по околната среда и водите – Варна. В свое становище НАП ТД Варна съобщават, че всички публични задължения на дружеството към 3 ноември 2017 г. са в размер на 9 294 699 лв., от които главница 5831118 лв. и лихва 3463581 лв. \r\nПоканата за изслушването дойде от членовете на Постоянната комисия „Регионално развитие, международно сътрудничество, европейски програми и проекти” . Тя бе отправена до инж. Гикински от председателя на ОбС Иво Пенчев. Това, което инж. Гински заяви е, че предложението за повишаване на цената водата идва от Асоциацията по ВиК в Добрич, а крайното решение е на Комисията за енергийно и водно регулиране. Бе дадено съгласие от ОбС за опрощаване на определените задължения. \r\nЖулиета НИКОЛОВА", "date": "2018.01.30", "title": "Добрич: Общинският съвет изслуша управителя на ВиК – Добрич за опрощаване на дългове на дружеството"}
{"url": "http://www.focus-news.net/news/2018/01/30/2483170/prezidentat-rumen-radev-se-sreshtna-sas-svetovnoizvestniya-izraelski-pisatel-istorik-i-politik-prof-mihael-bar-zoar.html", "text": "Президентът Румен Радев прие днес на „Дондуков“ 2 родения в България световноизвестен израелски писател, историк и политик проф. Михаел Бар-Зоар. По време на срещата държавният глава изрази признателността си за приноса на проф. Михаел Бар-Зоар за разказването на голямата история за спасяването на еврейската общност в България в годините на Втората световна война. Това съобщиха от прессекретариата на държавния глава.\r\n„Спасяването на българските евреи е дело както на Българската православна църква, така и на народните представители, но преди всичко на българския народ, чието отношение и активна подкрепа за своите приятели евреи беше от решаващо значение“, подчерта Румен Радев.  \r\n„Българските евреи имат дълг към България за популяризирането на това, как една малка държава е отказала да изпълни искането на нацисткия режим. Това беше пример за българския дух“, заяви проф. Михаел Бар-Зоар. Той добави, че страната ни е уникален пример за толерантност и за интеграция на еврейската общност.", "date": "2018.01.30", "title": "Президентът Румен Радев се срещна със световноизвестния израелски писател, историк и политик проф. Михаел Бар-Зоар"}
{"url": "http://www.focus-news.net/news/2018/01/30/2483173/do-3-fevruari-e-krayniyat-srok-za-podavane-na-zayavleniya-za-glasuvane-po-nastoyasht-adres-v-chastichnite-izbori-za-kmetove-na-18-fevruari-2018-g.html", "text": "На 3 февруари 2018 г. включително изтича крайният срок, в който избирателите могат да подадат заявление – Приложение № 12-МИ от изборните книжа за гласуване по настоящ адрес в частичните избори за кметове, насрочени на 18 февруари 2018 г. Това съобщиха от пресцентъра на ЦИК.\r\nЗаявленията се подават до общинската администрация по настоящ адрес.\r\nНа 18 февруари 2018 г. са насрочени частични избори за:\r\n-\tкмет на кметство Звиница, община Кърджали, област Кърджали;\r\n-\tкмет на кметство Средище, община Кайнарджа, област Силистра;\r\n-\tкмет на кметство Брест, община Гулянци, област Плевен;\r\n-\tкмет на кметство Любенец, община Нова Загора, област Сливен;\r\n-\tкмет на кметство Кочово, община Велики Преслав, област Шумен;\r\n-\tкмет на кметство Енчец, община Кърджали, област Кърджали;\r\n-\tкмет на кметство Градешница, община Криводол, област Враца;\r\n-\tкмет на кметство Кестеново, община Омуртаг, област Търговище.", "date": "2018.01.30", "title": "До 3 февруари е крайният срок за подаване на заявления за гласуване по настоящ адрес в частичните избори за кметове на 18 февруари 2018 г."}
{"url": "http://www.focus-news.net/news/2018/01/30/2483174/kyustendil-mazh-predotvrati-telefonna-izmama-po-shemata-kurierska-usluga-za-firma-za-dograma.html", "text": "39-годишен мъж предотврати телефонна измама в Кюстендил на значима стойност. Това съобщиха от пресцентъра на МВР. Жертвата на телефонната измама се доверила  на обадил се по стационарния й телефон мъж, който се представил за полицай и я убедил да съдейства за залавянето на престъпници. Уверил я, че е създадена нужната организация, че наблюдават извършителите и е добре да ги задържат с веществени доказателства. Жената събрала всички налични пари – 2378 лв., и златните накити и доверчиво ги пуснала през балкона. За неин късмет наетият от измамниците куриер се оказал почтен човек.  39-годишният бил нает по телефона от фирма за дограма от Русе.  „Фирмаджиите“ взели телефонният му номер от интернет, помолили го да занесе „чертежи“ за цялостна смяна на дограмата на жилището, поръчката била спешна, а за изпълнението на курса щял да получи хонорар от 300 лв. След като взел пакета, мъжът с изненада установил, че в него има пари и накити и веднага се досетил, че е попаднал неволно в схемата. Незабавно занесъл парите и ценностите в полицията в Кюстендил и след като обяснил ситуацията, полицейските служители се заели и скоро открили жертвата, на която върнали парите и ценностите. \r\nПо случая е започнато досъдебно производство в РУ Кюстендил, а работата по него продължава под наблюдението на прокуратурата. РУ Кюстендил благодари за почтеността и съобразителността на 39-годишния мъж, предотвратил значима щета за жертвата. \r\nПрипомняме, че по същата схема – куриерска услуга за фирма за дограма, бе направен опит да бъде измамена 80-годишна кюстендилка, миналата година. Бяха й поискани 6 000 лв. Тогава наетият за куриерската услуга гражданин също предотврати  щетата,  като донесе в полицията парите.  \r\nЗа пореден път отправяме апел към хората да не се доверяват на непознати по телефона, които им искат пари.  Независимо от това колко убедително ви говорят, бъдете наясно, че ако ви искат пари под какъвто и да е предлог сте потенциална жертва на телефонните измамници.", "date": "2018.01.30", "title": "Кюстендил: Мъж предотврати телефонна измама по схемата куриерска услуга за фирма за дограма"}
{"url": "http://www.focus-news.net/news/2018/01/30/2483175/predstoyashti-sabitiya-v-stranata-na-31-yanuari-agentsiya-fokus.html", "text": "*** \r\nОт 9.00 часа Народното събрание ще проведе заседание. \r\n*** \r\nОт 10.00 часа ще се проведе заседание на Министерския съвет. \r\n*** \r\nОт 13.30 часа в сградата на Министерския съвет Националният съвет за тристранно сътрудничество ще проведе заседание. \r\n*** \r\nОт 16.00 часа в зала „Тържествена“ на Военна академия „Г. С. Раковски“ се организира общо събрание за учредяване на клуб на възпитаниците и приятелите на Академията. На събитието ще присъства председателят на Народното събрание Цвета Караянчева. \r\n*** \r\nОт 7.30 часа на ул. „Московска“ 33 в деловодството на Столична община Национален инициативен комитет за качествена и иновативна образователна система ще внесе сигнал за 98 нарушения на Директора на 2-ра ДГ \"Звънче\".\r\n*** \r\nОт 9.00 часа 4 състав на Специализирания наказателен съд ще заседава по делото срещу Юлиян Т., Христо Ст., Невена М. и Георги А., обвинени в организиране и ръководене на организирана престъпна група. \r\n*** \r\nОт 9.30 часа 21 състав на Софийския градски съд ще гледа делото срещу Герман К. (чл.116 НК).\r\n*** \r\nОт 9.30 часа 19 състав на Софийския градски съд ще гледа делото срещу Димитър А. (депутат) и Методи П. (чл. 304 б, ал. 1 от НК ).\r\n*** \r\nОт 10.00 часа 9 състав на Специализирания наказателен съд ще заседава по делото срещу Радослав Б., Денис Б., Мариян К., Павел В. и Иван И., обвинени в организиране и ръководене на организирана престъпна група. \r\n*** \r\nОт 10.30 часа 3 състав на Специализирания наказателен съд ще заседава по делото срещу Мирослав Ц. и Ивалин Й., обвинени в организиране и ръководене на организирана престъпна група.\r\n*** \r\nОт 10.30 часа в сградата на Район “Младост”, ж.к. “Младост 3”, ул. “Свето преображение” 1, ще се състои официалната церемония по връчване на наградата “Най-зелена община” за 2017 г. в категория “Голяма община”.\r\n*** \r\nОт 11.00 часа в Национален пресклуб БТА Сдружение \"Образование без раници\" организира пресконференция. \r\n*** \r\nОт 13.00 часа 11 състав на Специализирания наказателен съд ще заседава по делото срещу Стоян Б., Румяна К., Николай С., Митко П. и др. обвинени в длъжностно присвояване в големи размери. \r\n*** \r\nОт 13.00 часа в конферентната зала на хотел „Анел\", бул. „Тодор Александров\" № 14, ще се проведе кръгла маса на тема: „Информационната среда в България и начина и на употреба\".\r\n*** \r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия. \r\n*** \r\nОт 14.00 часа в зала София-1 на хотел „Маринела“, министърът на икономиката Емил Караниколов, ще открие конференция „Иновации за конкурентоспособност. Базовите индустрии - двигател за растеж”.\r\n*** \r\nОт 14.00 часа 7 състав на Специализирания наказателен съд ще заседава по делото срещу Борислав И., Георги Р., Дончо Д., Иван З. и др., обвинени в незаконно превеждане през границата. \r\n*** \r\nОт 15.00 часа 10 състав на Специализирания наказателен съд ще заседава по делото срещу Антон Г., кумулиране на наказанията. \r\n*** \r\nОт 18.30 часа в Литературния клуб на Столична библиотека Ангел Игов ще бъде първия „Разказвач на месеца” от новата инициатива на библиотеката и ще чете от своите разкази и романи.\r\n*** \r\nОт 19.00 часа в Партерното фоайе на Софийската опера и балет ще се състои концерта „Вечер на испанската музика“.\r\n*** \r\nОт 19.00 часа в Дом на киното ще бъде представена една от най-личните книги на Йордан Радичков „Прашка“.\r\n*** \r\nОт 19.30 часа в зала „България“ ще се състои концерт на цигуларя Алекси Кени.\r\n*** \r\nОт 10.30 часа в сградата на Областния информационен център – Варна ще се проведе пресконференция на тема „Успешни ли са еврофондовете във Варненска област?“.\r\n*** \r\nОт 10.00 часа в Пресклуба на БТА във Велико Търново ще се проведе пресконференция  за предстоящия Национален събор на овцевъдите в България. \r\n*** \r\nОт 11.00 часа пред паметника на Стефан Стамболов на ул. „Г.С.Раковски“ ще бъдат отбелязани 164 години от рождението на Стефан Стамболов.  \r\n*** \r\nОт 19.00 до  22.00 часа в Клуб 7 ще протече среща с Йордан Йовчев\r\n*** \r\nОт 13.30 часа в съдебна зала № 3 на Административен съд – Враца ученици от XI клас на СУ „Козма Тричков“ гр. Враца и ПЕГ „Йоан Екзарх“ гр. Враца ще се запознаят с административното правосъдие, компетентността на Върховен административен съд и административните съдилища, административно нарушение и наказание и как да защитим правата си чрез съдебните институции.\r\n*** \r\nОт 19.00 часа в камерна зала на ДТК ще бъде представена постановката „Нора“ от Хенрик Ибсен.\r\n*** \r\nОт 9.30 часа в Детска градина № 12 ще бъде представен Куклен спектакъл  „Забързана приказка“ на Държавен куклен театър „Дора Габе“.\r\n*** \r\nОт 15.30 часа в Държавен куклен театър „Дора Габе“ ще се състои Куклен спектакъл  „Тримата братя и златната ябълка“ на Държавен куклен театър „Дора Габе“.\r\n*** \r\nОт 11.30 часа и 18.30 часа в Народно читалище „Йордан Йовков – 1870 г.“, Зала „Зорница“, ще бъдат представени спектаклите „Любовта е...“ на Театрална студия „Зорница“ при Народно читалище „Йордан Йовков – 1870 г.“  \r\n*** \r\nВ Народно читалище „Йордан Йовков – 1870 г.“, Читалня, ще се състои презентация „Луис Карол и неговото творчество  за деца“. \r\n*** \r\nОт 12.00 часа тържествено ще бъдат поднесени венци и цветя пред паметната плоча на генерал Черевин по повод 140 години от освобождението на Златоград.\r\n***\r\nОт 17.30 часа пред Съдебната палата в Кюстендил ще се проведе протест на надзирателите в затвора в Бобов дол и на служители на „Съдебна охрана”.  \r\n*** \r\nВ 9.30 часа Окръжен съд – Пазарджик ще заседава по делото срещу 14 подсъдими за разпространение идеите на терористичната организация „Ислямска държава“ \r\n*** \r\nВ 11.00 часа в Пресклуб-Пазарджик ще се състои редставяне на проект \"Обмяна на опит и добри практики за успешно местно самоуправление”, който се реализира от Община Лесичово, в партньорство със Сдружение „Ил Пиоппо онлус - Ла Импреса”, Италия.\r\n*** \r\nВ къща – музей „Ванга“ ще бъде представена обновена експозиция с непоказвани вещи на пророчицата по повод 107-годишнина от нейното рождение.\r\n***\r\nОт 09.00 часа Общинският съвет в Пловдив ще гледа Бюджет 2018. \r\n***\r\nОт 9.00 часа, във 2 зала Окръжният съд в Пловдив ще гледа делото срещу подсъдимия Атанас А. обвинен в това, че през периода от 14.01.2008 г. до 18.03.2010 г. в гр. Пловдив, в качеството му на собственик и управител на фирма, е избегнал установяването и плащането на данъчни задължения в особено големи размери.\r\n***\r\nОт 9.00 часа, в 10 зала Окръжният съд ще гледа делото срещу Ангел Б. обвинен в това, че на 18.06.2016 г. на главен път II-66, км 123+900 в посока с. Милево, обл. Пловдив – с. Поповица, обл. Пловдив, при управляване на МПС – мотоциклет „Ямаха“ е нарушил правилата за движение и е причинил смъртта на две лица. \r\n*** \r\nОт 11.00 часа пред паметника на Стефан Стамболов на едноименния площад пред сградата на Община Пловдив с тържествено честване ще бъдат отбелязани 164 години от рождението на Стефан Стамболов.\r\n*** \r\nОт 15.00 часа на Арменските гробища ще се състои поклонението пред диригента Крикор Четинян, който почина на 29 януари. \r\n***\r\nОт 18.00 ч., в зала „Съединение“ на Регионален исторически музей – Пловдив, пл. „Съединение“ №1 ще се проведе обществено обсъждане за чистотата на въздуха. \r\n*** \r\nОт 11.00 часа на понтон № 2 ще пристиге новопостроеният кораб за хидрографски измервания на Изпълнителна агенция „Проучване и поддържане на р. Дунав“.\r\n*** \r\nОт 10.00 часа пред сградата на Районен съд – Смолян ще се състои събрание на открито на служителите на Главните дирекции „Изпълнение на наказанията“ и „Охрана“.\r\n*** \r\nОт 19.00 часа в Оперен театър ще бъде представен  „Сиси – душата на императрицата“ – мюзикъл от Роланд Баумгартнер.\r\n*** \r\nОт 14.00 часа в заседателната зала на Община Трън Общински съвет ще гласува бюджета на Общината за 2018г.\r\n*** \r\nОт 9.00 часа пред Съдебната палата се очаква символичен протест на служителите в шуменски арест.", "date": "2018.01.30", "title": "Предстоящи събития в страната на 31 януари (Агенция „Фокус“)"}
{"url": "http://www.focus-news.net/news/2018/01/30/2483176/yeni-safak-turskiyat-ministar-na-otbranata-izklyuchi-dopuskaneto-na-tsivilni-zhertvi-po-vreme-na-operatsiyata-v-afrin.html", "text": "Турският министър на отбраната Нуретин Джаникли заяви, че нито турската армия, нито „Свободната сирийска армия“ са нанесли жертви върху местното цивилно население по време на настоящата операция „Маслинова клонка“ в сирийския регион Африн, пише  Yeni Safak.\r\nПо време на изказване пред депутатите в Анкара Джаникли заяви, че „няма цивилни, пострадали при операция „Маслинова клонка“ на турските въоръжени сили и на „Свободната сирийска армия“.  Той допълни, че това „показва чувствителността на турската армия“, въпреки, че според него, местните кюрдски сили да използват цивилни като човешки щит. \r\nДопълнително Джаникли заяви, че до момента по време на операцията са загинали „петима души от турската армия и 24 от ССА“. \r\n„Ние сме в Африн, за да го спасим, а не окупираме“, допълни министърът.  Виктор Турмаков", "date": "2018.01.30", "title": "Yeni Safak: Турският министър на отбраната изключи допускането на цивилни жертви по време на операцията в Африн"}
{"url": "http://www.focus-news.net/news/2018/01/30/2483177/stara-zagora-18-godishni-uchenitsi-sa-razrushili-fontana-na-ploshtad-kiatso-v-kazanlak-shtetite-sa-za-10-hil-leva.html", "text": "Разкрити са извършителите на вандалския акт, при който през нощта на петък срещу събота – 26 срещу 27 януари, бе разрушен фонтанът на площад – КИАЦО в Казанлък. Това каза за Радио „Фокус“ главен инспектор Павлин Коцев, от РУ – Казанлък. В Районното управление е получен сигнал затова, че е извършено повреждане и унищожаване на общинско имущество – шадравана на площад КИАЦО. Извършен е оглед и има образувано досъдебно производство в Районно управление – Казанлък. Установени са шестима извършители, четири момчета и две момичета, заснети от камерите инсталирани от Община в Казанлък в централната част на града. Всички младежи са 18-годишни, ученици, нямат криминални прояви, нямат регистрации. Главен инспектор Павлин Коцев поясни, че деянието е извършено вследствие употреба на алкохол. Към момента все още се извършва проверка, установява се съпричастността на всеки един към деянието.\r\nМатериалите от проверката ще бъдат докладвани на Прокуратурата. Деянието е по чл. 216, ал. 1 от Наказателния кодекс – унищожаване и повреждане на общинско имущество, за което наказанието е до 5 години лишаване от свобода.\r\nНачалникът на кабинета на кмета Сребра Касева поясни, че въпросният шадраван е бил счупен още в събота на разсъмване, но никой не е сигнализирал. „Въпреки че този площад е много оживен – на него играят деца, има хора по пейките, които си почиват“, коментира тя. „Ще поправим щетите. Разпространявайки снимки на разрушения фонтан във „Фейсбук“ страницата на общината искахме да покажем на съгражданите ни, че не трябва да се делим на Община и общественост“, заяви Сребра Касева. „Общината е длъжна да гради красота и да създава уют, а всички останали, които си мислят, че са над закона- могат да правят каквото си искат, да рушат. Казвам това с цялата отговорност, защото това не е първият случай, но се надявам да е последният. При тези случаи камерите запечатаха лицата на нарушителите. Не знам дали това, което се случва е умишлено, но казанлъчани трябва да бъдат отговорни преди всичко към своя град и към всичко онова, което се прави. Не трябва да позволяваме на такива младежи, какъвто е последният случай, или на хора във всякаква възраст да правят поразии и да рушат направеното“, категорична бе тя. Извършителите на деянието са разкрити и благодарение на камерите, които са монтирани от Община Казанлък на различни места от града. От Общинска администрация възнамеряват да увеличат техния брой. По информация на Община Казанлък нанесените щети са за близо 10 хиляди лева. Освен разбития фонтан, младежите са разрушили и водоподаващата система на фонтана. \r\nСлавяна ГАЙДАРОВА", "date": "2018.01.30", "title": "Стара Загора: 18-годишни ученици са разрушили фонтана на площад – КИАЦО в Казанлък, щетите са за 10 хил. лева"}
{"url": "http://www.focus-news.net/news/2018/01/30/2483166/uvelichavat-se-gradovete-s-protestirashti-nadzirateli.html", "text": "Увеличават се градовете за протест на надзирателите. Вече в 16 града са обявени протести пред съдебните палати. Това съобщиха от пресцентъра на Синдиката на Служителите в Затворите в България (ССЗБ). Монтана, Кърджали, Смолян, Перник и Пазарджик са поредните градове, които подкрепят протеста на Синдикат на служителите в затворите в България и Синдикат \"Охрана\" за изравняване на социалния статут на работещите в затворите и на охраняващите съдебните сгради и магистратите в България.\r\nЧасът на протестите е:\r\nМонтана - 12.00 - 12.30 часа;\r\nКърджали - 17.30 - 18.30 часа;\r\nПазарджик 17.00 - 18.00 часа;\r\nСмолян – 10.00 часа;\r\nПерник - 12.00-12-30 часа.\r\nПреди тях протести пред съдебните палати, за утре, 31 януари, заявиха.\r\nВраца – 7.30 – 8.00 часа;\r\nБлагоевград – 12.00 – 13.00 часа;\r\nВидин 12.00 – 13.00 часа;\r\nСливен – 12.00 – 12.30 часа;\r\nПлевен - 12.00 – 12.30 часа;\r\nВарна - 17.00 – 18.00 часа;\r\nБургас - 17.00 – 18.00 часа;\r\nПловдив - 17.00 – 18.00 часа;\r\nКюстендил - 17.00 – 18.00 часа;\r\nСтара Загора - 17.00 – 18.00 часа;\r\nВ.Търново – 17.00 – 18.00 часа.", "date": "2018.01.30", "title": "Увеличават се градовете с протестиращи надзиратели"}
{"url": "http://www.focus-news.net/news/2018/01/30/2483179/blagoevgrad-regionalniyat-istoricheski-muzey-shte-otbelezhi-145-g-ot-obesvaneto-na-vasil-levski-s-gostuvashta-izlozhba.html", "text": "Регионален исторически музей – Благоевград ще отбележи 145 година от обесването на Васил Левски с гостуваща изложба. Това съобщи за Радио „Фокус“ – Пирин Елена Чългънова, уредник в културната институция. Тя е озаглавена – „Посветен на Отечеството” и ще бъде открита на 16 февруари от 11.00 часа. „Изложбата посветена на Апостола на българската свобода – Васил Левски, ще бъде представена от Александър Мошев – архивист в Българския исторически архив на Националната библиотека „Св. Св. Кирил и Методий”“, каза още Чългънова.\r\nЛивия НИНОВА", "date": "2018.01.30", "title": "Благоевград: Регионалният исторически музей ще отбележи 145 г. от обесването на Васил Левски с гостуваща изложба"}
{"url": "http://www.focus-news.net/news/2018/01/30/2483180/ministar-lilyana-pavlova-raboti-se-za-sreshta-mezhdu-turtsiya-i-evropa-ostava-samo-opredelyane-na-data.html", "text": "Работи се по въпроса за среща между Турция и Европа като остава само определяне на дата. Това стана ясно от думите на министъра на Българското председателство на Съвета на ЕС Лиляна Павлова в предаването \"Още от деня\" по БНТ. „Успяхме да се възползваме от посещението си в Давос не само като слушатели. Фокусът тази година беше Европа. Тя се завърна на глобалната сцена като един сериозен фактор“, посочи тя. По думите й България е спечелила вниманието в Давос и се водят разговори за малък формат на това събитие в България, където да приемем световните лидери в бизнеса и инвеститори. „Атмосферата, която създава Давос, дава възможност за по-неформални контакти с бизнеса, но и с междуправителствените ръководители. Тази година Европа е основна тема на Давос. Миналата беше Китай, по-миналата САЩ. Европа се завръща със самочувствие, с много силни изказвания и участие на германския канцлер Ангела Меркел, президентът Макрон. Важно беше и участието на България, срещите на държавните глави по темата за Западните Балкани и по темата Новата Европа, каква Европа искаме като фактор“, заяви тя. Лиляна Павлова посочи, че от европейските лидери има доверието в министър-председателя Бойко Борисов, а България е получила една много висока оценка на първата Неформална среща по темата за сигурност. \"Трябва да изчистим имиджа на Балканите, че са само държави, които създават проблеми.\", изтъкна министърът. „Целта ни е да покажем тази перспектива и на Европейските държави, но и свързаността на гражданите“, коментира Лиляна Павлова.", "date": "2018.01.30", "title": "Министър Лиляна Павлова: Работи се за среща между Турция и Европа, остава само определяне на дата"}
{"url": "http://www.focus-news.net/news/2018/01/30/2483172/aleksandar-novak-nito-amerikanskite-kompanii-nito-svetovnata-ikonomika-poluchavat-polzi-ot-sanktsiite.html", "text": "Според министъра на енергетиката на Русия Александър Новак нито американските компании, нито световната икономика извличат ползи от новите санкции, наложени спрямо страната. Той заяви това, след като министерството на финансите на САЩ публикува списък с руски политици и бизнесмени, близки до Кремъл, предава Reuters.\r\n„Всички санкции целят да поставят препятстния пред бизнеса, което пречи на пазарната конкуренция“, заяви Новак в официално свое заявление. \r\nНовак е включен в новия списък, станал известен като Кремълски. Включените в него не са обект на санкции, но върху тях е хвърлена потенциална сянка на риск за налагане на такива. Виктор Турмаков", "date": "2018.01.30", "title": "Александър Новак: Нито американските компании, нито световната икономика получават ползи от санкциите"}
{"url": "http://www.focus-news.net/news/2018/01/30/2483183/ministar-krasen-kralev-e-parviyat-balgarski-ministar-koyto-uchastva-v-mladezhki-forum-na-ikonomicheskiya-i-sotsialen-savet-na-oon-v-sasht.html", "text": "Министърът на младежта и спорта Красен Кралев участва в най-ключовия панел на високо равнище на Младежкия форум на Икономическия и социален съвет на Организация на обединените нации (ООН) в Ню Йорк, САЩ, съобщиха от пресцентъра на министерството. Във форума се включиха над 60 министри по въпросите на младежта от цял свят. Министър Кралев е първият български министър, който взима участие в престижния форум, официално открит от заместник-генералния секретар на ООН, Н. Пр. Амина Мохамед.\r\n По време на изказването си българският министър представи добрите практики в страната ни за включване на младите хора в процесите по вземане на решения, свързани с техните права. В рамките на панела “Ролята на младите хора в изграждане на устойчиво развитие” Красен Кралев заяви, че като председателстваща страна на Съвета на ЕС България е длъжна да отговори на нуждите на младите хора в Европа чрез изграждането на работещи мерки и програми. “Бъдещето на Европа и младите хора” е един от ключовите приоритети за страната ни по време на Председателството ни, посочи той и поздрави специалния пратеник на ООН по младежките въпроси Джаятма Уикрманаяке, която бе и модератор на панела, за нейната ангажираност към защитаването на младежките права. Красен Кралев изтъкна, че България е горда, че също е имала силна номинация на млад човек за същата позиция. \r\nТой изтъкна, че през 2018 г. трябва да бъде разработена следващата европейска стратегия за младежта, която се занимава с приоритетите в областта на младежта и отговаря на нуждите на младите хора. \"По този начин се стремим да осигурим платформа за ефективна комуникация между различни заинтересовани страни, включително млади хора и младежки организации. Тази платформа ще бъде организирана в рамките на Европейската младежка конференция, която ще се проведе в България през април. Ще имаме около 250 участници от страните-членки на ЕС, Западните Балкани и Източното партньорство, където се стремим заедно да разработим до 10 европейски младежки цели, които ще бъдат директна препоръка към следващата стратегия на ЕС за младежта. В този смисъл ще имаме директен резултат, постигнат чрез процес на участие и приобщаване\", подчерта министър Кралев.\r\nПо време на форума Красен Кралев разговаря със специалния съветник по младежките въпроси на Държавния департамент на САЩ Анди Рабенс.  Очаква се в рамките на работната си визита в Ню Йорк министър Кралев да проведе oще ключови срещи с представители на страните-членки на ООН и ООН.", "date": "2018.01.30", "title": "Министър Красен Кралев е първият български министър, който участва в Младежки форум на Икономическия и социален съвет на ООН в САЩ"}
{"url": "http://www.focus-news.net/news/2018/01/30/2483182/nimh-utre-shte-e-slanchevo-s-maksimalni-temperaturi-mezhdu-9-i-14.html", "text": "През нощта ще преобладава ясно, утре – слънчево време с временни увеличения на облачността. Вятърът ще отслабне, в много райони и ще стихне. Дневните температури слабо ще се понижат. Минималните ще са предимно между минус 2° и 3°, по Черноморието до 4° - 6°, максималните между 9° и 14°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане слабо ще се понижи, но ще остане по-високо от средното за януари.\r\nПо Черноморието ще е предимно слънчево. Ще духа слаб  югозападен вятър. Максималните температури ще са 8-11°. Температурата на морската вода е 6-7°. Вълнението на морето ще бъде 1-2 бала.\r\nВ планините ще е предимно слънчево. Вятърът ще е слаб до умерен от западната четвърт. Максималната температура на височина 1200 метра ще бъде около 7°, на 2000 метра – около 0°.\r\nМесец февруари ще започне с предимно слънчево и доста по-топло време от обичайното, особено в Източна България и северно от планините, където ще духа умерен югозападен вятър. В петък ще се заоблачи, но само на отделни места ще превали слаб дъжд. Почивните дни ще започнат с високи температури, но от северозапад, с усилване на вятъра, температурите бързо ще се понижават. В събота ще завали дъжд, който със застудяването, отначало във високите котловинни полета на Западна България и Предбалкана, ще премине в сняг.", "date": "2018.01.30", "title": "НИМХ: Утре ще е слънчево, с максимални температури между 9° и 14°"}
{"url": "http://www.focus-news.net/news/2018/01/30/2483181/ria-novosti-savetat-za-sigurnost-na-oon-prodalzhi-s-polovin-godina-mandata-na-mirotvortsite-v-kipar.html", "text": "Съветът за сигурност на ООН продължи мандата на разположените в Кипър миротворци с половин година до 31 юли 2018 г. Съветът поиска от генералния секретар Антонио Гутереш де представи на 15 юли   доклад за прогреса в разрешаването на продължаващия повече от 40 години конфликт, разделил острова, предава  РИА  Новости.\r\nПоследният кръг от преговорите за Кипър под егидата на ООН премина в Кран-Монтана от 29 юни до 2 юли 2017 г. и приключи без успех. Гутереш заяви, че между двете страни остават съществени разногласия по редица въпроси, което прави невъзможно сключването на споразумение.  Виктор Турмаков", "date": "2018.01.30", "title": "РИА  Новости: Съветът за сигурност на ООН продължи с половин година мандата на миротворците в Кипър"}
{"url": "http://www.focus-news.net/news/2018/01/30/2483184/politologat-prof-aleksandar-marinov-problemat-na-pravitelstvoto-e-che-ne-mozhe-da-formulira-golemite-si-vaprosi-za-reshavane-a-gi-zahvashta-samo-povarhnostno.html", "text": "Големият проблем на българското правителство е, че не може да формулира големите си въпроси за решаване, а само ги захваща повърхностно. Това коментира политологът проф. Александър Маринов в предаването „Това е България“  Радио „Фокус“. „Премиерът не иска да говори за най-сериозните проблеми. Проблемите с корупцията не в буквалния, баналния смисъл, а с факта, че държавата е окупирана. Държавата се управлява от един тесен кръг от хора, които използват властта в свой интерес“, посочи той. „Има много неща, за които трябва да се говори и е добре да се говори, например за демографката криза. Но ние там не виждаме дори начало на сериозен разговор, а камо ли действия. Не случайно повтарям непрекъснато, може да надхитрите или игнорирате политическите опоненти или тези, които ви критикуват в медиите, но живота не може да  надхитрите“ коментира проф. Александър Маринов. По отношение на изграждането на  инфраструктура на Балканите, той е скептик и смята, че какво ще се строи и къде ще се строи, все още не ясно. „Румъния не се е произнесла по въпроса за третия мост на река Дунав при Русе, още повече, че те имат идея за мост на друго място“, обясни Александър Маринов и допълни, че не е ясно и дали България ще запази позицията си за пренос за газ.", "date": "2018.01.30", "title": "Политологът проф. Александър Маринов: Проблемът на правителството е, че не може да формулира големите си въпроси за решаване, а ги захваща само повърхностно"}
{"url": "http://www.focus-news.net/news/2018/01/30/2483187/sport-dariya-kasatkina-se-klasira-na-vtori-krag-ot-turnira-v-sankt-peterburg.html", "text": "Рускинята Дария Касаткина се класира на втори кръг на турнира в Санкт Петербург, побеждавайки с 1:6, 6:4, 6:1 словачката Виктория Кузмова. \r\nНа втори кръг тя ще излезе срещу победителката в мача между румънката Сораня Кърстя и словачката Доминика Цибулкова.  Виктор Турмаков", "date": "2018.01.30", "title": "Спорт: Дария Касаткина се класира на втори кръг от турнира в Санкт Петербург"}
{"url": "http://www.focus-news.net/news/2018/01/30/2483189/kyustendil-petima-dushi-sa-zaginali-pri-pozhari-v-oblastta-za-godina.html", "text": "Петима души са загинали при пожари в област Кюстендил в рамките на една година. Това съобщи за Радио „Фокус“ – Кюстендил Катя Табачка, говорител на Областна дирекция на МВР – Кюстендил. Четирима от загиналите са били на възраст от 63 до 86 години. Последната жертва на пожар е дете на 4 години. Други шестима души са пострадали при възникване на пожари. Данните сочат, че в рамките на пет години са загинали 13 души в пенсионна възраст, 7 са загиналите на възраст от 19 до 62 години, две са жертвите на пожари на по 4 години. За последните пет години пострадалите при пожар хора са 25. Най-голям е броят на хората в работоспособна възраст. „Основна причина за пожарите със загинали и пострадали е небрежността на хората, липсата на култура по отношение на спазването правилата за пожарна безопасност и изградени навици за действие при възникване на пожар”, каза Катя Табачка.\r\nВенцеслав ИЛЧЕВ", "date": "2018.01.30", "title": "Кюстендил: Петима души са загинали при пожари в областта за година"}
{"url": "http://www.focus-news.net/news/2018/01/30/2483188/blagoevgrad-dvizhenieto-po-pat-ii-19-gradevo-predel-se-osashtestvyava-v-edna-lenta-poradi-paten-intsident.html", "text": "Движението по път II-19 Градево - Предел се осъществява в една лента поради пътен инцидент. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.01.30", "title": "Благоевград: Движението по път II-19 Градево - Предел се осъществява в една лента поради пътен инцидент"}
{"url": "http://www.focus-news.net/news/2018/01/30/2483185/the-hill-ministarat-na-finansite-na-sasht-obeshtava-dopalnitelni-sanktsii-spryamo-rusiya.html", "text": "Министърът на финансите на САЩ Стивън Мнучин заяви, че администрацията на президента Доналд Тръмп ще наложи финансови санкции върху редица богати руски граждани. Той заяви, че докладът, издаден в понеделник по ограничаването на  финансиращите руското правителство не е замяна на финансовите санкции, които Конгресът наложи със закон миналата година, пише  The Hill.\r\n„Това не трябва да се тълкува, че няма да наложим санкции“, заяви Мнучин по време на изслушване пред Сената. Тръмп обяви, че настоящият режим на финансови санкции спрямо Русия е достатъчен да възпре дестабилизиращите политически и военни действия на Москва. \r\nМинистерството на финансите публикува списък с руски бизнесмени и политически фигури като част от законодателството за наказване на Москва за нейната намеса на изборите. Администрацията отрече това да е „списък със санкции“.  Виктор Турмаков", "date": "2018.01.30", "title": "The Hill: Министърът на финансите на САЩ обещава допълнителни санкции спрямо Русия"}
{"url": "http://www.focus-news.net/news/2018/01/30/2483191/smolyan-94-chitalishta-sas-7451-samodeytsi-razvivat-kulturna-deynost-v-oblastta.html", "text": "На територията на област Смолян функционират 94 читалища в 10 общини, като 7451 самодейци развиват културната дейност в тях. Това каза за Радио „Фокус“ – Смолян Недялка Мачокова – председател на Регионален експертно-консултантски информационен център „Читалища“ – Смолян. Читалищата развиват дейности в 388 школи, клубове и кръжоци. От тях 88 са танцови, 137 са певчески, 59 музикални и 47 литературни, театрални и езикови.\r\nПо думите на Мачокова, освен с ежедневната си активна дейност, читалищата от областта активно се включват в различни мероприятия. Над 20 читалища от област Смолян кандидатстват в конкурс за финансирани на проекти по направление „Читалища“ във връзка предстоящата инициатива „Пловдив – европейска столица на културата 2019“. В тях са представени различни проекти, свързани с културно-образователни дейности, танцово-образователни спектакли, теми за билките, каба-гайдата, филм за културно наследство на селата в Родопите и други интересни теми, посочи Мачокова. Крайният срок за подаване на проектите за кандидатстване в конкурса е утре, 31 януари. Очаква се резултатите от него да бъдат ясни след около месец.\r\nНели ГЕРГЬОВСКА", "date": "2018.01.30", "title": "Смолян: 94 читалища със 7451 самодейци развиват културна дейност в областта"}
{"url": "http://www.focus-news.net/news/2018/01/30/2483190/las-vegas-sun-makedonskata-politsiya-konfiskuva-300-kilograma-kanabis-pri-opit-toy-da-premine-granitsata.html", "text": "Граничната полиция на Македония съобщи, че е иззела повече от 300 кг. канабис, скрит в натоварени в камион торби с ориз, пише  Las Vegas Sun.\r\nМакедонската митническа служба съобщи, че наркотиците, които е трябвало да достигнат до Западна Европа са на сумата от 800 хил. евро. 36-годишният гръцки гражданин, който карал камиона, е арестуван по обвинения за трафик на наркотици. Името му не е оповестена. \r\nПолицията съобщава, че превозното средство е тръгнало от Атина и че детайлите по случая са предадени на прокуратурата.\r\nМакедония е важна транзитна точка за международния трафик на наркотици, включително и на транспорта на хероин от Югозападна Азия към Европа и наскоро е станала свидетел на пик на трафика на канабис по данни на мониторинговите агенции на ЕС.  Виктор Турмаков", "date": "2018.01.30", "title": "Las Vegas Sun: Македонската полиция конфискува 300 килограма канабис при опит той да премине границата"}
{"url": "http://www.focus-news.net/news/2018/01/30/2483178/tass-siriyskata-opozitsiya-na-kongresa-v-sochi-iska-da-formira-shirok-front.html", "text": "Опозицията, участваща на Конгреса на сирийския национален диалог, който се провежда в Сочи, се изказа в полза на формиране на широк фронт и поиска да използва възможността, давана ѝ от форума, предава ТАСС.\r\n„Ние, като национално демократично движение, искаме да създадем широк фронт и искаме да извлечем изгода от тази среща, създавайки вътрешна политическа сила“, заяви представителя на „Националния координационен комитет за демократични промени в Сирия“ Хейсам Манаа. „Нормално е при срещата да се случват шокове“, заяви той, коментирайки атмосферата на конгреса. „Но това е като сливането на два океана – създава се впечатление за сблъсък, а в действителност водата просто се слива. Най-важното е, че успяхме да избегнем взривове и открихме точки на допир“, допълни той.\r\nСпоред организаторите на Конгреса в Сочи са пристигнали 1511 делегати, представящи всички слоеве на сирийското общество. Повечето от тях (94,5%) са араби, но сред тях има кюрди, язиди, асирийци, арменци, черкези, туркмени и други.  Виктор Турмаков", "date": "2018.01.30", "title": "ТАСС: Сирийската опозиция на Конгреса в Сочи иска да формира широк фронт"}
{"url": "http://www.focus-news.net/news/2018/01/30/2483208/istorikat-prof-plamen-pavlov-stefan-stambolov-e-lichnost-koyato-nyama-analog-v-savremennata-ni-istoriya.html", "text": "Стефан Стамболов e личност, която няма аналог в съвременната ни история. Това каза за предаването „Това е България“ на Радио „Фокус“ историкът проф. Пламен Павлов по повод 164- годишнината от рождението на видния държавник Стефан Стамболов. Той обясни, че Стамболов не е русофоб и ориентира България към европейската перспектива. „В началото на ХХ век ние имаме повече интелигенция и по-ускорено икономическо развитие от всички балкански народи, които са получили свобода по-рано, допълни историкът“, коментира историкът. Според него посланието за бъдещите поколения Стефан Стамболов е формулирал в своята поезия. “Не щеме ний богатствo, не щеме ни пари, искаме свобода с човешки правдини, т.е. искаме демокрация. Другото, без да го е казал и дори да е изтъркано е- България над всичко и той го прави. За него над всичко са българските национални интереси, които са хармонизирани с универсалните човешки ценности“, заяви проф. Пламен Павлов. По думите му България е длъжник на исторически фигури с ръста на Стефан Стамболов. Той допълни, че младите поколения ще преоткрият и по свой начин ще създадат активни и действени политици и държавници, които да бъдат аналози на Стефан Стамболов.", "date": "2018.01.30", "title": "Историкът проф. Пламен Павлов: Стефан Стамболов e личност, която няма аналог в съвременната ни история"}
{"url": "http://www.focus-news.net/news/2018/01/30/2483211/biser-mihaylov-oblasten-upravitel-na-blagoevgrad-kritichen-moment-prez-2017-godina-be-ogromniyat-pozhar-na-teritoriyata-na-obshtinite-kresna-i-sandanski.html", "text": "Критичен момент през 2017 година бе огромният пожар на територията на общините Кресна и Сандански. Това каза за Радио „Фокус“- Пирин Бисер Михайлов, областен управител на Благоевград. „При него имаше реална опасност да засегне живота и здравето на жителите на двете общини. Бяха засегнати огромни горски територии. Голямо предизвикателство беше координацията в дейността във всички ресорни институции, които взеха участие в погасяване на пожара“, каза Михайлов. „Използвам възможността да благодаря на всички, които взеха участие в потушаването на този пожар. Ако трябва да направим анализ на ситуацията е – важното е, че не бяха допуснати човешки жертви. В огромна степен беше опазено имуществото и собствеността на хората в двете общини“, каза Михайлов. По думите му на последния съвет на комитета за наблюдение на ОП „Развитие на селските райони“ е била дадена възможност от страна на държавата двете общини Кресна и Сандански, както и Югозападно държавно предприятие да участват със свои проекти с цел възстановяване на щетите от пожара. „Сумите са достатъчни и просто трябва да бъдат направени проектите по възстановяване на последиците от този огромен горски пожар“, каза Михайлов.\r\nЛора КАЛЧЕВА", "date": "2018.01.30", "title": "Бисер Михайлов, областен управител на Благоевград: Критичен момент през 2017 година бе огромният пожар на територията на общините Кресна и Сандански"}
{"url": "http://www.focus-news.net/news/2018/01/30/2483160/georgi-marinov-zamestnik-kmet-po-reda-i-sigurnostta-v-plovdiv-na-vseki-30-sekundi-nyakoy-po-sveta-stava-zhertva-na-trafik-na-hora.html", "text": "На всеки 30 секунди някой става жертва на трафик на хора. Това каза на откриването на Национална работна среща за противодействие на трафика на хора и закрила на жертвите Георги Маринов, заместник-кмет по реда и сигурността в Пловдив, предаде репортер на Радио \"Фокус\" - Пловдив. 27 милиона са жертвите на трафик само за 2016 година. „80% от тях са жени и деца“, каза Георги Маринов. По думите му трафикът на хора е особено жестоко престъпление, непознаващо граници, националност, възраст и пол. Предпоставките за попадане в оковите на модерното робство са различни-социокултурни, икономически, политически и други. „Обединени сме от идеята да синхронизираме общите си усилия, използвайки целия ресурс и набор от законови мерки, за да се противопоставим на робството на 21 век“, каза Георги Маринов. В България жертвите на трафик на хора са около 350 за изминалата година. „Най-тежки са случаите на експлоатация, съчетани с физическо насилие, от които жертвите по-трудно се възстановяват“, каза Камелия Димитрова, секретар на Националната комисия за борба с трафика на хора. По думите й в администрацията на Националната комисия на трафика на хора са постъпили 107 сигнала за потенциално пострадали лица-най-вече с цел сексуална и трудова експлоатация. В Пловдив има 6 подадени сигнала на горещя телефон на Местната комисия и са свързани със сексуална и трудова експлоатация. „Често се използва емоционалната привързаност на младите, които след това предприемат рискови действия. В действителност случаите са много повече, но хората трудно споделят дори и с полицията, че са били жертва на трафик“, каза Таня Иванова, секретар на Местната комисия за борба с трафик на хора. Тя разказа за един от случаите, в който след запознанство в социалните мрежи младo момиче напуска дома си заради обещания за по-добра работа. Това принуждава нейната майка да сигнализира служителите на Местната комисия, които се обръщат за съдействие към \"Криминална полиция\". В Националната работна среща за противодействие на трафика на хора и закрила на жертвите участват председатели, секретари и членове на десетте местни комисии от градовете Благоевград, Бургас, Варна, Велико Търново, Монтана, Пазарджик, Плевен, Пловдив, Русе и Сливен, представители на неправителствения сектор и международни организации.\r\nВесела КРЪСТЕВА", "date": "2018.01.30", "title": "Георги Маринов, заместник-кмет по реда и сигурността в Пловдив: На всеки 30 секунди някой по света става жертва на трафик на хора"}
{"url": "http://www.focus-news.net/news/2018/01/30/2483186/stara-zagora-izlozhba-na-balgarska-akademiya-na-naukite-be-otkrita-v-muzeya-na-rozata-v-kazanlak.html", "text": "Изложба „Българският принос към културно-историческото многообразие в Обединена Европа” бе открита в Музея на розата, предаде кореспондент на Радио „Фокус“. Изложбата е подготвена от Научния архив на Българска академия на науките. Организатори на проявата са Регионален академичен център – Казанлък и ИМ „Искра“.\r\nИзложбата в 22 табла разказва за приноса на Българската академия на науките за научното и културното издигане и приобщаване на България към европейската общност. В експозицията са представени биографични документи, дневници, мемоари, портрети на известни личности, скици, карикатури, етнографски карти, документални свидетелства за дейността на българските книжовници и просветители, автобиографични и биографични документи, ръкописи на трудове, дневници, мемоари и спомени на български учени, държавни, обществени, културни и военни дейци – членове на Българска академия на науките. Показани са ранните преписи на „История славянобългарска” и взаимоучителните таблици на Неофит Рилски. Специално място в експозицията е отредено на художествено-документалния архив на австро-унгарския пътешественик и художник Феликс Каниц. \r\nАкцент в експозицията са документи и фотографии от архива на акад. Иван Шишманов, основател и пръв председател на Българската секция на Паневропейския съюз. Те представят идеята за обединена Европа и говорят, че още през 30-те години на XX век България възприема идеите на паневропеизма за сближаване и сътрудничество между всички европейски народи на политическа, икономическа и културна основа.\r\nСлавяна ГАЙДАРОВА", "date": "2018.01.30", "title": "Стара Загора: Изложба на Българска академия на науките бе открита в Музея на розата в Казанлък"}
{"url": "http://www.focus-news.net/news/2018/01/30/2483157/gd-granichna-politsiya-avtomobilniyat-trafik-prez-granichnite-punktove-zlatograd-kapitan-petko-voyvoda-i-makaza-se-osashtestvyava-normalno.html", "text": "Трафикът през граничните пунктове с Гърция „Златоград – Термес“, „Капитан Петко войвода – Орменион“ и „Маказа – Нимфея“ се осъществява нормално. Това съобщиха за Радио „Фокус“ – Смолян от пресцентъра на ГД „Гранична полиция“.\r\nНели ГЕРГЬОВСКА", "date": "2018.01.30", "title": "ГД „Гранична полиция“: Автомобилният трафик през граничните пунктове „Златоград“, „Капитан Петко войвода“ и „Маказа“ се осъществява нормално"}
{"url": "http://www.focus-news.net/news/2018/01/30/2483213/plovdiv-izlozhba-ot-dionis-do-plovdiv-shte-bade-otkrita-v-regionalniya-etnografski-muzey.html", "text": "Изложба „От Дионис до Трифон Зарезан“ ще бъде открита в Регионалния етнографски музей в Пловдив. Това съобщи за Радио „Фокус”- Пловдив Грозделина Георгиева, уредник в музея. Откриването на изложбата, посветена на лозята, виното и веселието, ще е на 1 февруари (четвъртък) от 12.30. „В нашия народен календар празникът на св. Трифон Зарезан наследява древните Дионисиеви тържества. Още траките, населявали земите ни, са били прочути лозари и винопроизводители. В своята поема „Дела и дни“ Хезиод (VІІІ – VІІ в. пр.Хр.) дава съвети за брането на грозде и приготвянето на вино: „Когато Орион и Сириус достигнат до средата на небето, сваляй гроздовете и ги носи у дома. Постави ги на слънце десет дни и нощи, а след това нека пет денонощия да лежат на сянка. На шестия ден напълни съдовете с даровете на Дионис“.  Изложбата е като ода за виното – единственото питие, което си има бог в античността и светец в християнската епоха“, отбеляза Георгиева.\r\n„В 12-те богато илюстрирани табла ще откриете легенди за произхода и култа към най-почитания в Тракия бог – покровител на възраждащата се за нов живот природа. Ще разберете как езическият бог е наследен от християнски светец и какво е мястото му в църковния ритуал и народните обичаи. Ще научите за Тракия – родината на лозата и „превъзходното вино“. Виното е храна и лек за хората, но и дар от боговете, средство за общуване с тях”, посочи Георгиева.\r\nИзложбата е придружена с ритуалите на Трифоновден и зарязване на лозата в двора на Етнографския музей, като всичко е обилно полято с вино за бъдещ берекет.\r\nЦветана ТОНЧЕВА", "date": "2018.01.30", "title": "Пловдив: Изложба „От Дионис до Пловдив“ ще бъде открита в Регионалния етнографски музей"}
{"url": "http://www.focus-news.net/news/2018/01/30/2483154/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.01.30", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/01/30/2483214/spad-v-prestapnostta-otchita-mvr-za-dekemvri-2017-g-obzor.html", "text": "Спад в престъпността отчита Министерството на вътрешните работи за декември 2017 г. Това стана ясно по време на месечния брифинг на МВР, по време на който министърът на вътрешните работи Валентин Радев даде актуална информация за средата на сигурност в България през последния месец на миналата година. През декември 2017 г. регистрираните престъпления средно на ден са 227, докато през ноември те са 265. Умишлените убийства са с 18,2% по-малко, забелязва се със 7.9% увеличение на грабежите, с 8.3 %  е намалението на кражбите. Посегателствата спрямо МПС бележат  значителен спад -32,3%. Намаление с над 20.4 % се забелязва и при престъпленията с наркотици. Повишена е и разкриваемостта на престъпленията през 2017 и в сравнение с 2016 г. има 100% увеличение на разкриваемостта на убийствата. С 84 % е намалял миграционният натиск по границата. Министър Радев уточни, че рейтингът на МВР се е покачил и е станал на 46%. Вътрешният министър отдели и специално внимание на извършеното от ръководството на МВР и правителството в сферата на социалната политика.„17,5 млн. лева дадохме миналата година за дрехи, а за тази договорихме 100 млн. лева допълнително, като най-вероятно изплащането ще започне през март. Но не е важно точно с колко ще повишим заплатите, а е важно това да се случва регулярно. Така че за 2019 г. имаме засега само предвидено ново увеличение с 10% на заплатите. Смятам, че трудът на полицаите е оценен по достойнство, но винаги трябва повече“, каза той.\r\nДиректорът на ГД „Национална полиция“  главен комисар Христо Терзийски съобщи, че в България започва да действа зоополиция, като с това страната ни става втората в света, в която има такава. \"433 зоополицаи ще работят на територията на цялата страна - това са разследващи полицаи и оперативни работници, които са изявили желание да работят и по тази линия. При възникнал инцидент с животно те ще реагират с преимущество, тъй като  са запознати с процедурите при предприемане на действия при такива сигнали. Това не са служители извън щата и ще съвместяват няколко дейности“, каза още той и уточни, че до момента има 298 сигнала за проява на жестокост към гръбначни животни, като над 20% от тези престъпления са разкрити и работата по тях продължава. Гл. комисар Терзийски обясни, че са предвидени 28 автомобила за зоополицията, от които 25 вече са напълно готови.\r\nЦветилена СИМЕОНОВА", "date": "2018.01.30", "title": "Спад в престъпността отчита МВР за декември 2017 г. (ОБЗОР)"}
{"url": "http://www.focus-news.net/news/2018/01/30/2483215/sergey-lavrov-rusiya-e-gotova-na-dialog-otnosno-siriya-pod-vsyakakvya-formi.html", "text": "Руският външен министър Сергей Лавров заяви, че страната му е готова на  диалог със Запада по Сирия под всякакви форми, но основното е съблюдаването на принципа за решаването на съдбата на страната от самите сирийци, предава РИА Новости.\r\n„Ние поканихме на този конгрес представители от всички страни постоянни членки на Съвета за сигурност на ООН, на много други държави. Ние сме признателни на Китай и на Казахстан затова, че техните специални представители бяха на това мероприятие“, заяви Лавров. Според министъра „нашите западни партньори се ограничиха да изпратят тук младши дипломати от своите посолства в Русия“.\r\n „Готови сме на диалог във всякакви форми, на всякакво равнище“, допълни той. Виктор Турмаков", "date": "2018.01.30", "title": "Сергей Лавров: Русия е готова на  диалог относно Сирия под всякаквя форми"}
{"url": "http://www.focus-news.net/news/2018/01/30/2483216/d-r-vasil-durev-odbh-smolyan-239-proverki-v-targovskata-mrezha-sa-izvarsheni-za-mesets-v-oblastta.html", "text": "239 проверки в обекти за търговия на дребно и обществено хранене на територията на област Смолян са извършени от служителите на Областната дирекция по безопасност на храните за периода от 29 декември до 25 януари. Това каза за Радио „Фокус“ – Смолян д-р Васил Дурев – главен инспектор и временно изпълняващ длъжността началник отдел „Контрол на храните“ в ОДБХ – Смолян. По думите му най-често констатираните нарушения са по несъответствия на сградов фонд и технологично оборудване, несъответствия относно поддържане на системите за самоконтрол, неправилно обявяване на веществата, причиняващи алергии и непоносимости, несъответствия на общата хигиена на обектите, неправилно обозначаване на имитиращите продукти, съдържащи в състава си мляко и други. За разглеждания период са съставени 15 предписания и 2 акта за установяване на административни нарушения. Бракувани са 2,200 кг месни заготовки.\r\nВ средата на месец януари приключи и ловният сезон, отбеляза д-р Дурев и поясни, че за този период има 8 положителни проби при изследване на диафрагми от диви прасета. В тази връзка общо 297 кг трупно месо от диви свине е иззето и насочено за унищожаване.\r\nНели ГЕРГЬОВСКА", "date": "2018.01.30", "title": "Д-р Васил Дурев, ОДБХ – Смолян: 239 проверки в търговската мрежа са извършени за месец в областта"}
{"url": "http://www.focus-news.net/news/2018/01/30/2483217/temata-balgariya-v-svetovnite-medii-gaz-ot-izrael-obuvki-v-rusiya-biznesmeni-v-kitay-agentsiya-fokus.html", "text": "Българските власти съобщиха, че се интересуват да купуват природен газ от Израел, ако необходимата инфраструктура бъде изградена. В момента България планира да построи газопровод съвместно с Гърция, който да води от Израел към Европа, предава  Isra.com.\r\nМинистърът на енергетиката на България Теменужка Петкова съобщи на израелския министър на националната инфраструктура, енергетиката и водоснабдяването Ювал Щайниц, че България разчита на израелския природен газ, за да има алтернатива на руския, който в момента страната закупува от „Газпром“.\r\nБългария планира да започне проекта „ЕastMed“ за прокарването на газопровод от газовото находище „Левиатан“ в източната част на Средиземно море, през Гърция. Проектът е вече одобрен от ЕС, който ще отдели тази година 34,5 млн. евро за реализацията му. \r\n***\r\nНай-малко 54% от предприемачите от българските компании предпочитат Китай за своите бизнес-пътувания според проучване на Българска търговско-промишлена палата, предава  Xinhua.\r\nГермания е на второ място като дестинация за бизнес-пътуване, следвана от Италия, Сърбия, Румъния, Македония и Русия по данни на проучването. Повече от три четвърти от респондентите са пътували в чужбина, за да увеличат износа на продукция и 36%, за да внасят стоки, докато 28% са търсили партньор за инвестиране в България, а 12%, за да инвестират в чужбина.\r\nПо време на пътуванията си в чужбина, 39% от българските бизнесмени са искали да се срещнат с компании от машиностроителната индустрия, 28% в хранителната и питейната индустрия, 19% в текстилната индустрия и 19% в индустрията с електрониката. \r\nОбщата сума е по-голяма от 100%, защото компаниите сочат повече от един избор в проучването. \r\nСпоред НСИ на България Китай е третият най-голям партньор за внос и износ за България извън ЕС през първите 11 месеца на миналата година с импорт и експорт на сума от 1,129 млрд и 1,999 млрд. лева съответно.\r\n***\r\n Генералният консул на България в Санкт Петербург Светозар Панов съобщи, че в Ленинградска област до края на 2019 г. врати ще отвори българска фабрика за обувки, предава ТАСС.\r\n„До края на следващата година предстои създаване в Ленинградска област на фабрика за производство на обувки, напълно инициирано от българска страна. Размерът на инвестициите съставя около един милион евро“, отбеляза Панов, без да уточни подробности. \r\nСпоред генералния консул се обсъждат също така варианти за въвеждане в строй в региона на български предприятия за производството на млечна продукция. Той отбеляза, че по предварителни данни те ще могат да заработят в близките две-три години. Панов допълни, че българските производители търсят също така и възможности за доставки на руския пазар на био шоколад и на сладкарски изделия. \r\n***\r\nСамо седмица преди приемането на Стратегията за разширяване на Европейския съюз към страните от Западните Балкани, Испания поставя под въпрос не само документа, но и целия процес. Мадрид се противопостави на включването на Косово в стратегията, пише скопското електронно издание МКД, като се позовава на статия в изданието Koha Ditore.\r\nВ писмото под формата на нон пейпър (т.е. неофициален документ), с което разполага редакцията на прищинския вестник, Испания се противопоставя на използването на термина ВБ6 (WB6), съкращение за шестте страни от Западните Балканите, и изтъква, че „Косово не е част от процеса на разширяване\".\r\n„В дипломатическите кръгове се споменава, че Испания планира да се противопостави на участието на Косово на срещата на върха на ЕС и страните от Западните Балкани в София\", пише косовският вестник. \r\nСпоред събеседниците на вестника от Брюксел, съкращението ВБ6 се използва за стратегията, за да не се предизвиква недоволството на страните, които не са признали Косово. В текста на писмото тези държави са определени като партньори на ЕС. Към настоящия момент е известно, че Мадрид не е съгласен с използването на съкращението. \r\nСпоред Koha Ditore подходът на Испания е в резултат от вътрешните проблеми, пред които е изправено иберийското кралство. \r\nВ нон пейпърът Испания излага позицията си, че трябва да бъде правена разлика между процеса на разширяване на ЕС и процедурите и стратегиите за Западните Балкани, които са част от общата политика за външни въпроси и сигурност. В Мадрид изразяват увереност, че разширяването не трябва да се разглежда като пряко средство за решаване на политически проблеми в региона на Западните Балкани.\r\n„Трябва да се случи обратното, необходимо е първо да се преодолеят тези конфликти, за да стане възможен процесът на разширяване\", твърдят от Мадрид. \r\nВ писмото се изисква управляващите в Косово да работят за покриването на стандартите, заложени в Договора за стабилизация и асоцииране и за продължаване на диалога между Белград и Прищина под егидата на ЕС.\r\n***", "date": "2018.01.30", "title": "Темата България в световните медии – газ от Израел, обувки в Русия, бизнесмени в Китай (Агенция \"Фокус\")"}
{"url": "http://www.focus-news.net/news/2018/01/30/2483219/pentagonat-yadrenoto-orazhie-na-rusiya-i-kitay-veche-e-po-efektivno-ot-amerikanskoto.html", "text": "Ядрените оръжия на Русия и Китай са по ефективни в сравнение с американските. Това заяви във вторник на среща с група журналисти, включително кореспондент на ТАСС, заместник-председателят на Комитета на началник щабовете на Въоръжените сили на САЩ генерал Пол Сева.\r\n„През последните няколко години Русия и Китай се занимават със създаването на нови типове и видове ядрено въоръжение – както средства за доставка, така и бойни заряди, а ние – не. Това означава, че възможностите на руските и китайските ядрени арсенали в действителност се подобряват на фона на нашите, които остават сравнително статични. Даже вземайки под внимание нашите усилия по модернизация, ние постигаме скромно подобрение, особено що се отнася до доставките и реалната жизненост на ядрения потенциал“, заяви американският военачалник.\r\n„Тази ситуация ще се подобри, тъй като ние ще имаме ново оборудване. Но ние не създаваме нови въоръжения, нови бойни глави, нови средства за доставка, с изключение на едно – новата крилата ракета“, добави Селва.\r\nВъв военната доктрина на САЩ се предвижда създаването на два нови атомни бойни заряда с морско базиране. Разсекретената версия на документа попадна в американския печат на 12 януари. Както се разбра от него, става дума за планове за производство на ядрени бойни глави с малка мощност за балистични ракети за подводници. Освен това, се предвижда производството за ВС на САЩ на ядрена крилата ракета с морско базиране.\r\nОт гледната точка на стратезите от Пентагона, такава ракета ще позволи на САЩ да осигури „нестратегическо (ядрено) регионално присъствие“. Тя не нарушава текста на руско-американския Договор за ликвидация на ракетите със среден и малък обхват (ДЛРСМО), казват съставителите на доктрината. Според техните думи, ракетата ще бъде част от отговора на Вашингтон на, както твърдят САЩ, нарушението на договора от Москва. „Ако Русия се върне към спазването на договора, съкрати своя нестратегически ядрен арсенал и поправи други проявления на своето дестабилизиращо поведение, то САЩ могат да преразгледат замислите за създаване на крилата ракета с морско базиране“, се казва в доктрината.\r\nРазпореждането за нейната подготовка бе дадено на 27 януари миналата година от президента на САЩ Доналд Тръмп. Несекретната версия на документа заема 64 страници. Предполага се, че доктрината ще бъде обнародвана официално на 2 февруари, съобщи Селва.\r\nПревод и редакция:", "date": "2018.01.30", "title": "Пентагонът: Ядреното оръжие на Русия и Китай вече е по-ефективно от американското"}
{"url": "http://www.focus-news.net/news/2018/01/30/2483220/protothema-turski-samoleti-sa-narushili-vazdushnoto-prostranstvo-na-gartsiya-34-pati-vav-vtornik.html", "text": "Турция е продължила провокациите си срещу Гърция без прекъсване, пише гръцкото електронно издание Protothema.\r\nСлед като в понеделник Турция е навлязла в гръцкото въздушно пространство 40 пъти, във вторник два изтребителя F-16 и два разузнавателни самолета CN-235 от турските Военновъздушни сили са продължили да навлизат на гръцка територия в районите на североизточно, югоизточно и централно Егейско море. Четирите самолета са летели във формация. Изтребителите са били въоръжени.\r\nСпоред съобщение от Генералния щаб на гръцките Въоръжени сили, турските самолети са разпознати успешно и са прихванати от гръцките ВВС.\r\nПревод и редакция:", "date": "2018.01.30", "title": "Protothema: Турски самолети са нарушили въздушното пространство на Гърция 34 пъти във вторник"}
{"url": "http://www.focus-news.net/news/2018/01/30/2483218/plovdiv-vremenno-se-spira-dvizhenieto-v-uchastak-ot-bul-aleksandar-stamboliyski.html", "text": "Временно се спира движението в участък от бул. „Александър Стамболийски“. Това съобщиха за Радио „Фокус”- Пловдив от ОП „Организация и контрол на транспорта“. Двете платна на бул. „Александър Стамболийски” в отсечката между ул. „Коматевско шосе” и ул. „Никола Димков” се затварят за движение от 09:30до 14:00 часа на 31 януари (сряда). Причината е възстановяване на асфалтовата настилка след извършен ремонт на магистрален водопровод. Маршрутите на  автобусни линии №1, 16 и 36 от вътрешноградския транспорт се променят заради ремонта.", "date": "2018.01.30", "title": "Пловдив: Временно се спира движението в участък от бул. „Александър Стамболийски“"}
{"url": "http://www.focus-news.net/news/2018/01/30/2483210/obviniha-chichoto-na-smartonosno-nahapanoto-3-godishno-dete-v-pazardzhishko-obzor.html", "text": "На 29 януари домашно куче порода питбул нахапа смъртоносно 3-годишно дете. Инцидентът се случи в село Мокрище, Пазарджишко. За случката са съобщили близки на детето, които са отглеждали кучето в двора на къщата. Детето е починало от ухапванията, медиците дошли на място само са констатирали смъртта му. Полицията задържа лелята, бащата и чичото на починалото дете. По-късно Районната прокуратура в Пазарджик привлече като обвиняем 35-годишния Д.М., чичо на детето и собственик на кучето, за това, че не е положил достатъчно грижи за домашния си любимец.\r\nРазследващите са установили, че детето е излязло на двора при кучето, което по принцип стояло вързано, но е било пуснато в този момент. До момента не са установени причините кучето да нападне 3-годишното момченце. Главният секретар на МВР Младен Маринов заяви, че ще се търси отговорност за това, че близките на детето са допуснали да се стигне до инцидента. Задържаните ще бъдат санкционирани по Закона за ветеринарномедицинската дейност. Директорът на ОДБХ - Пазарджик д-р Петко Митев посочи, че собствениците не са изпълнили законовите си ангажименти за чипиране, издаване на ветеринарно-медицински паспорт, обслужване от ветеринарен лекар, обезпаразитяване и ваксиниране. На собствениците на кучето ще бъдат наложени санкции.\r\nБиляна ИВАНОВА", "date": "2018.01.30", "title": "Обвиниха чичото на смъртоносно нахапаното 3-годишно дете в Пазарджишко (ОБЗОР)"}
{"url": "http://www.focus-news.net/news/2018/01/30/2483192/otkazat-na-parlamenta-da-prieme-ostavkata-na-delyan-dobrev-protivokonstitutsionen-obzor.html", "text": "Конституционният съд обяви за противоконституционен отказа на Народното събрание да приеме оставката на депутата от ГЕРБ Делян Добрев. Оставката му беше отхвърлена след над двучасов дебат в пленарна зала на 4 октомври. До подаването й се стигна след обвинения от Елена Йончева от БСП, че на ръководни позиции в община Хасково работят негови роднини и близки. На 12 януари БСП внесе в Прокуратурата сигнал за спечелени обществени поръчки от фирми, за които твърди, че са свързани с Делян Добрев. Според левицата става дума за спечелени обществени поръчки за над 50 млн. лв. и за източване на голям обществен ресурс от група компании и търговски дружества. След това в отговор Делян Добрев попита изпълнява ли Елена Йончева поръчка на трима бизнесмени в Хасково за дискредитацията му, както и дали е служител на служби в България и чужбина. Елена Йончева отрече твърденията му.\r\nСлед като отказът на парламента да приеме оставката на депутата от ГЕРБ беше обявен за противоконституционен, БСП призова управляващите да поемат политическата отговорност. От левицата настояха Делян Добрев да подаде оставка. Според зам.-председателя на Народното събрание и депутат от БСП Валери Жаблянов е ясно, че нарушаването на Конституцията от страна на ГЕРБ е умишлено и е част от последователното им поведение.\r\nВ отговор Делян Добрев попита дали Елена Йончева ще подаде оставка, след като не може да опровергае фактите за съдружието си с офшорна фирма. Той зададе и въпросите кое лице е пълномощник на тази офшорка и дали тя е в съдружие с друга фирма, източила 42 млн. лева от КТБ. Депутатът подчерта, че с документи е опровергал всички лъжи и клевети на Елена Йончева. Председателят на правна комисия и депутат от ГЕРБ Данаил Кирилов заяви, че в дебата по оставката на Добрев парламентът е показал стремеж да изпълни Конституцията. Той определи твърденията на БСП като пресилени и спекулативни.\r\nБиляна ИВАНОВА", "date": "2018.01.30", "title": "Отказът на парламента да приеме оставката на Делян Добрев - противоконституционен (ОБЗОР)"}
{"url": "http://www.focus-news.net/news/2018/01/30/2483223/sport-ramon-tsenhoyzen-i-nina-haver-lyoset-specheliha-paralelnite-slalomi-v-stokholm.html", "text": "Рамон Ценхойзен от Швейцария и Нина Хавер-Льосет от Норвегия спечелиха градското състезание от световната купа по ски-алпийски дисциплини в шведската столица Стокхолм.\r\nЦенхойзен спечели първата победа за световната купа в кариерата си, след като победи представителя на домакините Андре Мирер.\r\nПри жените норвежката Хавер-Льосет постигна втория си успех за световната купа. На финала тя спечели с 52 стотни пред швейцарката Венди Холденер.", "date": "2018.01.30", "title": "Спорт: Рамон Ценхойзен и Нина Хавер-Льосет спечелиха паралелните слаломи в Стокхолм"}
{"url": "http://www.focus-news.net/news/2018/01/30/2483224/bloomberg-cheshka-partiya-se-prisaedini-kam-regionalnite-usiliya-za-izgonvane-na-dzhordzh-soros.html", "text": "Чешка анти-имигрантска партия обвини милиардера Джордж Сорос, че е наложил „наднационално управление“ на страната, присъединявайки се към усилията на политиците от бившите комунистически страни в Източна Европа да се разправят с неправителствените организации в региона, предава американската агенция Bloomberg.\r\nСпоред съобщение, публикувано във вторник, партията Свобода и директна демокрация (СДД), която спечели над 20 кресла в 200-местния парламент, обяви, че ще подкрепи мерки за ограничаване на влиянието на такива организации в чешката политика и медии. Партията иска страната да последва Великобритания и да напусне Европейския съюз, както и да прокара мерки, подобни на тези, приети от премиера на Унгария Виктор Орбан, който заложи на нападки срещу родения в Унгария Джордж Сорос в предизборната си кампания през Април, а в последствие прие закони в руски стил, които стигматизират групи, финансирани от чужбина.\r\n„Моторът на тази власт са неправителствени организации с политически и идеологически програми и финансови, както и лични, връзки с мрежата на Джордж Сорос“, написаха от чешката партия, оглавявана от анти-ислямисткия лидер Томио Окамура. „Тяхната цел е да унищожат националната идентичност и наследствените културни и социални ценности и да прокарват позитивна дискриминация и имиграция, в интерес на глобалния световен ред“.\r\nИзявлението от СДД, партия, съюзна на преизбрания чешки президент Милош Земан, е поредно свидетелство за промяната на политическия климат в Чешката република. Традиционно възприемана като про-Западна и сигурна за чуждестранните инвеститори, страната се придвижи към анти-имигрантска и анти-европейска риторика, което съвпада с опозиционната вълна срещу либералните и мултикултуралистки ценности на ЕС в Унгария, Полша и Румъния, която даде смелост на политическите сили да тръгнат срещу институциите и ценностите на демокрацията.\r\nПревод и редакция:", "date": "2018.01.30", "title": "Bloomberg: Чешка партия се присъедини към регионалните усилия за изгонване на Джордж Сорос"}
{"url": "http://www.focus-news.net/news/2018/01/30/2483209/stefan-de-mistura-uchastnitsite-v-kongresa-v-sochi-vzeha-reshenie-da-sazdadat-konstitutsionen-savet.html", "text": "Специалният пратеник на ООН по Сирия Стефан де Мистура заяви, че участниците в Конгреса на сирийския национален диалог в Сочи са взели решение да създадат конституционен съвет, предаваТАСС.\r\n„Вземам предвид, че тези , които присъстват на конгреса, признават, че конституционният съвет, който трябва да бъде създаден, ще се състои от силите, представляващи правителството и опозицията“, уточни Де Мистура. Той отбеляза, че дискусиите на Конгреса не са били лесни, но е допускал това. \r\n„Знам, че дискусията в течение на днешния ден не бе лесна, но това е нормално при провеждането на демократичния процес“, заяви Де Мистура. \r\n„От името на ООН, от името на генералния секретар Антонио Гутереш искам да заявя, че с вашите декларации днес, които описват визията по повод сирийците и мирното бъдеще за всички сирийци, вие отбелязахте принципите на женевския политически процес“, допълни той. \r\nСпоред него сирийският конституционен комитет ще може да започне работа веднага, а женевският мирен процес по Сирия да продължи.  Виктор Турмаков", "date": "2018.01.30", "title": "Стефан де Мистура: Участниците в конгреса в Сочи взеха решение да създадат конституционен съвет"}
{"url": "http://www.focus-news.net/news/2018/01/30/2483221/anadolu-agency-turtsiya-iska-obyasnenie-za-teroristite-koito-sa-prisastvali-v-sochi.html", "text": "Във вторник, Турция е поискала обяснение от Русия, след като е забелязала, че на Конгреса за сирийски национален диалог в руския черноморски курорт Сочи са присъствали терористи, предава Anadolu Agency.\r\nСпоред източник, пожелал да остане анонимен, официалната делегация на Турция е забелязала Михрач Урал, лидер на THKP-C – милиция, свързана със сирийското правителство – на конгреса.\r\nДелегацията от турското външно ведомство, според източниците, е поискала обяснение от Министерствата на външните работи и отбраната на Русия.\r\nВ отговор, руските служебни лица са заявили, че веднага ще проверят въпроса и ще направят обратна връзка, като източниците не разкриват по-нататъшното развитие на събитията.\r\nТурция смята, че Урал е провел поредица атаки през май 2013 година в град Рейханлъ, намиращ се в южната провинция Хатай, в резултат от които са загинали 52-а души.\r\nПревод и редакция:", "date": "2018.01.30", "title": "Anadolu Agency: Турция иска обяснение за „терористите“, които са присъствали в Сочи"}
{"url": "http://www.focus-news.net/news/2018/01/30/2483222/tass-uchastnitsite-v-kongresa-za-natsionalen-dialog-v-sochi-zayaviha-che-glavnata-im-tsel-e-da-varnat-mira-v-siriya.html", "text": "Участниците в Конгреса за сирийски национален диалог в руския черноморски курорт Сочи заявиха, че главната им цел е да прекратят конфликта и да върнат мира в Сирия. Това се казва в публикувано във вторник на официалния сайт на Министерството на външните работи на Русия обръщение от участниците в Конгреса, предава ТАСС.\r\nНие, участниците в Конгреса за сирийски национален диалог, изразяваме общото си желани да сложим край на продължаващия конфликт възможно най скоро“, се отбелязва в документа“. „Всички ние имаме една и съща цел – да върнем мира и прогреса в нашата родина и мирно да живеем едни с други, без насилие и тероризъм във всичките му форми им проявления“.\r\nУчастниците в Конгреса поискаха помощ от страните по света за възстановяването на статута на Сирия като достоен член на международната общност. „Призоваваме всички приятели на Сирия да вземат всички необходими мерки, за да помогнат на нашата скъпа родина да възстанови своя статут на достоен член на международната общност“, се казва в обръщението.\r\nОсвен това, участниците призоваха световната общност да даде своя принос за преодоляването на последствията от войната и възстановяването на Сирия, като осигурят безпрепятствен хуманитарен достъп до всички нуждаещи се жители на страната.\r\nКакто заяви специалният представител на руския президент за сирийското урегулиране Александър Лаврентиев, Конгресът за сирийски национален диалог в Сочи е одобрил три документа – заключително заявление, обръщение на участниците и списък на кандидатите за комисията по разглеждането на въпроси, свързани с разработването на сирийска конституция. Според неговите думи, списъкът „ще бъде предаден в най-скоро време след съгласуване на конкретните фамилии“ на специалния посланик на генералния секретар на ООН за Сирия Стефан де Мистура за по-нататъшната работа.\r\nПревод и редакция:", "date": "2018.01.30", "title": "ТАСС: Участниците в Конгреса за национален диалог в Сочи заявиха, че главната им цел е да върнат мира в Сирия"}
{"url": "http://www.focus-news.net/news/2018/01/30/2483212/sport-emerik-laport-stana-igrach-na-manchestar-siti.html", "text": "Манчестър Сити обяви за трансфера на защитника Емерик Лапорт. 23-годишният футболист напусна Атлетик Билбао като английският клуб ще плати за него 70 години, а договорът е за шест години. \r\nВ настоящия сезон Лапорт изигра 30 мача във всички турнири, отбелязвайки едно попадения.   Виктор Турмаков", "date": "2018.01.30", "title": "Спорт: Емерик Лапорт стана играч на Манчестър Сити"}
