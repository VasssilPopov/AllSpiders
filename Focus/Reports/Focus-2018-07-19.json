{"url": "http://www.focus-news.net/news/2018/07/19/2547414/kyustendil-148-mesta-ne-sa-zaeti-ot-uchenitsi-sled-izvarsheniya-vtori-etap-na-klasirane-za-priem-v-osmi-klas.html", "text": "148 места не са заети от ученици, след извършения втори етап на класиране за прием в осми клас. Това съобщиха за  Радио „Фокус” – Кюстендил  от Регионално управление на образованието – Кюстендил. най-много са свободните места в паралелката „Извършване на термални процедури в балнеологични и други възстановителни центрове, разкрита в Професионална гимназия по туризъм „Никола Йонков Вапцаров” – Кюстендил. В тази паралелка има 21 незаети места. 14 са свободните места в паралелката по електроенергетика към Професионалната гимназия в Бобов дол, а 13 в паралелката по конструиране, моделелиране и технолнология на облекло от текстил в Професионална гимназия по облекло и стопанско управление – Дупница. По 10 са незаетите места в паралелките „Технология на машиностроенето” и „Предприемачески” към Професионална гимназия „Академик Стоян Корольов“ – Дупница и Средно училище „Христо Ботев” – Бобов дол. Прави впечатление, че в Професионалната гимназия по туризъм в Кюстендил има и още една паралелка, в която остават 9 незаети места  – „Производство на кулинарни изделия и напитки”. \r\nВенцеслав ИЛЧЕВ", "date": "2018.07.19", "title": "Кюстендил: 148 места не са заети от ученици, след извършения втори етап на класиране за прием в осми клас"}
{"url": "http://www.focus-news.net/news/2018/07/19/2547420/ria-novosti-naznachenieto-na-savetnik-na-vladimir-putin-za-spetsialen-predstavitel-na-rusiya-za-moldova-e-znak-za-spetsialno-vnimanie-smyata-predsedatelyat-na-parlamenta-v-kishinev.html", "text": "Назначението на Дмитрий Козак за специален представител на президента на Русия Владимир Путин за Молдова е сигнал за специално внимание към републиката и целия регион, смята председателят на молдовския парламент Андриан Канду, предава  РИА Новости . \r\n„Назначението на Козак от администрацията на президента, т.е. от руския лидер Владимир Путин, е сигнал, че Русия обръща специално внимание на Република Молдова и целия регион... Надяваме се, че това е предпоставка за подобряване на отношенията и търсене на компромисни механизми за възстановяване на диалога“, заяви Канду на брифинг в четвъртък. \r\nСпоред неговите думи, Козак е професионалист с внушителен опит. \r\n„Възможно е това да е протегната ръка, а ние сме длъжни да реагираме, изхождайки от принципите на достойнството, взаимното уважение и продуктивните отношения. Няма да е лесно, отчитайки неприятния опит с меморандумите на Козак, защото властите на Молдова не разглеждат никакви елементи на федерализация“, отбеляза още Канду. \r\nРИА припомня, че Меморандумът Козак е план за решаване на приднестровския конфликт чрез федерализация на Молдова, разработен през 2003 година. През ноември 2003 година тогавашният президент на Молдова Владимир Воронин отказа да подпише документа, защото сметна, че планът може да доведе до независимостта на Приднестровието. \r\nПревод и редакция:", "date": "2018.07.19", "title": "РИА Новости: Назначението на съветник на Владимир Путин за специален представител на Русия за Молдова е знак за специално внимание, смята председателят на парламента в Кишинев"}
{"url": "http://www.focus-news.net/news/2018/07/19/2547415/kathimerini-broyat-na-zarazenite-sas-zapadnonilski-virus-v-gartsiya-narasna-do-12.html", "text": "Броят на хората в Гърция, диагностицирани, че са заразени със Западнонилски вирус, пренасян от инфектирани комари, е нараснал до 12, съобщиха от местния Център за контрол на и превенция на заразите в сряда на своя уебсайт, пише  електронното издание на гръцкия вестник Kathimerini . \r\nПовечето от регистрираните случаи са в околностите на Атина – общини Илиопули, Мегара, Танагра, а има и такива в Солун и близкото село Халкидона, съобщават от Центъра за контрол и превенция на заразите \r\nДвама от 12-те са в интензивно отделение, а останалите са изписани. \r\nПревод и редакция:", "date": "2018.07.19", "title": "Kathimerini: Броят на заразените със Западнонилски вирус в Гърция нарасна до 12"}
{"url": "http://www.focus-news.net/news/2018/07/19/2547421/20-uchenitsi-ot-gimnaziyata-po-turizam-vav-veliko-tarnovo-stazhuvat-v-italianskiya-grad-florentsiya.html", "text": "20 ученици от Професионалната гимназия по туризъм „Д-р Васил Берон“ във Велико Търново са на стаж в италианския град Флоренция. Това съобщиха за  Радио „Фокус“ – Велико Търново  от учебното заведение. Летните практики се провеждат за осма поредна година. Възпитаниците на училището стажуват в елитни хотели и туристически обекти. Освен главния град на област Тоскана, младежите са успели да се докоснат и до културното наследство на емблематичната Пиза. Ставът е двуседмичен – от 9 – 21 юли. В него са включени  ученици от X и  XI клас с различни специалности – „Екскурзоводство”, „Туристическа анимация’, „Кетеринг”, „Организация на хотелиерството” и „Организация на туризма и свободното време”. \r\nНадежда КРЪСТЕВА", "date": "2018.07.19", "title": "20 ученици от Гимназията по туризъм във Велико Търново стажуват в италианския град Флоренция"}
{"url": "http://www.focus-news.net/news/2018/07/19/2547423/pazardzhik-lavovete-hektor-i-raya-izlyazoha-za-prav-pat-na-otkrito-v-zookata-v-grada.html", "text": "Новите лъвове в зоокъта в Пазарджик – Хектор и Рая, за пръв път бяха изведени в двора си, след няколкодневно пребиваване в закритото помещение в новия им дом в парк-остров „Свобода“, съобщиха за  Радио „Фокус“ – Пазарджик от Фондация „Четири лапи“ .  Хектор и Рая идват от зоопарка в Разград, след намесата на Фондация „Четири лапи“, които, заради лоши условия за живот, иззеха двете котки и временно ги настаниха в софийския зоопарк. От няколко дни те са в Пазарджик, а вчера за пръв път бяха пуснати във външния двор на клетката. Рая беше първа и излезе веднага след отварянето на вратата за двора. След секунди я последва и Хектор. Двамата обиколиха половината част от двора, но стигайки до оградата, за пръв път в живота си се сблъскаха с електропастир. И сблъсъкът беше последван от силен рев, драсване с лапа по пастира, скъсване на няколко метални въжета, след което, бягайки Хектор се прибра в закритото помещение, а Рая се скри в храсталака  в средата на клетката и остана там, оглеждайки любопитните посетители на парка. \r\nЛъвовете са родени през 2005 година. Здравословното им състояние в момента е стабилизирано, налични са само малки възрастови изменения. Днес посетителите на зоопарка имаха възможност да чуят рева на лъва и лъвицата и да видят с очите си кой пръв подви опашка. Тепърва двамата ще трябва да се научат, че не бива да посягат към оградата, нито към дънерите на високите дървета в имота им, които също са опасани от метални въжета, по които тече ток. \r\nАлбена ЖИЛЕКОВА", "date": "2018.07.19", "title": "Пазарджик: Лъвовете Хектор и Рая излязоха за пръв път на открито в зоокъта в града"}
{"url": "http://www.focus-news.net/news/2018/07/19/2547425/gen-konstantin-popov-sled-10g-mozhem-da-imame-dobra-armiya-s-koyato-da-se-gordeem-i-koyato-da-si-varshi-rabotata.html", "text": "След 10г. можем да имаме добра армия, с която да се гордеем и която да си върши работата. Това каза за обзорното предаване „Това е България“ на  Радио „Фокус“  председателят на парламентарната комисия по отбрана ген. Константин Попов. Според Попов не е редно да се коментира опасността от корупция преди започване на процеса за възобновяване на армията. „Нашата система има много органи, които следят за корупция. Има си прокуратура, военна полиция и много други структури, но в този случай има парламент и комисия по отбраната. Всички ние ще следим да няма корупция. Никой не може да даде 100% гаранция, че няма да се появи. Когато става въпрос за национална сигурност категорично ще има сериозна обществена подкрепа, сериозни изисквания от народните представители и всички подводни камъни трябва да се избегнат. В противен случай сами си удряме върху националната сигурност и България“ обясни той. Ген. Константин Попов коментира още, че най-трудния процес ще е промяна на отношението на българското общество към българска армия. Хората, които работят в армията имат идеал и ценностна система и именно това ги крепи, а ние трябва да ги окуражаваме.", "date": "2018.07.19", "title": "Ген. Константин Попов: След 10г. можем да имаме добра армия, с която да се гордеем и която да си върши работата"}
{"url": "http://www.focus-news.net/news/2018/07/19/2547419/glavniyat-prokuror-shte-zashtiti-granichnite-politsai-razsledvani-v-turtsiya-obzor.html", "text": "Главният прокурор Сотир Цацаров се срещна с граничните полицаи, които са разследвани в Турция за случая от 2008 година, когато турски бракониер беше застрелян за нарушение на морската ни граница. През 2009 година след приключило разследване наказателното производство в България срещу граничния полицай Михаил Цонков за причиняване на смърт по непредпазливост беше прекратено. В средата на юни тази година четиримата български гранични полицаи, участници в случая, получиха призовки да се явят в турски съд. „Има реален шанс справедливостта да възтържествува и да не се допусне екстрадиция на граничните полицаи в Турция“, обяви говорителят на главния прокурор Румяна Арнаудова. На срещата Сотир Цацаров е изразил уважението си към граничните полицаи заради достойното изпълнение на служебните им задължения. Наследниците на починалия турски гражданин са завели иск в Европейския съд по правата на човека. Искали са обезщетение за неимуществени вреди, в резултат на настъпилата смърт според тях причинена от българските власти. „Решението на съда обаче сочи, че българската държава е изпълнила задълженията си по закон и е провела обективно разследване. Стигнала е до верни правни изводи за липса на извършено престъпление“, обяви Румяна Арнаудова и допълни, че исковете им са отхвърлени като неоснователни. Граничният полицай Николай Костов посочи: „Имаме уверение, че екстрадицията ни няма да бъде допусната“. „Беше ни дадена увереност, че българската държава ще направи това, което трябва, по юридически път, за да бъде делото решено в наша полза“, обясни той. Граничните ни полицаи трябва да дадат защитни обяснения по обвинението срещу тях в Турция. \r\nБиляна ИВАНОВА", "date": "2018.07.19", "title": "Главният прокурор ще защити граничните полицаи, разследвани в Турция (ОБЗОР)"}
{"url": "http://www.focus-news.net/news/2018/07/19/2547426/pazardzhik-nablyudava-se-uvelichenie-na-noshtuvkite-v-mestata-za-nastanyavane-s-3-4-i-5-zvezdi.html", "text": "През май 2018 година в област Пазарджик са функционирали 51 места за настаняване с над 10 легла – хотели, мотели, къмпинги, хижи и други места за краткосрочно настаняване, съобщи за  Радио „Фокус“-Пазарджик  Гергана Спасова, главен експерт  отдел „Статистически изследвания – Пазарджик. Тя уточни, че броят на стаите в тях е 1 988, а на леглата – 4 255. В сравнение с май 2017 г. общият брой на местата за настаняване намалява със 7.3%, а на леглата в тях се увеличава с 5.6%. „Общият брой на нощувките във всички места за настаняване, регистрирани през май 2018 г. е 38 218, или с 8.8% повече в сравнение със същия месец на предходната година, като най-голямо увеличение на нощувките се наблюдава в местата за настаняване с 3, 4 и 5 звезди. През май 2018 г. в местата за настаняване с 3, 4 и 5 звезди са реализирани 86.9% от общия брой нощувки на чужди граждани и 85.3% – на българи, докато в останалите места за настаняване те са съответно 13.1 и 14.7%.  Най-много са реализираните нощувки на чужди граждани от Израел – 27.5%, следвани от  бившата югославска република Македония – 13.4 % и Русия – 11.4%“, каза Спасова. \r\nРадослава МУРДЖЕВА", "date": "2018.07.19", "title": "Пазарджик: Наблюдава се увеличение на нощувките в местата за настаняване с 3, 4 и 5 звезди"}
{"url": "http://www.focus-news.net/news/2018/07/19/2547427/the-washington-post-izrael-prie-zakon-s-koyto-obyavi-stranata-za-natsionalen-dom-na-evreite-arabite-se-oplakaha-che-se-prevrashtat-v-grazhdani-vtora-raka.html", "text": "В четвъртък Кнесетът прие закони, с който Израел се обявява за национален дом на евреите и се дава приоритет на чисто еврейските общности, пише  електронното издание на американския вестник The Washington Post . \r\nНа Законите, засягащи широк спектър от теми във връзка с еврейския характер на държавата и ограничаването на правата на левите групи, критични спрямо политиките на Израел срещу палестинците, както пише изданието, се гледа като на опит на премиера Бенямин Нетаняху да даде предимство на дясното правителство и неговите привърженици. \r\nНо те могат да имат далеч по-голямо значение за нееврейските малцинства в Израел,  да намалят правата на палестинците в района на Западния бряг на река Йордан и да делегитимират защитниците им в Израел. Освен това, според Wpost, арабите се опасяват, че могат да се превърнат в граждани втора ръка. \r\nПревод и редакция:", "date": "2018.07.19", "title": "The Washington Post: Израел прие закон, с който обяви страната за национален дом на евреите, арабите се оплакаха, че се превръщат в граждани втора ръка"}
{"url": "http://www.focus-news.net/news/2018/07/19/2547417/a1-on-makedoniya-vmro-dpmne-vnese-poveche-ot-400-predlozheniya-za-izmenenie-na-izborniya-zakon-na-makedoniya.html", "text": "Основната македонска опозиционна партия ВМРО-ДПМНЕ внесе над 400 проектоизменения на Изборния закон, който по-рано в четвъртък бе вкаран в дневния ред на парламентарната комисия по европейските въпроси. С оглед на това, че проектоизмененията са внесени минути преди началото на заседанието на Комисията, същата е отложена за малко по-късно, за да се архивират и въведат предложенията, предава  македонската електронна медия “A1 On” . \r\nПреди това от ВМРО-ДПМНЕ поискаха отмяна на обсъжданията в Комисията по европейските въпроси заради това, че проектопредложенията й не са архивирани и не са внесени за разглеждане. \r\nСпоред правилникът, Комисията има три дни да разгледа проектоизмененията в Изборния закон и да ги гласува. \r\nПревод и редакция:", "date": "2018.07.19", "title": "„А1 On” (Македония): ВМРО-ДПМНЕ внесе повече от 400 предложения за изменение на Изборния закон на Македония"}
{"url": "http://www.focus-news.net/news/2018/07/19/2547424/modernizatsiyata-i-na-trite-vida-voyski-veche-e-v-hod-obzor.html", "text": "Парламентът прие проекта за модернизация на Военноморските сили с два многофункционални модулни кораба. Всички парламентарни групи подкрепиха модернизацията на ВМС, против гласуваха само от „Воля“. Според проекта корабите трябва да бъдат със способности да участват в широк спектър от операции на НАТО и ЕС. Предвижда се корабите да бъдат окомплектовани с основно въоръжение и корабни изделия, както и с допълнително въоръжение. В актуализирания проект е включено обучение на екипажите на двата кораба, както и логистична поддръжка за 3 години. С новите два кораба ще бъдат подменени три бойни кораба, руско производство. Приетият актуализиран проект е с максимална прогнозна стойност 984 млн. лева с ДДС. Разликата с предишния проект е 164 млн. лева и е разпределена за плащане през 2025 и 2026 година. Според проекта първият кораб може да бъде доставен до края на петата година след подписване на договор, а вторият- до края на шестата година. Предвижда се плащането да се осъществява за период от 9 години. Министърът на отбраната Красимир Каракачанов заяви в пленарна зала: „България е член на НАТО, но откакто е на тази земя, разчита и ще разчита само на своята армия“. Той изтъкна, че десетилетия наред Въоръжените ни сили са били оставени на произвола на съдбата. А след приемането ни в НАТО поради политически боричкания или неправилни разбирания е закрита наборната военна служба. Министърът подчерта, че няма да приеме, нито вътрешно, нито външно лобиране по проекта за ВМС, както и по другите два проекта за модернизация. „Има политическа воля, желание и отношение към Българската армия, към българския войник и офицер“, обяви председателят на Комисията по отбрана и депутат от ГЕРБ ген. Константин Попов. По думите му българските моряци заслужават добрата новина за модернизацията на ВМС. Така вече проектите и за трите вида войски вече са в ход. На 8 юни парламентът одобри Проектите за инвестиционен разход за модернизация на Сухопътни войски и Военновъздушните сили. Проектът за Сухопътни войски е с времеви интервал 12 години. Предвидено е до 8 години след подписване на договор да бъдат придобити 150 единици бойна и специална техника. Прогнозната стойност за придобиване на бойната и специалната техника, както и на допълнителното оборудване възлиза на 1,4 млн. лева с ДДС. Ще се извършва на разсрочено плащане. Проектът за Военновъздушните сили включва придобиването на 16 изтребителя, на два етапа по 8. Самолетите ще бъдат доставяни в 3 последователни години, като доставката на първите два самолета трябва да бъде не по-късно от 24 месеца от датата на влизане в сила на договора. Финансовата рамка на първия етап е на стойност 1,8 млрд. лева с ДДС. Министерството на отбраната предвижда да изпрати запитване до: САЩ (за F16), Португалия (за F16), Израел(за F16), Италия (за Eurofighter), Германия (за Eurofighter), Франция (за Dassault Rafale), Швеция (за Gripen). \r\nНародните представители приеха и Доклада за състоянието на отбраната и въоръжените сили за 2017 година. От БСП гласуваха против, а ДПС се въздържаха. „Моят стремеж винаги е бил да върна самочувствието на командирите, на офицерите и войниците. Не да слушат политически празнословци и политически демагози, а политиците да слушат военните. Това е правилният подход“, обяви министър Каракачанов. „Години те бяха мачкани политически, бяха принуждавани да вземат решения, които не са им нито по сърце, нито професионално отговарят на разбиранията им“, коментира той. „Докладът за състоянието на отбраната е коректен и изводите в него са на място - армията не се нуждае от политическо говорене“, заяви ген. Константин Попов. В изготвянето на доклада са участвали над 100 експерти от Министерството на отбраната. \r\nОсновният извод от доклада е, че Въоръжените сили са в състояние със затруднения и повишен риск да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на НАТО и ЕС. Поради системния финансов недостиг, нарастващия некомплект с личен състав и лошото състояние на остарялото въоръжение и бойна техника отделните задачи са изпълнявани с ограничения през 2017 година. През 2018 година Министерството на отбраната ще работи за: реализация на Националния план за увеличаване на бюджета за отбрана на 2% от БВП до 2024 година; стартиране на трите проекта за модернизация на армията; попълване на вакантните места във Въоръжените сили и окомплектоване на доброволния резерв; изграждане на система за прозрачен подбор и кариерно развитие на военнослужещите; изграждане на способности за киберотбрана. Миналата година недокомплектът в армията е приблизително 17%. Въпреки сериозното текучество на цивилни служители, по отношение на лицата по служебно правоотношение се наблюдават сериозни разлики в основното месечно възнаграждение на служители, заемащи една и съща длъжност. През 2017 година във Въоръжените сили са проведени 290 учения, което е с 11% повече от предходната година. Формирования и отделни военнослужещи са участвали в 8 мисии и операции зад граница. Общият брой военнослужещи, включени в планираните ротации през годината, е над 900, което е повишение от около 19 на сто. Формирования от Българската армия са участвали в 69 мероприятия по оказване на помощ на населението при тежки зимни условия, пожари, наводнения и транспортиране на болни. Изпълнението на тези задачи е осъществено от 1198 военнослужещи и 184 единици техника. В операцията за съвместни действия с органите на МВР по охрана на държавната граница с Турция средномесечно са участвали около 240 военнослужещи и 70 единици техника.  \r\nБиляна ИВАНОВА", "date": "2018.07.19", "title": "Модернизацията и на трите вида войски вече е в ход (ОБЗОР)"}
{"url": "http://www.focus-news.net/news/2018/07/19/2547020/pregled-na-osnovnite-temi-v-svetovniya-pechat-agentsiya-fokus.html", "text": "Двама американски автори с консервативни възгледи са свързани със схемата за фалшивите новини с произход Македония преди президентските избори в САЩ през 2016 г., пише   The Hill. \r\nСпоред американската медия BuzzFeed News двамата автори са влезли в отношения с адвокат от македонския град Велес и са разпространявали фалшиви новини в период от шест месеца в периода около президентските избори в САЩ през ноември 2018 г.  \r\nПарис Уейд и Бен Голдман са имали връзка с македонския адвокат, специалист по медии Трайче Арсов, който е управлявал няколко сайта за сензации и фалшиви новини, фокусирани върху изборите в САЩ.  \r\nПо-рано BuzzFeed съобщи за мащабен бизнес, воден от юноши във Велес. Младежите са създавали фалшиви новини, за да получават печалба, генерирана от посещенията в сайтовете. Бизнесът им се е основавал на теории на конспирацията, за да получават повече споделяния във „Фейсбук“ и „Гугъл“. \r\nПриблизително по това време либералните медии в САЩ определят Уейд и Голдман, които ръководят консервативния сайт „Свободни писатели“, като „жълти журналисти“, които печелят от търсенето на спорни консервативни новини.  \r\nBuzzFeed отбелязва, че нито Уейд, нито Голдман, нито Арсов са обвинени в престъпна дейност. \r\n***  Президентът на САЩ Доналд Тръмп предположи в интервю пред телевизионния канал Fox News, че страната-членка на НАТО Черна гора може да вкара Америка в Трета световна война, пише  електронното издание Washington Examiner . \r\n„Разбирам какво казвате и аз зададох същия въпрос“, заяви Тръмп в интервюто пред телевизионния канал, когато бе попитан дали при нужда САЩ трябва да изпратят армия за защита на миниатюрната балканска страна. „Черна гора е много малка страна с много силни хора. Те наистина са много силни. Много агресивни хора, които могат да агресират и... честито, вече си в Третата световна война. Но това е начинът, по който са построени нещата“. \r\nКоментарите на американския държавен глава, коментира изданието, идват няколко дни, след като той шокира съюзниците в НАТО като заплаши да извади САЩ от военния съюз, ако другите страни-членки не увеличат разходите си за отбрана. Интервюто е записано след срещата на високо равнище с руския президент Владимир Путин. \r\n„Докато срещата на върха на НАТО в Брюксел беше всепризнат триумф и страните-членки се съгласиха да вложат милиарди долари с по-бързо темпо, срещата с Русия може да се окаже, в дългосрочен план, дори по-голям успех“, написа американският президент в „Туитър“. \r\nWashington Examiner припомня, че Черна гора стана част от военният съюз, създаден през 1947 година за противопоставяне на заплахата от Съветския съюз, през юни 2017 година. Договорът задължава страните-членки да се защитават една друга в случай на външна агресия, но тази клауза е активирана само в един случай – от САЩ след 9/11. \r\n*** Известният американски журналист Даниъл Ларисън коментира интервюто на президента на САЩ Доналд Тръмп с местен журналист и въпросът за ангажимента на Вашингтон да защитава съюзниците в НАТО, в кратък материал, публикуван от  електронното издание на американското списание The American Conservative , представен без редакторска намеса. \r\nПо-добрият въпрос (от този на журналиста Тъкър Карлсън) би бил: „Защо подкрепихте приемането на Черна гора в НАТО, ако не мислите, че САЩ могат да ги защитават?“ \r\nЧерна гора се присъедини към Алианса миналата година, докато Тръмп беше президент и Вашингтон можеше да се противопостави на приемането й. Това не се случи. Вместо това, Северноатлантическият алианс си навлече още една зависимост, която, освен това, няма да допринесе за сигурността на останалите страни-членки. Както казах миналата седмица, ако Тръмп наистина беше срещу ненужните съюзници, той нямаше да иска НАТО да продължи да приема нови, но той не спря присъединяването на Черна гора и не се противопостави, когато Македония бе поканена на срещата на върха в Брюксел. \r\nСамото приемане на Подгорица е безвредно, предвид това, че Черна гора не е под военна заплаха от някоя от съседките си (две от които са вече в НАТО). Това само подчертава колко ненужно и безполезно беше да ги вкарваме в Алианса. Нямам идея от къде Тръмп намира своята информация за „агресивните“ черногорци. Разширяването на Алианса в балтийския регион бе сериозна грешка, а по-нататъшното му придвижване в постсъветското пространство ще означава неминуема катастрофа. Приемането на Черна гора няма никакво значение от гледна точка на подобряване на сигурността. Членството в НАТО трябва да бъде отпускано на базата на това, какво новите членки могат да предложат на Алианса, а не като награда за политически реформи, или защото някой е разрешил споровете със свой съсед. \r\nВсеки кръг на разширение на НАТО се случва без истински дебат и когато в последствие станат ясни потенциалните рискове и цената на приемането на новите членки, вече е прекалено късно да бъде отменено зле обмисленото разширение без да се подкопае цялостната структура на Алианса. Атлантиците отхвърлят опасенията относно разширяването преди то да се е случило и когато предвидените проблеми станат реалност, те казват: „Е, вече няма какво да направим за това“. Приемането на Черна гора и Македония в НАТО не предполага да се замесим във война в скоро време, но няма да направи Алианса по-силен, или по-безопасен. Въпросът, който трябва да бъде зададен преди да бъдат добавени нови страни-членки е прост: „Това прави ли САЩ и техните съюзници по-сигурни?“ Ако отговорът е не, или ако приемането на нови членки прави Алианса по-малко стабилен, тази страна не трябва да бъде присъединявана. Съгласно този стандарт, Черна гора не трябваше да бъде приемана, Македония не трябва да бъде канена, а за Грузия и Украйна не трябва изобщо да се мисли. \r\nПри липсата на истински дебат по всеки от тези въпроси, зомби политиката за експанзия на НАТО продължава да се клатушка напред. \r\n*** Турският съд реши да остави американският пастор Андрю Крейг Брънсън зад решетките по обвинение в тероризъм и шпионаж, пише  електронното издание на турския вестник Yeni Safak . \r\nНа Брънсън, християнски пастор от щата Северна Каролина, живял в Турция повече от 20 години, бяха повдигнати обвинения, че е помагал на „Терористичната организация на Фетулах Гюлсен“ (ФЕТО) и е подкрепял „Работническата партия на Кюрдистан“ (ПКК). \r\nТретото заседание по делото се състоя в сряда и на него присъстваха съпругата на Брънсън – Норин, посланикът на САЩ в Турция Филип Коснет, членове на Американската комисия по свободата на вероизповеданията,  както и представители основно на чуждестранната преса, отбелязва вестникът. \r\nСледващото заседание е предвидено за 12 октомври. \r\nСрещу Брънсън свидетелства Левент Алкан, пише „Йени Шафак“, който заяви, че знае пасторът от около осем или десет години и че той е тясно свързан с привърженици на терористичната групировка. Алкан добави, че обвиняемият им е помагал, независимо че е бил предупреждаван да не го прави. \r\nСвидетелят, според цитата на турското издание, е заявил ,че Брънсън е наредил на другите църкви да не го допускат и това го е поставило в позиция да изглежда като информатор. Алкан е отбелязал, че пасторът на „Църквата на светлината“ го е призовал да промени свидетелствата си и да се отрече от предните. \r\n„Един ден в църквата Брънсън ми каза, че има война между турците и кюрдите. Ние не сме съгласни с това. Защо той си мисли подобни неща?“ – запита свидетелят, като отбеляза, че е напуснал църквата по собствено желание заради сепаратисткото изказване. \r\n„Йени Шафак“ припомня, че американският пастор бе арестуван на 9 декември 2016 година. Той е обвинен в шпионаж и организационни дейности в цял Турция, които е осъществявал под прикритието на мисионерски операции, за връзки с членове на ФЕТО и ПКК и намеса във вътрешните работи на Турция. \r\nТурският вестник отбелязва, че ФЕТО и живеещият в САЩ неин лидер Фетулах Гюлен стоят зад неуспешния опит за държавен преврат в Турция на 15 юли 2016 година, когато загинаха 250 души и бяха ранени още близо 2200. \r\n***", "date": "2018.07.19", "title": "Преглед на основните теми в световния печат (Агенция \"Фокус)"}
{"url": "http://www.focus-news.net/news/2018/07/19/2547428/priyatelskiyat-duh-mezhdu-bsp-i-pes-se-zapazva-vapreki-razlichiyata-im-po-istanbulskata-konventsiya-obzor.html", "text": "Приятелският дух между БСП и ПЕС се запазва, въпреки различията им по Истанбулската конвенция. Това бе обявено на съвместно изявление на лидера на БСП Корнелия НИнова и генералния секретар на ПЕС Ахим Пост, който е на мисия в България заедно с председателя на ПЕС – Жени Зита Гурмай по темата за Истанбулската конвенция. Лидерът на БСП Корнелия Нинова заяви, че с ПЕС споделят еднакви ценности срещу насилието над жени и деца. Тя подчерта, че позицията на българските социалисти по Истанбулската конвенция остава непроменена и обърна внимание, че БСП е против ратификацията на документа. „Готови сме българските социалисти да внасяме законопроекти в българското законодателство за борба с насилието над жени и деца“, каза Нинова и припомни внесените и приети законови поправки на левицата в НК и тези за създаване на областни центрове. Нинова посочи, че с взаимно уважение за различията, които имат БСП и ПЕС за Истанбулската конвенция, двете формации продължават да работят по всички теми, които са тяхна ценностна система – борба с неравенствата, бедността, младежка политика. „Оставаме с приятелски дух, въпреки различните позиции по ратификацията на Истанбулската конвенция“, каза още Корнелия Нинова. От своя страна генералният секретар на ПЕС Ахим Пост заяви, че европейските социалисти продължават да води дискусията за Истанбулската конвенция с всички партии от семейството с цел да подобрят живота на жените и децата. „Възприятието на Истанбулската конвенция е различно в различните държави“, каза той и даде пример с Германия, където тя е приета без особен дебат. Според Пост за България е добре, че има силен лидер в ПЕС и в БСП. Генералният секретар на ПЕС обясни това в отговор на въпрос дали БСП ще попречи на Сергей Станишев да оглави формацията  за още един мандат.  \r\nДеница КИТАНОВА", "date": "2018.07.19", "title": "Приятелският дух между БСП и ПЕС се запазва, въпреки различията им по Истанбулската конвенция (ОБЗОР)"}
{"url": "http://www.focus-news.net/news/2018/07/19/2547021/predstoyashti-sabitiya-v-stranata-za-19-yuli-agentsiya-fokus.html", "text": "*** \r\nВ 10.30 часа президентът и върховен главнокомандващ на Въоръжените сили Румен Радев ще посети авиобаза Граф Игнатиево, където ще присъства на ритуала по откриване и освещаване на параклис „Св. Вмчк. Мина“. \r\n*** \r\nРегионалният министър Николай Нанков ще посети Габрово. От 11.00 часа той ще присъства на откриването на обновения парк „Кольо Василев – Обов“, част от финансирания по Оперативна програма „Региони в растеж“ 2014 - 2020 проект за изграждане на съвременна градска среда в Габрово. В 12.00 часа министър Нанков ще инспектира строителството на обходния път на областния град. Половин час по-късно ще направи оглед на рехабилитацията на път II-44 Севлиево – Габрово, която се изпълнява в рамките на два лота със средства от Оперативна програма „Региони в растеж“ 2014 - 2020. \r\n*** \r\nОт 09.00 часа ще се проведе заседание на Народното събрание. \r\n*** \r\nВ Народното събрание ще бъде открита изложба на Регионален исторически музей – Благоевград, посветена на 115-годишниан от Илинденско – Преображенското въстание. \r\n*** \r\nОт 09.00 часа 4 състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група.  \r\n*** \r\nОт 10.00 часа пред входа на Народното събрание, Движение „Възраждане\" ще представи резултатите от подписката за провеждането на референдум срещу приемането на еврото като официална валута в България. \r\n*** \r\nОт 11.00 часа  в залата на Пресклуб България в София (Национален стадион „Васил Левски“) Спешъл Олимпикс България ще проведе пресконференция за отбелязване на 50-та годишнина от създаването на движението. \r\n*** \r\nОт 11.30 часа в Залата на Прес клуб България ще се проведе пресконференция за проблемите в управлението на автомобилния спорт и нормалното изпълнение на Спортния календар за 2018 г.  \r\n*** \r\nВ 12.00 часа зам.-кметът на столицата Евгени Крусев ще провери ремонта на уличното осветление на Симеоновско шосе в участъка от ул. „Г.М.Димитров“ до ул. „21 век“. \r\n*** \r\nОт 13.30 часа 9 състав на Специализирания наказателен съд ще гледа делото срещу Деян М., Мирослав М., Недялко Ц. и др. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Петър П. за престъпление по служба.  \r\n*** \r\nОт 14.00 часа ще се проведе среща между НЗОК и Асоциация на пациентите с ревматоиден артрит (АПРА). След срещата АПРА ще даде брифинг пред НЗОК. \r\n*** \r\nОт 18.00 часа в галерия „Структура“ ще се състои втората дискусия „Диалози за София“ по темите „Бедност и отпадъци“.  \r\n*** \r\nОт 18.00 часа в литературния салон „Леге 10“ ще бъде представено новото фототипно издание на „Моторни песни\" на Никола Вапцаров (Издателство „Захарий Стоянов\", 2018) и ще бъде показан документалният филм на Петко Горанов „И след разстрела\". \r\n*** \r\nОт 18.30 часа в галерията на ул. „Иван Денкоглу“ 24 И АЗ МОГА / I CAN TOO организира благотворителна изложба-търг с детски рисунки, създадени от малките художници за инициативи на организацията през последните 12 години. \r\n*** \r\nОт 18.00 часа в Градска художествена галерия ще бъде представена изложба „Превърнати форми“.   \r\n*** \r\nОт 08.30 до 14.00 часа от борда на фрегатата „Верни“, гостите на учението „Бриз 2018“ и представители на медиите ще могат да наблюдават различни епизоди от учението на брега и в морето.   \r\n*** \r\nОт 16.00 часа  в Експо център „Флора\" ще се проведе Първият международен фестивал на бирата „101 Beer Fest\" Бургас.  \r\n*** \r\nОт 19.00 часа в галерия „13-то стъпало“ ще бъде открита изложбата „Светлина и Сребро“ на Калин Костов. \r\n*** \r\nОт 21.00 часа в Летния театър Националният фолклорен ансамбъл „Българе\" ще представи новия си мащабен проект първо пред публиката в Бургас. \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.  \r\n***  \r\nОт 11.00 часа в зала 302 на Община Велико Търново ще се проведе пресконференция за предстоящия Международен фолклорен фестивал.  \r\n***  \r\nОт 17.30 часа в голяма зала на Общината ще се проведе заседание на Великотърновски общински съвет.  \r\n***  \r\nОт 17.30 часа в Стопански факултет на ВТУ, Зала 2 ще се проведе Безплатен семинар по дигитални умения „Google Дигитален гараж“.  \r\n***  \r\nОт  18.00 часа в МДТ „Константин Кисимов“ ще бъде представена  „Пипи Дългото чорапче“ – детска постановка.  \r\n***  \r\nОт 19/30 часа в Църква „Св. Архангели Михаил и Гавраил“ ще се проведе Международен фестивал за класическа музика Arbanassi Summer Music –концертна програма.  \r\n***  \r\nОт 20.30 часа на Сцена „Арт лято“ до ХГ „Борис Денев“ Проект „Арт лято“ представя: концерт на Mango Duende, парти с Un Beso.  \r\n*** \r\nОт 10.30 часа в детски отдел РБ „Христо Ботев“ ще се проведе детска архитектурна работилница – подреждане на карта „Мини Европа“ за деца от 3 до 10 години.  \r\n*** \r\nОт 20.30 часа в местността с . Оходен ще бъде открит Пети юбилеен фестивал за древни култури „Слънцето на Тодорока“.  \r\n*** \r\nОт 11.00 часа на територията на парк „Колю Василев – Обов“ ще бъдат открити обектите по проект „Габрово – инвестиции за изграждане на съвременна градска среда“. \r\n*** \r\nГражданите на Добрич ще почетат кап. Димитър Списаревски по повод 102 години от неговото рождение с поднасяне на цветя на паметника на героя. \r\n*** \r\nОт 17.00 часа в Младежкия център ще бъде представена поезията на Маргарита Стоянова „Мислите на едно 15-годишно момиче…“.  \r\n*** \r\nОт 10.30 часа в заседателна зала на Община Кочериново ще се състои заключителната конференция по проект „Подкрепа за достоен живот на лица в неравностойно положение”. \r\n*** \r\nОт 14.00 часа в залата на Възрожденското училище ще се проведе обществено обсъждане с представители на туристическия сектор, връзка с публикувани насоки за кандидатстване по процедура на директно предоставяне на безвъзмездна финансова помощ за развитие на туристически атракции по Оперативна програма „Региони в растеж“.  \r\n*** \r\nОт 15.00 часа в кабинета на председателя на Общинския съвет – Кюстендил Михаела Крумова ще се проведе пресконференция.  \r\n*** \r\nОт 15.00 часа в офиса на Областен информационен център – Ловеч ще се проведе пресконференция на тема „Напредък и възможности по ЕСИФ“. \r\n*** \r\nОт 10.30 часа пред Двореца на културата ще се състои \"Лято в Двореца\" – забавни игри и анимация с деца и родители. \r\n*** \r\nОт 11.00 часа в пространството пред Исторически музей – Петрич ще бъде открита изложбата „Археологията на Азербайджан“. \r\n*** \r\nОт 18.00 часа пред Общински младежки дом ще се проведе Училище по танци. \r\n*** \r\nВ 10.00 часа в междублоковото пространство между улиците \"Пенчо Славейко\" и \"Прогрес\" кметът на Пловдив Иван Тотев и кметът на район \"Централен\" Георги Стаменов ще открият нова детска площадка.   \r\n*** \r\nВ 11.00 часа в заседателната зала на Община Пловдив кметът Иван Тотев ще посрещне световната шампионка и рекордьорка на троен скок за девойки под 20 години - Александра Начева. \r\n*** \r\nВ 15.30 часа е зала 2 на Окръжен съд  ще се разгледа жалбата на Евгени Н., който взриви и обра банкомат в Тракия.  \r\n*** \r\nОбщинските съветници от  ГЕРБ-Пловдив ще проведат приемни с граждани по следния график: Ясен Михайлов, Дамян Петров и Петър Попов от 17.30 до 19.00 часа в офиса на  ГЕРБ в район „Западен” на ул.  „Царевец” № 9; Гошо Къчков, от 17.30 до 19.00 часа в офиса на  ГЕРБ в район „Северен” на бул. „Марица” №91;  Пенчо Малинов, от 17.00 до 18.30 часа в офиса на  ГЕРБ в район „Източен” на ул. „Коста Паница” №5;  Веселин Маневски, от 16.00 до 18.00 часа в офиса на  ГЕРБ в район „Южен” на ул.  „Академик Петър Динеков” № 1А.  \r\n*** \r\nОт 12.00 часа в гр. Севлиево, заместник-министърът на регионалното развитие и благоустройството Деница Николова ще открие обновени по оперативната програма многофамилни жилищни сгради. Събитието ще се проведе при бл. №1 в ж. к. „Д-р Атанас Москов“.  \r\n***  \r\nОт 10.00 часа в Детски отдел на Читалищната библиотека ще се проведе инициативата „Тихи игри“. \r\n*** \r\nОт 08.00 часа на свлачището по пътя Смолян – Мадан, край село Тикале ще се проведе протест от група граждани срещу забавянето на ремонта и отварянето на главния път. \r\n*** \r\nОт 11.30 часа в зала 201 на Областна администрация – Смолян ще се проведе пресконференция на областния управител Недялко Славов по актуални теми. \r\n*** \r\nОт 12.00 часа в зала 2 на Община Стара Загора организаторите на Балканиада по лека атлетика за мъже и жени ще дадат пресконференция.  \r\n*** \r\nОт 16.30 часа във Военния клуб ще бъде открита изложба на Регионалния исторически музей на тема „Войните през погледа на военния кореспондент\", след което ще бъде представен филмът „По стъпките на сухопътните войски\". \r\n*** \r\nОбщина Стара Загора организира общоградско възпоменание на загиналите мирни жители от града и района, при опожаряването на Стара Загора и Старозагорското клане през 1877 г. От 17.00 часа в енорийски храм „Света Троица” ще бъде отслужена Вечерна служба. В 17.30 ч. от храма ще тръгне литийно шествие до Мавзолея костница „19 юлий 1877”. На мястото, където са положени костите на хиляди мъченически загинали християни в периода от  19 до 31 юли 1877 г., от 18.00 ч. ще бъде отслужена заупокойна молитва в тяхна памет.", "date": "2018.07.19", "title": "Предстоящи събития в страната за 19 юли (Агенция „Фокус“)"}
{"url": "http://www.focus-news.net/news/2018/07/19/2547447/tass-sasht-i-zapadat-mogat-da-izpolzvat-gruziya-kato-predtekst-za-zasilvane-na-antiruskite-sanktsii.html", "text": "САЩ могат да използват Грузия като предтекст за засилване на антируските санкции. Това е заявила в интервю за грузински телевизионен канал говорителят на руското външно министерство Мария Захарова, цитирана от  TACC . \r\n\"Има мощни политически сили на Запад, които се опитват да запазят и засилят антируските санкции\", каза Захарова, \"но мотивите им нямат най-малката връзка с грижата за Грузия\". \r\n\"Ако Грузия се споменава като основание за санкциите, това би било добра причина за грузинците да помислят дали страната им се използва в геополитическата игра на някой друг\". Според мен възниква подобно заключение \", каза тя. Според дипломата всъщност Грузия се е превърнала в елемент от западната \"стратегия за сдържане на Русия\" в черноморския регион и Южен Кавказ. \r\nЗахарова напомни, че наскоро служител на Държавния департамент публично заяви, че САЩ ще \"въоръжат Грузия за противодействие на Русия\". \"Грузинските политици трябва да помнят, че обслужването на чужди геополитически интереси, вместо на националните , е неблагодарно и неблагородно дело\", заяви дипломатът.  Юлиян Марков", "date": "2018.07.19", "title": "ТАСС: САЩ  и Западът могат да използват Грузия като предтекст за засилване на антируските санкции"}
{"url": "http://www.focus-news.net/news/2018/07/19/2547023/martin-zelmayer-imame-niski-ochakvaniya-ot-pregovorite-mezhdu-donald-tramp-i-zhan-klod-yunker.html", "text": "Генералният секретар на Европейската комисия Мартин Зелмайер заяви, че в Брюксел има „ниски очаквания“ дали насрочената през следващата седмица среща между председателя на ЕК Жан-Клод Юнкер и президента на САЩ Доналд Тръмп ще разреши засилващия се търговски спор, предава  Politico.  Същевременно той изрази надежда, че преговорите във Вашингтон ще доведат до деескалация на спора за митата между ЕС и САЩ. \r\n„Надяваме се да убедим Тръмп, че ние сме близки съюзници, а не противници“, заяви европейски дипломат след среща със Зелмайер. Самият генерален секретар на ЕК не разкри какви ще са предложенията на Юнкер към Тръмп, но според запознатия дипломат има възможност да се предложи  двустранно търговско споразумение, което да премахне изцяло търговските мита със САЩ. \r\nСамият Юнкер по-рано заяви, че „общия подход“ при общуването с Тръмп ще бъде същият като миналия месец на срещата на високо равнище на Г-7 в Канада. „Ще повторя нашите аргументи, ще ги повторя отново и отново“, уточни той.  Виктор Турмаков", "date": "2018.07.19", "title": "Мартин Зелмайер: Имаме ниски очаквания от преговорите между Доналд Тръмп и Жан-Клод Юнкер"}
{"url": "http://www.focus-news.net/news/2018/07/19/2547022/reuters-11-dushi-sa-raneni-sred-seriya-ot-vzrivove-v-irakskiya-grad-kirkuk.html", "text": "Няколко бомби, поставени край път са ранили 11 души в северния иракски град Киркук, предава   Reuters. \r\nМестната полиция съобщава, че бомбите са насочени срещу търговския район на града. Силите за сигурност в Ирак са успели да победят терористите от „Ислямска държава“ в страната, изтласквайки ги от Мосул и от другите големи градове. Но бойците от терористичната организация все още извършват нападения край Киркук и в други части на страната.  Виктор Турмаков", "date": "2018.07.19", "title": "Reuters: 11 души са ранени сред серия от взривове в иракския град Киркук"}
{"url": "http://www.focus-news.net/news/2018/07/19/2547026/afp-zapochna-evakuatsiyata-na-obsadenite-propravitelstveni-gradove-v-siriya-fua-i-kafraya.html", "text": "Започнала е евакуацията на военните и цивилните от намиращите се под обсада, контролирани от правителството, сирийски градове Фуа и Кафрая, предава   AFP. \r\nЕвакуацията се провежда след споразумение, което ще позволи хиляди души да напуснат градовете след години обкръжение. Кореспондент на AFP е преброил 20 автобуса излезли от двата града – последните останали под обсада в разкъсваната от война държава. \r\nЕвакуацията е част от споразумение, което е сключено между подкрепящата правителството Русия и стоящата зад въоръжената опозиция Турция.  Виктор Турмаков", "date": "2018.07.19", "title": "AFP: Започна евакуацията на обсадените проправителствени градове в Сирия Фуа и Кафрая"}
{"url": "http://www.focus-news.net/news/2018/07/19/2547025/reuters-ruskite-i-siriyskite-vlasti-sa-ustanovili-tsentar-za-bezhantsite-zavrashtashti-se-v-siriya.html", "text": "Руското министерство на отбраната съобщи, че руските и сирийските власти са установили специален център в Сирия, за да се помогне на бежанците да се завръщат по родните си места от чужбина, предава   Reuters. \r\nМинистерството съобщава, че Центърът за помирение, разпределяне и настаняване на бежанците ще следи „завръщането на всички вътрешно разпръснати хора и бежанци до местата ми на постоянно преживяване. По време на Сирийската война са загинали близо половин милион души, още 5,6 милиона са избягали от страната, а други 6,6 милиона са вътрешно разместените. \r\nТъй като сирийската армия, подкрепена от Иран и Русия, e върнала под правителствен контрол  значителни територии, сега е по-вероятно бежанците в съседните страни да се върна в държавата.  \r\nРуското министерство на отбраната заяви в отделно изявление, че 336 500 места в цялата страна са готови да приемат  завръщащи се бежанци. \r\nТези райони включват 39 000 места в град Дума, близо до столицата Дамаск. Тя се върна под контрола на правителството през април след години на обсада и опустошителни бомбардировки. \r\nМинистерството също така заяви, че около Сирия са създадени местни комитети за оценка на инфраструктурата и нуждите на завръщащите се.  Виктор Турмаков", "date": "2018.07.19", "title": "Reuters: Руските и сирийските власти са установили център за бежанците, завръщащи се в Сирия"}
{"url": "http://www.focus-news.net/news/2018/07/19/2547027/balgariya-otbelyaza-181-godini-ot-rozhdenieto-na-vasil-levski-obzor.html", "text": "На 18 юли се навършиха 181 години от рождението на Апостола на свободата Васил Левски. Той е роден в град Карлово в много бедно семейство. От ранна възраст му се налага да стане глава на дома след смъртта на баща му. Много млад той прекрачва прага на манастира и става Дякон Игнатий, но след това го напуска. Стига в Белград, където Раковски подготвя млади мъже в Първата българска легия. Там Васил се откроява от всички с изключителните си физически и интелектуални умения. \r\nВасил Левски, Апостола на свободата, става един от идеолозите на българската национална революция. Велико негово дело е създаването на Вътрешната революционна организация. \r\nПредаден е през зимата на 1872 г. Заловен е в Къкринското ханче до Ловеч. Съден е в София. Обесен е на 19 февруари 1873 година. \r\nПо повод годишната в цялата страна се състояха редица събития. \r\nКулминацията на честванията бяха в Карлово. Тържествената програма започна със света литургия, отслужена от негово благоговейнство отец Марко Тодоров в храм „Св. Николай”. След молебена в храма кметът на Община Карлово д-р Емил Кабаиванов, народният представител Веска Ненчева, председателят на Общински съвет Карлово Теодор Шойлеков, заместник-кметът на Община Ловеч Даниел Колев, проф. д-р Иван Гаврилов – носител на Наградата на Карлово за 2015 г., общински съветници, висши военни, жители и гости на Карлово поднесоха цветя пред гроба на майката на Апостола – Гина Кунчева. С тържествено шествие, съпровождано от духовия оркестър на 61-ва Стрямска механизирана бригада, всички се отправиха към площад „20-ти юли“, където бяха издигнати знамената на Република България и Карлово.  \r\n„…Каузата на България и на нашия град не може да бъде кауза на един човек. Това е каузата и енергията на хиляди. На хилядите карловци и на милионите българи. Така ще устоим на предизвикателството на времето, защото благословена е тази земя, която има герои като Левски. Благословена е България, защото Левски е Карлово, защото Левски е България! Честит празник скъпи съграждани!“, каза д-р Емил Кабаиванов в своето тържествено слово, след което той отличи всички ръководители на 11-те лъча със специална почетна грамота за участието им в националния туристически поход „По стъпките на Васил Левски“. Отбелязването на 181-годишнина от рождението на Васил Левски и Празник на град Карлово завърши с тържествен митинг-заря на площад „Васил Левски“ в Карлово.", "date": "2018.07.19", "title": "България отбеляза 181 години от рождението на Васил Левски (ОБЗОР)"}
{"url": "http://www.focus-news.net/news/2018/07/19/2547416/gerb-prizova-prezidenta-da-dokazhe-che-sluzhebnoto-pravitelstvo-e-sabralo-16-mlrd-leva-zadalzheniya-obzor.html", "text": "Президентът Румен Радев присъства на откриването на параклис в авиобаза Граф Игнатиево. Той опроверга твърденията на ГЕРБ, че по времето на служебното правителство, сивият сектор у нас е придобил голяма сила. „Служебното правителство събра 1,6 млрд. лв., нека кажат къде са”, заяви държавният глава. Той обясни, че служебното правителство е събрало просрочени вземания от много години, особено в сферата на енергетиката. В отговор министърът на енергетиката Теменужка Петкова заяви: „Твърдението на президента, че служебното правителство е събрало 1,6 млрд. лева просрочени вземания, е лъжа“. Тя уточни, че бюджетът на министерството за 2017 година е 256 млн. лева, затова в никакъв случай не може да се говори за събрана сума от 1,6 млрд. лева. Според ГЕРБ реакцията на президента е заради изследването на АИКБ, които нагледно са показали, че при управлението им делът на сивата икономика намалява, а при други правителства се увеличава и то драстично. „Настояваме в следващите дни, до края на седмицата, президентът Румен Радев да предостави доказателства за събраните 1,6 млрд. лв. под формата на документи“, обяви депутатът от ГЕРБ Тома Биков. „Ако не го направи оттук нататък ще считаме, че освен г-жа Лъжа, имаме и г-н Лъжа“, коментира той. \r\nБиляна ИВАНОВА", "date": "2018.07.19", "title": "ГЕРБ призова президента да докаже, че служебното правителство е събрало 1,6 млрд. лева задължения (ОБЗОР)"}
{"url": "http://www.focus-news.net/news/2018/07/19/2547028/the-independent-boris-dzhonsan-razkritikuva-plana-na-tereza-mey-za-brekzit-kato-bedstvie-za-demokratsiyata.html", "text": "Бившият министър на външните работи на Великобритания Борис Джонсън разкритикува министър-председателя Тереза Мей заради плановете ѝ за провеждане на Брекзит, които според него са „бедствие за демокрацията“ и които ще оставят Великобритания в „нещастно постоянно чистилище“. Според него обаче все още не е късно страната да промени курса си и да проведе излизането от ЕС по правилен начин, пише   The Independent. \r\nДжонсън, който подаде оставка заради плановете на Мей, я призова да не предприема „прикрито отстъпление“ от обещанието си за Брекзит. „Нека се прицелим към предишната прекрасна визия – силна и самоуправляваща се Великобритания, която е открита за света, а не към постоянно нещастно чистилище, не това бедствие за демокрацията“, допълни той по време на реч пред парламента. \r\n„След обявяването на плановете за Брекзит последва вълна от съмнения, въпреки че първоначалната визия бе харесана от нашите партньори и от пазарите. А се съгласихме да дадем такса-изход от 40 милиарда лири на ЕС без да се съгласим за бъдещите икономически отношения. Което е най-лошо, позволихме да се постави под съмнение северноирландската граница, да я направим политически заредена“, допълни той. \r\n „Все още не е късно да спасим Брекзит. Имаме време за преговорите“, убеден е той.    Виктор Турмаков", "date": "2018.07.19", "title": "The Independent: Борис Джонсън разкритикува плана на Тереза Мей за Брекзит като „бедствие за демокрацията“"}
{"url": "http://www.focus-news.net/news/2018/07/19/2547033/deputatite-shte-vavedat-po-visok-aktsiz-za-bezdimnite-tsigari-i-banderol-za-birata-v-opakovki-nad-5-litra-obzor.html", "text": "Народните представители приеха на първо четене промени в Закона за акцизите и данъчните складове, с които обложиха с по-висок акциз бездимните цигари. С промените бирата в опаковки над 5 литра задължително ще трябва да се облепва с бандерол. Първоначално парламентът предложи бездимните цигари да се облагат с акциз равен на този на останалите. При обсъждането на промените обаче депутатите са решили между двете четения да предложат акцизът да бъде само 40%, а не 100%, с цел повишението да се извърши по-плавно. В момента акцизът за кутия бездимни цигари е 0,93 лв. А ако акцизът се изравни с този на цигарите, ще бъде 3, 54 лв. за кутия. Промяната в акциза за бездимните цигари ще влезе в сила от 1 октомври 2018 година, а тази за бирата - от 1 януари 2019 година. В обсъждането от БСП припомниха, че премиерът Бойко Борисов е наредил промените да се изтеглят. Според тях бездимните цигари са по-малко вредни от обикновените. В отговор от ГЕРБ обявиха, че няма да бъдат агенти на тютюневите нагреваеми изделия и призоваха и колегите си да се ограничават от тази функция. Депутатът от ГЕРБ и председател на бюджетна комисия Менда Стоянова заяви, че според Световната здравна организация бездимните цигари са вредни и трябва да се облагат.  „Ще се спра на бюджетния аспект - има изчисления, че за една година при тази разлика в цените, 2.60 лева на кутия, се губят около 32 млн. лева“, обясни тя. Спрямо миналата година обемът на продадените нагреваеми тютюневи изделия се е увеличил с над 50%. От „Обединени патриоти“ посочиха, че промените трябва да се подкрепят в името на здравето за сметка на постъпленията.  \r\nБиляна ИВАНОВА", "date": "2018.07.19", "title": "Депутатите ще въведат по-висок акциз за бездимните цигари и бандерол за бирата в опаковки над 5 литра (ОБЗОР)"}
{"url": "http://www.focus-news.net/news/2018/07/19/2547422/kzk-sprya-sdelkata-za-chez.html", "text": "Комисията за защита на конкуренцията (КЗК) забрани придобиването на контрол от страна на \"Инерком България“ върху дружествата на ЧЕЗ в България. Сред мотивите си Комисията посочва, че е налице хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. Според КЗК сделката поражда и вертикални ефекти на пазарите, разположени надолу по веригата. \r\nМинистърът на енергетиката Теменужка Петкова коментира кратко решението на КЗК, като подчерта, че всяка институция работи в рамките на своята компетентност. \"Има компетентен орган и това е КЗК, оттук нататък цялото производство е ясно разписано в съответния закон\", каза тя. В отговор на въпрос застрашена ли е енергийната сигурност Теменужка Петкова увери, че тя никога не е била застрашена и призова да не се спекулира с подобни теми. „Държавата е на мястото си, енергийната сигурност е гарантирана“, обяви тя. \r\nОт опозицията в лицето на БСП определиха решението на Комисията като \"потвърждение на съмненията за сделката с ЧЕЗ\". Заместник-председателят на ПГ на „БСП за България“ Крум Зарков припомни, че от партията последователно и аргументирано са изразявали съмнение, че тази сделка не отговаря на българските закони. Заместник-председателят на ПГ на „БСП за България“ призова останалите институции, сезирани по сделката, също да се произнесат. Зарков допълни, че в предвид развоя на събитията правителството трябва веднага да заяви ясно, че държавата ни има интерес от участие в закупуване на акции на този ключов за страната ни сектор.  \r\nНародният представител от ПГ на „Обединени патриоти“ Искрен Веселинов коментира от своя страна, че с решението си КЗК е доказала, че има държавни органи, които обективно и независимо обследват обстоятелствата по сделката. Попитан дали държавата трябва да участва в новата процедура за закупуване на ЧЕЗ, той изрази становището на „Обединени патриоти“, че тези дружества не трябва да се раздържавяват и че държавата би била най-добрият стопанин на тази стратегическа инфраструктура. \r\nПредседателят на Комисията за енергийно и водно регулиране (КЕВР) Иван Иванов отбеляза от своя страна, че няма притеснения по отношение на решението на КЗК. „Нека видим как ще се случат нещата. В момента има решение на КЗК с незабавно изпълнение“, поясни Иванов.  \r\nПо-късно от \"Инерком България\" ЕАД заявиха, че са останали изненадани от решението на Комисията и внимателно ще анализират мотивите й, след което ще обявят своето становище и последващите си действия.", "date": "2018.07.19", "title": "КЗК спря сделката за ЧЕЗ (ОБЗОР)"}
{"url": "http://www.focus-news.net/news/2018/07/19/2547034/tass-za-nov-komandir-vvs-na-frantsiya-e-naznachen-general-filip-lavin.html", "text": "Президентът на Франция Еманюел Макрон назначи за нов командир на ВВС на републиката генерал Филип Лавин, предава   ТАСС. \r\n„По предложение на министъра на отбраната дивизионен генерал Филип Лавин е назначен от 31 август 2018 г. за командир на ВВС на Франция“, съобщи прессекретарят на френското правителство Бенжамен Гриво. На този пост Лавин ще смени Андре Ланат, който ще стане ръководител на командването на НАТО по трансформацията, базирано в Норфолк. \r\nПо-рано 52-годишният Лавин, който е опитен летец-изтребител, заема длъжността командващ на френските войски в Афганистан. През 2014 г. той е комендант на летището в Кабул. В момента е ръководител на секретариата на началник-щаба на ВС на Франция.  Виктор Турмаков", "date": "2018.07.19", "title": "ТАСС: За нов командир ВВС на Франция е назначен генерал Филип Лавин"}
{"url": "http://www.focus-news.net/news/2018/07/19/2547035/the-daily-mirror-terorist-ot-islyamska-darzhava-e-priznat-za-vinoven-ot-sada-za-plan-da-ubie-ministar-predsedatelya-na-velikobritaniya.html", "text": "Заклелият се във вярност на „Ислямска държава“ 20-годишен Наамур Рахман е признат за виновен за планирането на самоубийствен атентат, насочен срещу британския министър-председател Тереза Мей, пише    The Daily Mirror. \r\nРахман е планирал да стреля по Мей по време на нейно изказване пред „Даунинг Стрийт“ №10, а след това да се самовзриви. Обвиняемият заяви пред съда в Лондон, че е очаквал да загине по време на нападението и да „отиде в рая“. \r\nВ своята кореспонденция, прехваната от британското разузнаване, той е заявил, че целта му, окуражавана от чичо му, заминал да се бие на страната на екстремистите в Сирия, „не е нищо друго освен смъртта на водача на правителството“. Същевременно Рахман е запазил прощално видео, в което се е заклел във вярност на „Ислямска държава“. \r\nСлед това той е купил раница преди да се срещне с полицай под прикритие, представящ се за член на „Ислямска държава“, който му е предал фалшиви експлозиви. След това той е бил арестуван, докато се е отдалечавал в лондонския квартал „Кенсингтън“, пренасяйки фалшивата бомба.  Виктор Турмаков", "date": "2018.07.19", "title": "The Daily Mirror: Терорист от „Ислямска държава“ е признат за виновен от съда за план да убие министър-председателя на Великобритания"}
{"url": "http://www.focus-news.net/news/2018/07/19/2547036/mark-zukerberg-tezi-koito-otrichat-holokosta-nyama-da-badat-otstranyavani-ot-feysbuk.html", "text": "Собственикът на социалната мрежа „Фейсбук“ Марк Зукерберг заяви, че макар и да смята отричането на Холокоста за „дълбоко обидно“, той не смята, че подобно съдържание трябва да бъде забранявано, пише  New York Times. \r\nЗукерберг, който е евреин, заяви, че има неща „по които различните хора грешат“, но че няма да отстранява потребителите в социалната мрежа,  ако отричат избиването на евреите през Втората световна война. \r\nДумите му предизвикаха критика сред правозащитните организации в САЩ, като „Антиклеветническата лига“ излезе със заявление, че „Фейсбук“ има „моралното и етическото задължение“ да не позволява на разпространяването на мнения, че Холокостът не се е случвал. \r\nЗукерберг заяви, че обидното и възмутително съдържание не е задължително изтривано, освен ако не цели вредата и не атакува никого.  Виктор Турмаков", "date": "2018.07.19", "title": "Марк Зукерберг: Тези, които отричат Холокоста, няма да бъдат отстранявани от „Фейсбук“"}
{"url": "http://www.focus-news.net/news/2018/07/19/2547031/afp-donald-tramp-e-predupredil-vladimir-putin-che-ne-mozhe-da-prodalzhava-s-namesata-na-izborite.html", "text": "Президентът на САЩ Доналд Тръмп е предупредил руския си колега Владимир Путин по време на личната им среща в Хелзинки, че „не можем да търпим намеса“ на президентските избори в Америка, предава   AFP. \r\nНа журналистически въпрос, дали е държал Путин отговорен за намесата на изборите, Тръмп отговори положително , посочвайки, че руският президент „е начело на страната си“. \r\nНа въпрос какво е казал на Путин относно предполагаемата намеса на изборите в САЩ, американският президент заяви, че е изразил силно мнение, че страната няма да търпи подобно нещо.  \r\n„Дадох му да разберем, че не може така“, уточни Тръмп. Президентът на САЩ е в момента подложен на критика в страната си, след като не постави публично пред руския си колега въпроса за намесата на изборите на пресконференцията, последвала личната им среща в Хелзинки.  Виктор Турмаков", "date": "2018.07.19", "title": "AFP: Доналд Тръмп е предупредил Владимир Путин, че „не може да продължава с намесата на изборите“"}
{"url": "http://www.focus-news.net/news/2018/07/19/2547038/pregled-na-osnovnite-temi-v-britanskiya-pechat-agentsiya-fokus.html", "text": "Бившият министър на външните работи на Великобритания разкритикува министър-председателя Тереза Мей заради плановете ѝ за провеждане на Брекзит, които според него са „бедствие за демокрацията“ и които ще оставят Великобритания в „нещастно постоянно чистилище“. Според него обаче все още не е късно страната да промени курса си и да проведе излизането от ЕС по правилен начин, пише   The Independent. \r\nДжонсън, който подаде оставка заради плановете на Мей, я призова да не предприема „прикрито отстъпление“ от обещанието си за Брекзит. „Нека се прицелим към предишната прекрасна визия – силна и самоуправляваща се Великобритания, която е открита към света, а не към постоянно нещастно чистилище, не това бедствие за демокрацията“, допълни той по време на реч пред парламента. \r\n„След обявяването на плановете за Брекзит последва вълна от съмнения, въпреки че първоначалната визия бе харесана от нашите партньори и от пазарите. А се съгласихме да дадем такса-изход от 40 милиарда лири на ЕС без да се съгласим за бъдещите икономически отношения. Което е най-лошо, позволихме да се постави под съмнение северноирландската граница, да я направим политически заредена“, допълни той. \r\n „Все още не е късно да спасим Брекзит. Имаме време за преговорите“, убеден е той.   \r\n*** \r\n Един от най-гласните критици на председателя на британската Лейбъристка партия Джон Удкок напусна политическата организация, твърдейки, че тя е „превзета от крайната левица“. Също така, според него, партийното ръководство толерира антисемитизма, пише   London Evening Standard. \r\nУдкок обвини Корбин, че е започнал дисциплинарен процес срещу него, в който не може да получи „справедливо изслушване“.  „Партията, за която се боря още от момче, вече не е широката църква, която исторически е била. Антисемитизмът се толерира и Лейбъристката партия е превзета на почти всички равнища от крайната левица“, убеден е той. \r\n„Джереми Корбин благодари на Джон Удкок за службата му в партията“, пише в кратък коментар на партията. \r\nМеждувременно друг депутат от партията – Маргарет Ходж заяви, че има възможност да бъде подложена от вътрешнопартийно разследване, след като също обвини Корбин в антисемитизъм. \r\n*** \r\nПравителството на Ирландия ще трябва да наеме допълнителни 1000 служители в митниците си във връзка с Брекзит. Министър-председателят на страната Лео Варадкар заяви, че мерките се вземат поради „засилващата се сигурност дали ще е възможно сключване на споразумение“ между Брюксел и Лондон за излизането на Великобритания от Ес, пише   Daily Express. \r\n„По отношение на Брекзит трябва да засилим подготовката. Това включва наемането на инспектори-ветеринари, които да водят санитарните проверки върху земеделската продукция, идваща от Великобритания, както и митнически инспектори“, заяви Варадкар. „Изчисляваме, че ще трябва да наемем около 1000 митнически и ветеринарни инспектори, за да подготвим пристанищата и летищата за Брекзит“, уточни той. \r\nМинистър-председателят заяви, че правителството ще предприеме предпазни мерки в случай на Брекзит без споразумение между Лондон и Брюксел.  \r\nДопълнително Ирландия ще започне да търси пазар за земеделската си продукция както и ще установи фонд за даване на нисколихвени заеми за фермерите. \r\n*** \r\nЗаклелият се във вярност на „Ислямска държава“ 20-годишен Наамур Рахман е признат за виновен за планирането на самоубийствен атентат, насочен срещу британския министър-председател Тереза Мей, пише    The Daily Mirror. \r\nРахман е планирал да стреля по Мей по време на нейно изказване пред „Даунинг Стрийт“ №10. , а след това да се самовзриви. Обвиняемият заяви пред съда в Лондон, че е очаквал да загине по време на нападението и да „отиде в рая“. \r\nВ своята кореспонденция, прехваната от британското разузнаване, той е заявил, че целта му, окуражавана от чичо му, заминал да се бие в Сирия, „не е нищо друго освен смъртта на водача на правителството“. Същевременно Рахман е запазил прощално видео, в което се е заклел във вярност на „Ислямска държава“. \r\nСлед това той е купил раница преди да се срещне с полицай под прикритие, представящ се за член на „Ислямска държава“, който му е предал фалшиви експлозиви. След това той е бил арестуван, докато се е отдалечавал в лондонския квартал „Кенсингтън“, пренасяйки фалшивата бомба. \r\n***", "date": "2018.07.19", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/19/2547039/gerb-vnasya-signal-v-prokuraturata-za-obsht-biznes-na-elena-yoncheva-i-tsvetan-vasilev-tya-shte-gi-sadi-za-kleveta-obzor.html", "text": "В Народното събрание от ГЕРБ обявиха, че ще внесат сигнал в Прокуратурата за проверка на всички обстоятелства около общия бизнес на Елена Йончева с Цветан Василев. Те обясниха, че фирмата на Елена Йончева \"Авторска телевизия\" ЕООД и \"Далий трейдинг лимитед\", офшорна фирма, регистрирана на Британските Вирджински острови, са съдружници в обща фирма - \"Офроуд\" ООД. От ГЕРБ цитираха публикация в медиите, според която фирмата „Далий трейдинг лимитед“ е собственост на Цветан Василев.  „Излиза, че съдружникът на Елена Йончева във фирмата „Офроуд“ ООД, е Цветан Василев“, заяви депутатът от ГЕРБ Делян Добрев. „Преди месеци, когато попитах Елена Йончева какви са отношенията й с Цветан Василев, тя твърдеше, че няма такива. Излъга медиите и цялото общество“, посочи той. В отговор депутатът от БСП Елена Йончева обяви, че ще заведе дело за клевета срещу Делян Добрев и Антон Тодоров, които изнесоха информацията за съдружието й с Цветан Василев. „Клеветата на ГЕРБ няма да спре разследването ни за къщата в Барселона“, обясни тя по повод публикации в медиите за къща в Барселона, свързана премиера Бойко Борисов.  „Всичко останало ще чуете в съда, това е една клеветническа кампания“, каза още Йончева. \r\nБиляна ИВАНОВА", "date": "2018.07.19", "title": "ГЕРБ внася сигнал в Прокуратурата за общ бизнес на Елена Йончева и Цветан Василев, тя ще ги съди за клевета (ОБЗОР)"}
{"url": "http://www.focus-news.net/news/2018/07/19/2547029/alsat-m-makedoniya-v-chetvartak-shte-se-provede-nova-liderska-sreshta-na-partiite-v-makedoniya.html", "text": "Македонският министър-председател Зоран Заев съобщи, че планираният референдум за името ще има консултативен характер, а въпросът към гражданите вероятно ще бъде: „Съгласни ли сте за членство в ЕС и НАТО с приемането на Договора между Република Македония и Република Гърция?“. Същевременно той съобщи, че в четвъртък в 12 часа местно време ще се проведе нова среща на лидерите на политическите партии, съобщава скопският телевизионен канал   „Алсат-М“. \r\nЗоран Заев съобщи това в края на продължилата часове среща в сряда на лидерите на политическите партии, която бе напусната от председателя на опозиционната партия ВМРО-ДПМНЕ Християн Мицковски. \r\nМицковски повтори партийната позиция, че ВМРО-ДПМНЕ остава на мнението си първо да се приеме закон за финансирането на партиите, да се промени законът за правителството,  да се дадат гаранции за формиране служебно правителство 100 дни преди изборите, а след това да се свика Държавната избирателна комисия.  Виктор Турмаков", "date": "2018.07.19", "title": "„Алсат-М“ (Македония): В четвъртък ще се проведе нова лидерска среща на партиите в Македония"}
{"url": "http://www.focus-news.net/news/2018/07/19/2547040/izvestiya-balgarskiyat-ministar-predsedatel-zayavi-che-kam-momenta-ne-e-vazmozhno-turtsiya-da-vleze-v-es.html", "text": "Българският министър-председател Бойко Борисов заяви пред руския вестник   „Известия“,  че влизането на Турция в ЕС в момента е невъзможно. При това политикът допълни, че Съюзът като цяло и България в частност са настроени към тясно и продуктивно сътрудничество с Анкара – в това число и затова, че тя оказва подкрепа на Европа при решаването на миграционния проблем.   \r\n„Въпросът за интеграцията на Анкара в ЕС не може да се разглежда с оглед на обстоятелствата“, заяви Борисов.  „Турция е поела ангажимент към ЕС от повече от 50 години, но в настоящата ситуация и на съществуващите отношения дори не си струва да се говори за въвеждането на тази страна в Европейския съюз“, допълни той. \r\nКъм същото становище се придържат  и в ръководството на Европейския съюз. Турция все повече се отдалечава от отношенията от ЕС и отношенията между Съюза и тази страна стават все по-сложни, сочи източник на „Известия“ от европейските дипломатически кръгове. \r\n„ЕС е изключително загрижен за положението с правата на човека и основните свободи в страната. Анкара трябва да се промени ситуацията и да приведе своите правила в съответствие с европейските принципи и ценности“, допълни източникът. \r\nПрез март 2018 във Варна, България бе домакин на среща на лидерите на Турция и Европейския съюз, на която председателят на Европейската комисия Жан-Клод Юнкер обяви продължаване на диалога по въпросите на присъединяването на Турция към ЕС. \r\n„С днешните отношения на Турция с лидерите на страните като Австрия, Германия, Холандия, Франция, организирането среща на високо равнище с участието на председателя на Европейския съвет Доналд Туск, на Европейската комисия Жан-Клод Юнкер и президента на Турция Реджеп Тайип Ердоган бе трудно, но усилията на българската страна си струваха“, допълни Бойко Борисов. \r\nТой също така подчерта, че благодарение на тясното сътрудничество с Анкара, София е в състояние да спре почти напълно притока на бежанци, които влизат в ЕС през Балканския маршрут.  Виктор Турмаков", "date": "2018.07.19", "title": "„Известия“: Българският министър-председател заяви, че към момента не е възможно Турция да влезе в ЕС"}
{"url": "http://www.focus-news.net/news/2018/07/19/2547042/kontsesiyata-na-letishte-sofiya-prodalzhava-obzor.html", "text": "Парламентът отхвърли предложението на БСП за прекратяване на концесията на Летище „София“. От опозицията настояха премиерът Бойко Борисов и министърът на транспорта Ивайло Московски да присъстват на обсъждането и гласуването на предложението за отмяна на концесията. В пленарна зала дойде само министър Московски. БСП се обяви против концесията на летището с мотив, че това е риск за националната сигурност. Според опозицията след концесията служителите на летището ще бъдат намалени поне с 1000. От БСП заявиха, че ще обжалват във Върховния административен съд отказа на правителството да предостави на парламента информация за условията за концесията. На 11 юли Комисията по транспорт изслуша министър Ивайло Московски и отхвърли предложението за отмяна на концесията. В пленарна зала от БСП заявиха, че не е станало ясно какви всъщност са мотивите на управляващите летището да се даде на концесия. Депутатът Георги Свиленски определи като несъстоятелен мотивът на ГЕРБ, че и БСП е давало летища на концесия, тъй като връзка между концесиите няма.  Според опозицията концесията се осъществява на тъмно, без да са ясни анализите на правителството. „Европа е най-развитият пазар за участие на частния сектор в управлението на летищната инфраструктура“, обяви транспортният министър Ивайло Московски. Според него в случая БСП отричат една нормална процедура. Министърът обясни, че от 18 от 28 летища в Европа се управляват или чрез концесия, или през приватизация. А в останалите 10- липсва трафик. Московски уточни, че анализите ще бъдат предоставени на БСП, но без финансово-икономическия, тъй като за него е използвана вътрешна методика. \r\nБиляна ИВАНОВА", "date": "2018.07.19", "title": "Концесията на Летище „София“ продължава (ОБЗОР)"}
{"url": "http://www.focus-news.net/news/2018/07/19/2547037/anadolu-agency-priklyuchi-deystvieto-na-rezhima-na-izvanredno-polozhenie-v-turtsiya.html", "text": "Приключи действието на режима на извънредно положение, въведен преди две години в Турция заради опита за преврат, предава   Anadolu Agency. \r\nРежимът на извънредно положение прекрати действието с в четвъртък, 1:00 часа през нощта (съвпада с българското часово време).  \r\nПо-рано прессекретарят на турския президент Ибрахим Калън заяви, че режимът може да бъде възобновен при възникване на терористична заплаха. \r\nИзвънредното положение бе въведено в Турция след опита за държавен преврат от юли 2016 г. за три месеца. То бе продължавано седем пъти за тримесечен срок с решение на правителството и одобрение от парламента. За пореден път то бе продължено на 18 април. \r\nТурската опозиция, както и редица лидери на ЕС разкритикуваха продължаването на режима на извънредно положение.  Виктор Турмаков", "date": "2018.07.19", "title": "Anadolu Agency: Приключи действието на режима на извънредно положение в Турция"}
{"url": "http://www.focus-news.net/news/2018/07/19/2547032/daily-express-irlandiya-shte-naeme-dopalnitelni-1000-mitnichari-zaradi-brekzit.html", "text": "Правителството на Ирландия ще трябва да наеме допълнителни 1000 служители в митниците си във връзка с Брекзит. Министър-председателят на страната Лео Варадкар заяви, че мерките се вземат поради „засилващата се сигурност дали ще е възможно сключване на споразумение“ между Брюксел и Лондон за излизането на Великобритания от Ес, пише   Daily Express. \r\n„По отношение на Брекзит трябва да засилим подготовката. Това включва наемането на инспектори-ветеринари, които да водят санитарните проверки върху земеделската продукция, идваща от Великобритания, както и митнически инспектори“, заяви Варадкар. „Изчисляваме, че ще трябва да наемем около 1000 митнически и ветеринарни инспектори, за да подготвим пристанищата и летищата за Брекзит“, уточни той. \r\nМинистър-председателят заяви, че правителството ще предприеме предпазни мерки в случай на Брекзит без споразумение между Лондон и Брюксел.  \r\nДопълнително Ирландия ще започне да търси пазар за земеделската си продукция както и ще установи фонд за предоставяне на нисколихвени заеми за фермерите.  Виктор Турмаков", "date": "2018.07.19", "title": "Daily Express: Ирландия ще наеме допълнителни 1000 митничари заради Брекзит"}
{"url": "http://www.focus-news.net/news/2018/07/19/2547045/rossiyskaya-gazeta-pet-strani-se-prisaediniha-kam-evropeyskite-sanktsii-sreshtu-krim.html", "text": "Пет страни са се присъединили към санкциите на ЕС срещу Крим, пише   Российская Газета. \r\n„Страните кандидати за влизане в ЕС Черна Гора и Албания, влизащата в състава на европейската икономическа зона Норвегия, а също така Украйна и Грузия, се присъединяват към санкциите на ЕС по Крим“, отбелязва се в съобщение, поместено на сайта на Съвета на ЕС. \r\nВ него също така се посочва, че петте държави възнамеряват да гарантират, че техните национални политики са в съответствие с решенията на Съвета на ЕС. По-рано влезе в сила решението на Европейския съюз, да се разширят санкциите срещу Русия до 31 януари, 2019 г. а в Крим и Севастопол - до 23 юни на следващата година.  \r\nОсвен това се разширява забраната за износ и внос на оръжие; установяването на забрана за износ на стоки с двойна употреба за военна употреба или военни крайни потребители в Русия. Също така, мерките ограничават достъпа на Русия до някои чувствителни технологии и услуги, които могат да бъдат използвани за извличане и изследване на петрол.  Виктор Турмаков", "date": "2018.07.19", "title": "Российская Газета: Пет страни се присъединиха към европейските санкции срещу Крим"}
{"url": "http://www.focus-news.net/news/2018/07/19/2547024/washington-post-dvama-senatori-shte-vnesat-za-razglezhdane-rezolyutsiya-za-ruskata-namesa-na-izborite.html", "text": "Двама американски сенатори ще предложат за гласуване обща резолюция, подкрепяща американските разузнавателни агенции в мнението им, че Русия се е намесила на изборите за президент на САЩ през 2016 г. и която поздравява Министерството на правосъдието, че е повдигнало обвинения срещу руски длъжностни лица, пише   Washington Post. \r\nРепубликанецът от Аризона Джеф Флейк и демократът от Делауер Крис Куунс ще представят двупартийната резолюция на фона на реакциите спрямо коментарите на президента Доналд Тръмп след срещата му с неговия руски колега Владимир Путин в Хелзинки. \r\nФлейк заяви, че Сенатът „трябва да потвърди, че стои редом с Министерството на правосъдието“ в неговото разследване. Куунс заяви, че действията на президента „правят важно това да говорим с ясен, двупартиен глас“ и че САЩ „няма да толерират бъдещите атаки срещу нашата демокрация от Русия или който и да било друг“.   Виктор Турмаков", "date": "2018.07.19", "title": "Washington Post: Двама сенатори ще внесат за разглеждане резолюция за руската намеса на изборите"}
{"url": "http://www.focus-news.net/news/2018/07/19/2547044/tass-posolstvoto-na-rusiya-v-sasht-poluchi-razreshenie-da-poseti-mariya-butina.html", "text": "Посолството на Русия в САЩ получи разрешение от американските власти да посети рускинята Мария Бутина, задържана във Вашингтон на 15 юли, предава  ТАСС. \r\n„Посолството успя да постигне разрешение за посещение на консулските сътрудници на Бутина на 19 юли. Ще окажем необходимата поддръжка“, пише в официално заявление на дипломатическата институция. „Сътрудниците на посолството на Русия във Вашингтон посетиха състоялото се в съда поредно заседание по случая с руската гражданска. Заплашват я 15 години затвор. Бутина отрича вина“, пише в документа. \r\nВъв вторник против нея бяха повдигнати обвинения по две точки. 29-годишната рускиня  се подозира, че е водила дейност в полза на друга държава на територията на САЩ, насочена срещу Вашингтон. Също така специалните служби на САЩ твърдят, че Бутина е водила такава дейност без да бъде регистрирана в министерството на правосъдието на САЩ, че е агент на друга страна.   Виктор Турмаков", "date": "2018.07.19", "title": "ТАСС: Посолството на Русия в САЩ получи разрешение да посети Мария Бутина"}
{"url": "http://www.focus-news.net/news/2018/07/19/2547030/london-evening-standard-deputat-napusna-leybaristkata-partiya-na-velikobritaniya-zaradi-neyniya-kraynolyav-zavoy.html", "text": "Един от най-гласните критици на председателя на британската Лейбъристка партия Джон Удкок напусна политическата организация, твърдейки, че тя е „превзета от крайната левица“. Също така, според него, партийното ръководство толерира антисемитизма, пише   London Evening Standard. \r\nУдкок обвини Корбин, че е започнал дисциплинарен процес срещу него, в който не може да получи „справедливо изслушване“.  „Партията, за която се боря още от момче, вече не е широката църква, която исторически е била. Антисемитизмът се толерира и Лейбъристката партия е превзета на почти всички равнища от крайната левица“, убеден е той. \r\n„Джереми Корбин благодари на Джон Удкок за службата му в партията“, пише в кратък коментар на партията. \r\nМеждувременно друг депутат от партията – Маргарет Ходж заяви, че има възможност да бъде подложена от вътрешнопартийно разследване, след като също обвини Корбин в антисемитизъм.  Виктор Турмаков", "date": "2018.07.19", "title": "London Evening Standard:  Депутат напусна Лейбъристката партия на Великобритания заради „нейния крайноляв завой“"}
{"url": "http://www.focus-news.net/news/2018/07/19/2547047/ria-novosti-direktorat-na-fbr-komentira-predlozhenieto-na-vladimir-putin-kam-donald-tramp.html", "text": "Директорът на ФБР Кристофър Рей постави под съмнение целесъобразността на участието на американските следователи в разписа на заподозрените в предполагаема намеса на изборите в САЩ руски граждани на територията на страната им, предава   РИА Новости. \r\n„Мисля, че това ще бъде оставено на усмотрението на специалния прокурор Робърт Мюлер“, заяви Рей, коментирайки възможното участие на ФБР. „Никога не казвам никога, но това не заема високо място в списъка на нашите методи на разследване“, отговори той на въпрос дали има вероятност американските следователи да участват в подобри разпити.  \r\nПрезидентът на Русия Владимир Путин след срещата си с американския лидер Доналд Тръмп в Хелзинки заяви, че Москва може да допусне американски представители на разпитите на руските граждани, които са обвинени във Вашингтон за извършване на престъпления, но при условие, че има взаимност – ако САЩ разпитат представителите на американските специални служби, подозирани по случая „Хермитидж Капитал“.  Виктор Турмаков", "date": "2018.07.19", "title": "РИА Новости: Директорът на ФБР коментира предложението на Владимир Путин към Доналд Тръмп"}
{"url": "http://www.focus-news.net/news/2018/07/19/2547046/pravitelstvoto-oproverga-poyavilata-se-informatsiya-che-se-osashtestvyava-tayno-transportirane-na-migranti-ot-evropa-kam-balgariya-obzor.html", "text": "Правителството опроверга появилата се информация, че се осъществява тайно транспортиране на мигранти от Европа към България.  Министър-председателят Бойко Борисов  опроверга и слуховете, че България се е договаряла с германския канцлер Ангела Меркел. „Какви ли неща не чух по тази тема, но не искам да ги коментирам, защото като ги коментирам, почват след това да правят предаване върху тях. И от фалшива новина се транслира по толкова начини, че след това излизат чудовищни новини. Действително си играят със страховете на хората. Ето Испания, Гърция, Италия се договарят, но ние не се месим, това си е тяхна работа“, коментира Борисов. „Нищо не ни е предлагано – нито за пари, нито без пари. Единственото, по което сме работили активно шест месеца, е Дъблинското споразумение точно по тези въпроси – да бъдат решени справедливо за всички“, обясни премиерът. Борисов посочи, че мигрантските центрове в България са запълнени едва на 11%. „И тези мои думи се чуват в цяла Европа. И те ще си кажат: „в момент, в който ние се чудим какво да правим със стотиците хиляди и милиони бежанци, България единствена няма“, коментира той. Министър-председателят посочи, че дори предният ден се е провела операция, по време на която служители на ГД „Гранична полиция“ са заловили каналджии. „Преследваха два джипа с 26 души вътре и ги заловиха. И сега изясняват дали са регистрирани и дали са тръгнали за сръбската граница. Но граничарите, които там работят, десет дни денонощно ги дебнеха и дори в преследването един от джиповете се е обърнал, но няма нито загинали, нито тежко пострадали. Справиха се прекрасно“, коментира Борисов. Министърът на отбраната Красимир Каракачанов  посочи, че срещу България се води кампания от фалшиви новини. „Самолети от нито една държава не са кацали на българско военно летище. Транспортиране на нелегални емигранти от Европа тайно към България не се осъществява. А последната фалшива новина прави следната сглобка – овцете и козите в Странджа се избиват, за да може там да се настаняват нелегални емигранти – и това не е така“, каза още Каракачанов. \r\nЦветилена СИМЕОНОВА", "date": "2018.07.19", "title": "Правителството опроверга появилата се информация, че се осъществява тайно транспортиране на мигранти от Европа към България (ОБЗОР)"}
{"url": "http://www.focus-news.net/news/2018/07/19/2547043/kommersant-moskva-nyama-da-priznae-amerikanskite-sanktsii-sreshtu-iran.html", "text": "Руският посланик в Техеран Леван Джагарян заяви по време на интервю пред    „Коммерсант“ , че Москва няма да признае едностранните санкции на САЩ по отношение на Иран. \r\n„Ние няма да признаем едностранните американски санкции. Според нас те са незаконни“, заяви дипломатът, отговаряйки на въпроса дали Русия ще продължава да купува ирански петрол след ноември. \r\nДжагарян напомни, че Иран твърдо се придържа към своите задължения в рамките на споразумението за ядрената му програма, постигнато през 2015 г., което нееднократно е потвърждавано от МААЕ. \r\n„При това иранските власти са готови да обсъждат въпросите от по-широк, регионален характер и вече участват в съответните консултации с европейците. Постигането на истинско разведряване на напрежението в Близкия изток е възможно единствено с преговори“, убеден е той. \r\n„Стараем се да способстваме на това според способностите. С език на ултиматуми по отношение на Иран, както показва практиката, не трябва да се говори, а единствено чрез убеждаване“, подчерта Джагарян.  Виктор Турмаков", "date": "2018.07.19", "title": "„Коммерсант“: Москва няма да признае американските санкции срещу Иран"}
{"url": "http://www.focus-news.net/news/2018/07/19/2547051/8-hil-uchenitsi-po-malko-sa-otpadnali-ot-uchilishte-prez-poslednata-uchebna-godina-v-sravnenie-s-predhodni-godini-obzor.html", "text": "8 хил. ученици по-малко са отпаднали от училище през последната учебна година в сравнение с предходни години. Това съобщи  министърът на образованието и науката Красимир Вълчев  по време на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, което се проведе в Министерски съвет. \r\n„Работата по механизма показа, че когато институциите работят заедно има успех. Бих казал, че това са безпрецедентни институционални усилия - 1100 екипа, 11 хиляди учители, над 200 хиляди обхода по места, близо 24 хиляди деца допълнително включени в образователната система, малко над 2 хиляди – вторично отпаднали. Нетният резултат е бих казал дори изненадващ за самите нас“, коментира Вълчев. Той посочи, че преждевременното отпадане на деца и ученици от училищната система е една от най-големите обществени загуби, които можем да претърпим. По думите му за миналата учебна година има 12 хил. отпаднали деца, а по време на предходните данните са показвали, че са отпадали по 20 хил. деца. Образователният министър коментира, че това не означава, че проблемът решен. „Макар и значителна, крачката, която направихме през първата година, е малка. В образованието резултатите идват с продължителни, целенасочени усилия - всяко едно дете да има базовата грамотност, да е усвоило основните компетентности и да е завършило училищно образование“, обясни Вълчев. Министър-председателят Бойко Борисов  обясни, че за първи път българско правителство поставя образованието като свой централен приоритет. „Убеден съм, че по-доброто и качествено образование води до по-добра квалификация, а оттам и до по-висок БВП. Над 700 млн. лв. се заделиха за образователна инфраструктура – огромни пари, никога не са се давали такива. С по 330 млн. лв. сме поели ангажимент повече да даваме за учителите всяка година“, обясни Борисов. Той припомни, че тази година в класните стаи са влезли с 22 хил. повече деца. „Ако имаме претенциите, че сме правителство с дългосрочна визия – това е най-яркото доказателство. Резултатите ще дойдат след 10 -11 години, когато всички тези деца, които ходят сега на училище, ще завършат гимназия“, каза още Борисов. Министърът на вътрешните работи Валентин Радев  коментира, че МВР е мотивирано да спомогне за това, всички деца да бъдат вкарани в класните стаи. „А не след това да преследваме престъпници. Без значение от каква социална група са, работим с всички, където и когато е поискана помощ от МВР. Това не е основната ни дейност, но една от най-важните“, обясни вътрешният министър и посочи, че това е една от най-перспективните задачи пред обществото в момента. \r\nЦветилена СИМЕОНОВА", "date": "2018.07.19", "title": "8 хил. ученици по-малко са отпаднали oт училище през последната учебна година в сравнение с предходни години (ОБЗОР)"}
{"url": "http://www.focus-news.net/news/2018/07/19/2547053/eadaily-v-kongresa-na-sasht-e-vnesen-zakonoproekt-za-sanktsiite-sreshtu-severen-potok-2.html", "text": "Сенаторът от щата Уайоминг Джон Барасо е внесъл в Конгреса законопроект, който предполага санкции срещу газопровода „Северен Поток-2“. Според него това ще помогне да европейските партньори на САЩ, „за да избегнат политическите манипулации от страна на Русия“, предава   EADaily. \r\nСпоред сенатора на европейските страни трябва да се помогне със закон за сътрудничество в енергийната сигурност, който да осигури на членовете на НАТО в Европа „надеждни американски енергийни ресурси“, гарантиращи енергийната им сигурност. „Законът въвежда и санкции по отношение на газопровода „Северен поток-2“, който ще доставя природен газ от Русия към Германия“, подчертава сенаторът. \r\nНа 16 юни в Хелзинки президентите на Русия и на САЩ Владимир Путин и Доналд Тръмп проведоха преговори, на които американския лидер заяви, че САЩ са против „Северен поток-2“ и ще се конкурират с Русия за европейския енергиен пазар.   Виктор Турмаков", "date": "2018.07.19", "title": "EADaily: В конгреса на САЩ е внесен законопроект за санкциите срещу „Северен поток-2“"}
{"url": "http://www.focus-news.net/news/2018/07/19/2547050/ria-novosti-fbr-ne-e-zasichalo-ruski-opiti-za-namesa-na-mezhdinnite-izbori-v-sasht-prez-noemvri.html", "text": "Директорът на ФБР Кристофър Рей съобщи, че бюрото не е регистрирало опити от страна на Русия да атакува инфраструктурата на предстоящите този ноември междинни избори в САЩ, предава  РИА Новости. \r\n„Ние все още не сме регистрирали опити за атака на конкретни части от инфраструктурата на изборите, но другите усилия, които бих нарекъл злонамерено влияние, са много активни и са на крачка от това да излязат на следващо равнище. Така че, според мен, това е заплаха, която трябва да приемаме сериозно“, заяви Рей. \r\nРазследването на предполагаемата руска намеса на американските избори се води от специалния прокурор Робърт Мюлер, а също така и от двете камари на конгреса на САЩ. При това доказателства за „намеса“ така и не са открити, въпреки че разследването продължава вече повече от година.  Виктор Турмаков", "date": "2018.07.19", "title": "РИА Новости: ФБР не е засичало руски опити за намеса на междинните избори в САЩ през ноември"}
{"url": "http://www.focus-news.net/news/2018/07/19/2547049/fbr-ne-smyatame-che-razsledvaneto-na-robart-myuler-za-ruskata-namesa-e-lov-na-veshtitsi.html", "text": "Директорът на ФБР Кристофър Рей заяви, че разследването на специалния прокурор Робърт Мюлер за предполагаемата руска намеса на изборите през 2016 г. в САЩ не е „лов на вещици“, предава The Hill. \r\n„Питан съм често дали има нещо в публичната среда, което да позволи разследването да бъде определено за „лов на вещици“, както президентът Доналд Тръмп го определя. Не вярвам, че то е такова. Мисля, че това е професионално разследване, извършено от човек, който е точен, поне според контактите ми с него“, заяви Рей. \r\nТръмп постоянно твърди, че разследването на руската намеса е „измама“ и „лов на вещици“.  До момента Мюлер е повдигнал обвинения срещу 20 руски граждани, включително срещу 12 членове на ГРУ. Той също така е повдигнал и обвинения срещу бивши сътрудници на президента Тръмп.  Виктор Турмаков", "date": "2018.07.19", "title": "ФБР: Не смятаме, че разследването на Робърт Мюлер за руската намеса е лов на вещици"}
{"url": "http://www.focus-news.net/news/2018/07/19/2547052/pregled-na-osnovnite-temi-v-ruskiya-pechat-agentsiya-fokus.html", "text": "Българският министър-председател Бойко Борисов заяви пред руския вестник   „Известия“,  че влизането на Турция в ЕС в момента е невъзможно. При това политикът допълни, че Съюзът като цяло и България в частност са настроени към тясно и продуктивно сътрудничество с Анкара – в това число и затова, че тя оказва подкрепа на Европа при решаването на миграционния проблем.   \r\n„Въпросът за интеграцията на Анкара в ЕС не може да се разглежда с оглед на обстоятелствата“, заяви Борисов.  „Турция е поела ангажимент към ЕС от повече от 50 години, но в настоящата ситуация и на съществуващите отношения дори не си струва да се говори за въвеждането на тази страна в Европейския съюз“, допълни той. \r\nКъм същото становище се придържат  и в ръководството на Европейския съюз. Турция все повече се отдалечава от отношенията от ЕС и отношенията между Съюза и тази страна стават все по-сложни, сочи източник на „Известия“ от европейските дипломатически кръгове. \r\n„ЕС е изключително загрижен за положението с правата на човека и основните свободи в страната. Анкара трябва да се промени ситуацията и да приведе своите правила в съответствие с европейските принципи и ценности“, допълни източникът. \r\nПрез март 2018 във Варна, България бе домакин на среща на лидерите на Турция и Европейския съюз, на която председателят на Европейската комисия Жан-Клод Юнкер обяви продължаване на диалога по въпросите на присъединяването на Турция към ЕС. \r\n„С днешните отношения на Турция с лидерите на страните като Австрия, Германия, Холандия, Франция, организирането среща на високо равнище с участието на председателя на Европейския съвет Доналд Туск, на Европейската комисия Жан-Клод Юнкер и президента на Турция Реджеп Тайип Ердоган бе трудно, но усилията на българската страна си струваха“, допълни Бойко Борисов. \r\nТой също така подчерта, че благодарение на тясното сътрудничество с Анкара, София е в състояние да спре почти напълно притока на бежанци, които влизат в ЕС през Балканския маршрут. \r\n*** \r\n Руският посланик в Техеран Леван Джагарян заяви по време на интервю пред    „Коммерсант“ , че Москва няма да признае едностранните санкции на САЩ по отношение на Иран. \r\n„Ние няма да признаем едностранните американски санкции. Според нас те са незаконни“, заяви дипломатът, отговаряйки на въпроса дали Русия ще продължава да купува ирански петрол след ноември. \r\nДжагарян напомни, че Иран твърдо се придържа към своите задължения в рамките на споразумението за ядрената му програма, постигнато през 2015 г., което нееднократно е потвърждавано от МААЕ. \r\n„При това иранските власти са готови да обсъждат въпросите от по-широк, регионален характер и вече участват в съответните консултации с европейците. Постигането на истинско разведряване на напрежението в Близкия изток е възможно единствено с преговори“, убеден е той. \r\n„Стараем се да способстваме на това според способностите. С език на ултиматуми по отношение на Иран, както показва практиката, не трябва да се говори, а единствено чрез убеждаване“, подчерта Джагарян. \r\n*** \r\nАмериканските и европейските медии очакваха срещата между Тръмп и Путин с явно напрежение, боейки се, че „руският президент ще върти американския на пръста си“. Ако се вярва на публикациите след срещата на високо равнище, тези опасения са се оправдали – Путин е „надхитрил“ и „надиграл“ и дори „унизил“ Тръмп според тях, коментира руското издание  Взгляд. \r\nНа пресконференцията, състояла се след срещата на високо равнище, Доналд Тръмп не изглеждаше победен. Но съдейки по реакциите на западните медии, той „просто не е разбрал, че е загубил“ и сега западните журналисти обясняват на милиардера, „знаещ как да печели големи пари, но нищо не разбиращ от външна политика“ къде е сгрешил \r\nТака германският таблоид „Билд“ разстроено съобщи, че, „знаейки характера на Тръмп“, всички са „очаквали сбиване, сражение, схватка с бойни хватки, а се получи някаква миролюбива беседа“. \r\nДруг германски вестник - „Зюдойче Цайтунг“ анализира резултатите от срещата по спокойно: „Тръмп не обяви на Путин, че признава Крим за руски, не покани управника в Кремъл обратно в Г-7, не отмени участието на американските войски в маневрите на територията на Прибалтийските държави“. Съответно, уж няма повод да се говори за „провал“. \r\n„Путин и Тръмп след продължителното противостоене на оглавяваните от тях държави, сключиха мир“, отбелязва швейцарският вестник „Блик“. \r\n „Доналд Тръмп трябваше да каже на президента на Русия на тази среща едно единствено нещо: „Вие сте атакували нашата демокрация, нападнахте два от стълбовете на международната сигурност и икономика – ЕС и НАТО. Не ни интересува, че вие отричате. Ако продължавате да действате в този дух, ние ще обърнем срещу вас целия арсенал на нашето кибероръжие. И това ще бъде равносилно на обявяването на информационна война. Всичко тайно, казано от вас, ще стане явно“, убеден е кореспондентът от „Ню Йорк Таймс“ Томас Фридман. \r\n „Тръмп се опита да изпълни едно от своите предизборни обещания – да се помири с Русия. Получи му се зле. Настоящият президента на САЩ не блести с майсторство в преговорите, но все пак най-лошите очаквания не се оправдаха – Тръмп не принесе в жертва Украйна и Крим в замяна на помощта на Русия в извеждането на Иран от Сирия. Този въпрос просто е отложен до нов случай“, пише в редакционната статия на британския „Индепендънт“ \r\nИспанските издание „Ел Мундо“ „Ел Пайс“ и АВС „изстреляха“ троен залп по американския президент. \r\n„Отказвайки се да поддържа обвиненията, повдигнати от специалния прокурор Робърт Мюлер среща 12-те агента на ГРУ, намесили се в американските избори, Тръмп откровено капитулира в „Ръшагейт“, смята кореспондентът на италианския „Кориере Дела Сера“ Джузепе Сарцин.  \r\n*** \r\n Пет страни са се присъединили към санкциите на ЕС срещу Крим, пише   Российская Газета. \r\n„Страните кандидати за влизане в ЕС Черна Гора и Албания, влизащата в състава на европейската икономическа зона Норвегия, а също така Украйна и Грузия, се присъединяват към санкциите на ЕС по Крим“, отбелязва се в съобщение, поместено на сайта на Съвета на ЕС. \r\nВ него също така се посочва, че петте държави възнамеряват да гарантират, че техните национални политики са в съответствие с решенията на Съвета на ЕС. По-рано влезе в сила решението на Европейския съюз, да се разширят санкциите срещу Русия до 31 януари, 2019 г. а в Крим и Севастопол - до 23 юни на следващата година.  \r\nОсвен това се разширява забраната за износ и внос на оръжие; установяването на забрана за износ на стоки с двойна употреба за военна употреба или военни крайни потребители в Русия. Също така, мерките ограничават достъпа на Русия до някои чувствителни технологии и услуги, които могат да бъдат използвани за извличане и изследване на петрол. \r\n***", "date": "2018.07.19", "title": "Преглед на основните теми в руския печат (Агенция \"Фокус)"}
{"url": "http://www.focus-news.net/news/2018/07/19/2547041/donald-tramp-mislya-che-se-spravih-strahotno-na-preskonferentsiyata-s-vladimir-putin.html", "text": "Президентът на САЩ Доналд Тръмп заяви, че лично смята, че е свършил „страхотна работа“ по време на срещата си с държавния глава на Русия Владимир Путин и на последвалата им обща пресконференция в Хелзинки, предава  The Hill. \r\n„Мисля, че се справих страхотно на пресконференцията. Мисля, че тя се получи силна“, заяви Тръмп. Президентът предизвика гнева на политиците в САЩ по време на събитието,  на което той застана на страната на Путин, намеквайки, че му има повече доверие, отколкото на американското разузнаване. \r\nСъщевременно Тръмп разкритикува медиите за начина, по който са отразили събитието. „Казвам ви, не знам какъв е проблемът тук. Направих нещо позитивно и те се опитват да го изкарат колкото се може по-негативно“, убеден е президентът.  Виктор Турмаков", "date": "2018.07.19", "title": "Доналд Тръмп: Мисля, че се справих страхотно на пресконференцията с Владимир Путин"}
{"url": "http://www.focus-news.net/news/2018/07/19/2547054/sport-kristiano-ronaldo-shte-napravi-debyuta-si-v-yuventus-na-12-avgust.html", "text": "Очаква се португалският нападател Кристиано Роналдо, който премина наскоро към Ювентус да дебютира за отбора в традиционния приятелски мач с младежкия отбор на 12 август. \r\n Това означава, че 33-годишният играч ще пропусне International Champions Cup, която ще се проведе между 20 юли и 12 август.   Виктор Турмаков", "date": "2018.07.19", "title": "Спорт: Кристиано Роналдо ще направи дебюта си в Ювентус на 12 август"}
{"url": "http://www.focus-news.net/news/2018/07/19/2547057/pregled-na-mezhdunarodnite-novini-do-6-chasa-agentsiya-fokus.html", "text": "Генералният секретар на Европейската комисия Мартин Зелмайер заяви, че в Брюксел има „ниски очаквания“ дали насрочената през следващата седмица среща между председателя на ЕК Жан-Клод Юнкер и президента на САЩ Доналд Тръмп ще разреши засилващия се търговски спор, предава  Politico.  Същевременно той изрази надежда, че преговорите във Вашингтон ще доведат до деескалация на спора за митата между ЕС и САЩ. \r\n„Надяваме се да убедим Тръмп, че ние сме близки съюзници, а не противници“, заяви европейски дипломат след среща със Зелмайер. Самият генерален секретар на ЕК не разкри какви ще са предложенията на Юнкер към Тръмп, но според запознатия дипломат има възможност да се предложи  двустранно търговско споразумение, което да премахне изцяло търговските мита със САЩ. \r\nСамият Юнкер по-рано заяви, че „общия подход“ при общуването с Тръмп ще бъде същият като миналия месец на срещата на високо равнище на Г-7 в Канада. „Ще повторя нашите аргументи, ще ги повторя отново и отново“, уточни той. \r\n*** В Клубът на депутатите в Скопие започна лидерската среща за подготовка на референдума за името, предава  македонската агенция „Макфакс“ . \r\nНа срещата присъстват премиерът и лидер на СДСМ (Социалдемократически съюз на Македония) Зоран Заев с министъра на отбраната Радмила Шекеринска, лидерът на ДСИ (албанската партия Демократически съюз за интеграция) Али Ахмети, вицепремиерът по евроинтеграцията Буяр Османи, лидерът на ДПА (Демократическата партия на албанците) Мендух Тачи и Имер Алиу, Африм Гаши от участващата в управляващата коалиция част на албанската партия БЕСА, Билал Касами от опозиционната част на БЕСА и представители на по-малките партии. Последен на сбирката пристигна лидерът на ВМРО-ДПМНЕ Християн Мицковски, придружаван от професорката Таня Каракамишева. \r\nПоради важният политически момент, който налага разширяване на институционалната рамка на лидерските срещи, тази сбирка се провежда във формат 1+1 (лидер на партия плюс още един неин депутат), съобщиха от македонското правителство. \r\n***  Президентът на САЩ Доналд Тръмп предположи в интервю пред телевизионния канал Fox News, че страната-членка на НАТО Черна гора може да вкара Америка в Трета световна война. \r\n„Разбирам какво казвате и аз зададох същия въпрос“, заяви Тръмп в интервюто пред телевизионния канал, когато бе попитан дали при нужда САЩ трябва да изпратят армия за защита на миниатюрната балканска страна. „Черна гора е много малка страна с много силни хора. Те наистина са много силни. Много агресивни хора, които могат да агресират и... честито, вече си в Третата световна война. Но това е начинът, по който са построени нещата“. \r\nКоментарите на американския държавен глава, коментира изданието, идват няколко дни, след като той шокира съюзниците в НАТО като заплаши да извади САЩ от военния съюз, ако другите страни-членки не увеличат разходите си за отбрана. Интервюто е записано след срещата на високо равнище с руския президент Владимир Путин. \r\n„Докато срещата на върха на НАТО в Брюксел беше всепризнат триумф и страните-членки се съгласиха да вложат милиарди долари с по-бързо темпо, срещата с Русия може да се окаже, в дългосрочен план, дори по-голям успех“, написа американският президент в „Туитър“. \r\nWashington Examiner припомня, че Черна гора стана част от военният съюз, създаден през 1947 година за противопоставяне на заплахата от Съветския съюз, през юни 2017 година. Договорът задължава страните-членки да се защитават една друга в случай на външна агресия, но тази клауза е активирана само в един случай – от САЩ след 9/11. \r\n***  Приключи действието на режима на извънредно положение, въведен преди две години в Турция заради опита за преврат, предава   Anadolu Agency. \r\nРежимът на извънредно положение прекрати действието с в четвъртък, 1:00 часа през нощта (съвпада с българското часово време).  \r\nПо-рано прессекретарят на турския президент Ибрахим Калън заяви, че режимът може да бъде възобновен при възникване на терористична заплаха. \r\nИзвънредното положение бе въведено в Турция след опита за държавен преврат от юли 2016 г. за три месеца. То бе продължавано седем пъти за тримесечен срок с решение на правителството и одобрение от парламента. За пореден път то бе продължено на 18 април. \r\nТурската опозиция, както и редица лидери на ЕС разкритикуваха продължаването на режима на извънредно положение. \r\n***  Посолството на Русия в САЩ получи разрешение от американските власти да посети рускинята Мария Бутина, задържана във Вашингтон на 15 юли. \r\n„Посолството успя да постигне разрешение за посещение на консулските сътрудници на Бутина на 19 юли. Ще окажем необходимата поддръжка“, пише в официално заявление на дипломатическата институция. „Сътрудниците на посолството на Русия във Вашингтон посетиха състоялото се в съда поредно заседание по случая с руската гражданска. Заплашват я 15 години затвор. Бутина отрича вина“, пише в документа. \r\nВъв вторник против нея бяха повдигнати обвинения по две точки. 29-годишната рускиня  се подозира, че е водила дейност в полза на друга държава на територията на САЩ, насочена срещу Вашингтон. Също така специалните служби на САЩ твърдят, че Бутина е водила такава дейност без да бъде регистрирана в министерството на правосъдието на САЩ, че е агент на друга страна.", "date": "2018.07.19", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/07/19/2547055/balgariya-izprati-ofitsialno-zayavlenie-za-blizko-satrudnichestvo-s-evropeyskata-tsentralna-banka-obzor.html", "text": "Министерски съвет упълномощи министъра на финансите Владислав Горанов да изпрати писмо от името на Република България с искане за установяване на тясно сътрудничество с Европейската централна банка (ЕЦБ). Решението на правителството е следваща стъпка след получената подкрепа на 12 юли 2018 г. от еврогрупата относно изразеното от българските власти намерение за присъединяване на българския лев към Механизма на валутните курсове II. Тясното сътрудничество се установява с решение на ЕЦБ, при условие че са изпълнени условията, предвидени в член 7 от Регламент (ЕС) № 1024/2013. \r\n\"Toвa фopмaлнo peшeниe e в peзyлтaт нa дългoгoдишнa ĸoмyниĸaция oт cтpaнa нa бългapcĸитe влacти и cтpaнитe oт eвpoзoнaтa, EK и EЦБ ĸaтo чacт oт пътнaтa ĸapтa зa пpиcъeдинявaнe нa Бългapия ĸъм eвpoзoнaтa и нa бългapcĸия лeв ĸъм мexaнизмa нa ЕRМ 2\", ĸaзa миниcтъpът нa финaнcитe Владислав Горанов. По закон EЦБ тpябвa дa бъдe гoтoвa cъc cвoятa oцeнĸa между 6 и 12 месеца cлeд oфициaлнoтo пoдaвaнe нa ĸaндидaтypaтa. „Това, което ще изпратим, освен официалното заявление за близко сътрудничество с Европейската централна банка по отношение на банковия надзор, е и проект за изменения на българското законодателство, така че да отговаря на изискванията на регламента. Ако в срока, който е по регламент, всичко върви добре, страните-членки на еврозоната заявиха, че в момента, в който ЕЦБ даде положителна оценка, ще подкрепят присъединяването на българския лев към ERM 2, което е изминаване на по-голямата част от пътя към еврозоната“, обясни Горанов. Финансовият министър посочи, че за първи път, откакто България е в ЕС, държавите-членки в еврозоната се ангажират с конкретни срокове и решения по отношение на българската перспектива към еврозоната. „Продължавам да вярвам, а и това се споделя от Българската народна банка, че това е правилният път. Влизайки в еврозоната, ние ще започнем да участваме в решенията, свързани с паричната политика на съюза, и това е едно от най-малките предимства, които ще получим, освен увеличаването на доверието в нашата икономика и т.н.“, коментира Горанов. \r\nЦветилена СИМЕОНОВА", "date": "2018.07.19", "title": "България изпрати официално заявление за близко сътрудничество с Европейската централна банка (ОБЗОР)"}
{"url": "http://www.focus-news.net/news/2018/07/19/2547056/tass-germaniya-shte-iska-za-es-postoyanno-myasto-v-saveta-za-sigurnost-na-oon.html", "text": "Германският външен министър Хайко Маас заяви, че страната му ще положи усилия, за да постигне постоянно място за Европейския съюз в Съвета за сигурност  на ООН, предава  ТАСС. \r\n„Искаме да покажем, че се отнасяме сериозно към идеята за общо европейско място в Съвета за сигурност. Това остава наша цел“, заяви министърът. „Ако ще говорим за европейска сплотеност, то не трябва да се смята единствено гласът на Германия“, допълни той. \r\nПостоянни членове на Съвета за сигурност на ООН са пет страни: „Франция и Великобритания (страни от ЕС), а също така Русия, САЩ и Китай. От януари Германия ще получи едно от 10 непостоянни, ротационни места в Съвета.  Виктор Турмаков", "date": "2018.07.19", "title": "ТАСС: Германия ще иска за ЕС постоянно място в Съвета за сигурност на ООН"}
{"url": "http://www.focus-news.net/news/2018/07/19/2547060/sport-dzhanfranko-dzola-vleze-v-trenyorskiya-shtab-na-chelsi.html", "text": "Бившият футболист на Челси, италианецът Джанфранко Дзола влезе в треньорския щаб на лондонския клуб, ставайки асистент на Маурицио Сари. \r\n На 14 Челси обяви назначаването на италианеца Сари на поста старши треньор на отбора, заменяйки на поста съотечественика си Антонио Конте. \r\nДзола е играл за лондонския тим в периода между 1996 и 2003 г. като в този период е изиграл 287 мача, отбелязвайки 70 гола.  Виктор Турмаков", "date": "2018.07.19", "title": "Спорт: Джанфранко Дзола влезе в треньорския щаб на Челси"}
{"url": "http://www.focus-news.net/news/2018/07/19/2547059/premierat-boyko-borisov-osvobodi-zam-ministar-tsvetan-dimitrov-i-oshte-trima-dushi-ot-ministerstvoto-na-zemedelieto-hranite-i-gorite-obzor.html", "text": "Със заповед на министър-председателя Бойко Борисов от длъжността заместник-министър на земеделието, храните и горите е освободен Цветан Димитров. Решението на премиера е взето след срещата на министър Румен Порожанов с представители на протестиращите на 18 юли животновъди. Министър-председателят разпореди на министър Порожанов да освободи също така директорa на Дирекция „Животновъдство“ Златка Възелова, директорa на Дирекция „Директни плащания и идентификация на земеделските парцели“ Георги Праматаров, както и съветника на министъра Бойко Синапов. \r\nПо-рано през деня животновъдите се събраха на протест пред Министерски съвет заради принудителната евтаназия на домашни животни. Исканията им бяха за държавна помощ от най-малко 20 лева на животно, която да компенсира загубите в бранша по време на действието на отменената от съда Наредба 3 за директните плащания. Те настояваха компенсацията по тази наредба за колегите им от районите под карантина заради чумата по дребни преживни животни да е в размер от 40 лева на животно. Освен това бяха поискани и оставки. След срещата си с представители на протестиращите министър Румен Порожанов посочи, че исканията за оставките са удовлетворени, а помощта „де минимис“ за овцевъдите и козевъдите ще бъде увеличена на 15 лв., тъй като премиерът Бойко Борисов е обещал да бъдат отпуснати допълнителни средства. „Няма как увеличението да стане на 20 лв., тъй като става твърде голямо като възможност за изплащане. А това, което беше свързано с Наредбата – ще се направи анализ от гледна точка на производители, които не са успели да получат плащания по обвързаното, и след анализа ще заложим средства в бюджета за 2019 г.“, обясни министърът. \r\nМеждувременно, вече започна изплащането на обезщетенията за евтаназираните заради чумата животни. Първите места, в които това се случи, бяха селата Кости и Воден. „В момента стадата, които не са в засегнатите райони, не могат да търгуват своето мляко, тъй като имат ограничение. Затова завишихме компенсацията да стане от 25 на 47 лв. В контекста на форсмажора, който възникна за стадата, които са евтаназирани, вървят протоколите, ще отидем и на място, за да могат стопаните да подпишат протоколите и да получат големите плащания“, коментира министър Порожанов. Той посочи, че за 4 хил. животни ще трябва да се платят обезщетения за малко над 1 млн. лв., като 75% от тях ще бъдат предоставени от Европейската комисия за възстановяване. \r\nМинистър-председателят Бойко Борисов обясни, че ако сега бъде прекратена заразата по животните, после пораженията ще се измерват в стотици милиони. „Допуснем ли заразата да мине в други населени места, тогава ще плачат всички. Тогава няма да можем години наред да изнесем никаква продукция – нито сирене, нито масло, нито кашкавал. А да не говорим и когато българите започнат да разбират, че ако сме заразили всичко, трябва да има внос след това“, коментира Борисов и посочи, че един такъв развой на събитията обрича сектора на загиване. \r\nЦветилена СИМЕОНОВА", "date": "2018.07.19", "title": "Премиерът Бойко Борисов освободи зам.-министър Цветан Димитров и още трима души от Министерството на земеделието, храните и горите (ОБЗОР)"}
{"url": "http://www.focus-news.net/news/2018/07/19/2547061/reuters-pier-moskovisi-predupredi-za-udar-varhu-pazarite-ako-targovskoto-naprezhenie-eskalira.html", "text": "Европейският комисар по икономическите и финансовите въпроси Пиер Московиси заяви, че по-нататъшна ескалация на напрежението в търговската политика между Ес и САЩ може да удари финансовите пазари и да удари и двете страни, предава   Reuters. \r\n„Ескалация, независимо от коя страна, може да има сериозни последствия за икономиката, включително и върху финансовите пазари, което ще удари всички страни“, заяви Московиси.  \r\n„Затова и трябва да намерим изход от тази спирала, която вреди на глобалната икономика и повлича всички със себе си“, допълни той. \r\nПрезидентът на САЩ Доналд Тръмп заема по-агресивна и протекционистка позиция в търговията, която предизвика ответни мерки от страна на ЕС, Мексико и Канада.  Виктор Турмаков", "date": "2018.07.19", "title": "Reuters: Пиер Московиси предупреди за удар върху пазарите, ако търговското напрежение ескалира"}
{"url": "http://www.focus-news.net/news/2018/07/19/2547066/predstoyashti-mezhdunarodni-sabitiya-za-19-yuli-agentsiya-fokus.html", "text": "*** Обръщение на руския президент Владимир Путин пред посланиците на страната в 163 държави, което се случва веднъж на всеки две години \r\n*** Държавната дума на Русия обсъжда Закона за увеличаване на пенсионната възраст на първо четене \r\n*** Председателят на Европейската комисия Жан-Клод Юнкер е на посещение в Мадрид \r\n*** Директорът на Националната разузнавателна служба на САЩ Дан Коутс ще се изкаже в хода на конференция по сигурността и продължаващото разследване за руска намеса в американската политика \r\n*** Продължават бойните действия на правителствените сили срещу екстремистките групировки в Югоизточна Сирия \r\n*** ЕК трябва да обяви решението си за либерализация на визовия режим за Косово \r\n*** Очаква се Анкара да вземе решение дали ще отмени извънредното положение \r\n*** Проследяване на ситуацията в македонския парламент около избирането на състава на ЦИК \r\n*** Реакции след провала на срещата на президентите на Косово и Сърбия Хашим Тачи и Александър Вучич \r\n***", "date": "2018.07.19", "title": "Предстоящи международни събития за 19 юли (Агенция \"Фокус\")"}
{"url": "http://www.focus-news.net/news/2018/07/19/2547063/aktualna-patna-obstanovka.html", "text": "През следващото денонощие ще се задържи ветровито. Ще духа умерен временно до силен вятър от запад-северозапад. Облачността ще е променлива и до полунощ ще се развива купеста и купесто-дъждовна облачност. На места, главно в източната половина от страната ще има краткотрайни валежи, придружени с гръмотевици. Максималните температури ще са между 24° и 29°, за София около 24°. Това съобщиха от пресцентъра на  Агенция „Пътна инфраструктура”  (АПИ). \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт Стара Загора: \r\nПри км 218+500 дясно посока Бургас и на км 226+300 средна разделителна ивица, посока София се затваря периодично изпреварващата или аварийната лента поради извършване на ремонт на мантинели. Срок до 19.07.2018 г.   \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението в участъка Варна – Бургас от км 0+000 до км 8+600 се осъществява с повишено внимание поради ръчно косене на тревни площи. Движението се осъществява съобразно създадената ВОД. Срок 21.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nДвижението по път I-1 Ботевград - София от км 192+000 до км 215+500 се осъществява в една лента поради ремонтни дейности по пътното платно. Движението се извършва поетапно в двете ленти. Срок 20.07.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\nОбласт Плевен: \r\n       Движението по път І-3 Бяла – Ботевград  в участъка между Долни Дъбник и Радомирци от км 111+352 до км 135+344 се осъществява с повишено внимание, поради отстраняване на растителност от пътните банкети. Срок до 20.07.2018 г.  \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Брестница до с. Сопот от км 9+600 до км 24+000 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 25.07.2018 г.   \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 20.07.2018 г. \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-73: Движението по път II-73 Вълчаново ханче – Константиново от км 38+000 до км 78+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 19.07.2018 г.; \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 51+840 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 20.07.2018 г. \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 23.07.2018 г. \r\nССТ: Движението по ССТ посока Варна от км 2+500 до км 3+000 се осъществява в една лента поради монтаж и оборудване на стационарна контролна система за събиране на таксите за ползване на Републиканската пътна мрежа в активната лента при км 2+750. Движението се извършва в изпреварващата лента. Срок 19.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.19", "title": "Актуална пътна обстановка"}
{"url": "http://www.focus-news.net/news/2018/07/19/2547064/gd-granichna-politsiya-intenziven-na-vhod-i-na-izhod-za-leki-i-tovarni-avtomobili-e-trafikat-na-gkpp-dunav-most-ruse-i-gkpp-dunav-most-vidin.html", "text": "Интензивен на вход  и на изход  за леки и товарни автомобили е трафикът на ГКПП „Дунав мост-Русе“ и ГКПП „Дунав мост-Видин“. Това съобщиха от пресцентъра на  ГД „Гранична полиция“ . На българо-турската граница, на ГКПП „Капитан Андреево“  трафикът е интензивен на изход за товарни автомобили. На границата със Сърбия, Македония и Гърция трафикът е нормален на всички гранични контролно-пропускателни пунктове.", "date": "2018.07.19", "title": "ГД „Гранична полиция“: Интензивен на вход  и на изход  за леки и товарни автомобили е трафикът на ГКПП „Дунав мост-Русе“ и ГКПП „Дунав мост-Видин“"}
{"url": "http://www.focus-news.net/news/2018/07/19/2547067/nimh-dnes-shte-bade-vetrovito-v-iztochnata-polovina-na-stranata-shte-ima-kratkotrayni-valezhi-s-gramotevitsi.html", "text": "Днес ще се задържи ветровито. Ще духа умерен временно до силен вятър от запад-северозапад. Облачността ще е променлива - често значителна и на места, главно в източната половина от страната ще има краткотрайни валежи, придружени с гръмотевици. Максималните температури ще са между 24° и 29°, за София - около 24°. Това съобщи за  Агенция „Фокус”  дежурният синоптик  Мартин Славчев от  Националния институт по метеорология и хидрология (НИМХ) при Българската академия на науките (БАН) . \r\nПо Черноморието облачността ще е значителна, главно в следобедните часове, ще се развива купесто-дъждовна облачност и ще има краткотрайни валежи с гръмотевици. Ще духа умерен временно до силен вятър от запад-северозапад. Максималните температури ще са 26-28°. Температурата на морската вода е около 26°. Вълнението на морето ще е 1-2 бала. \r\nВ планините облачността ще е променлива, след обяд ще е по-често значителна и на места ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 16°, на 2000 метра – около 10°. \r\nАтмосферното налягане ще се задържи по-ниско от средното за месеца и ще е без съществена промяна.", "date": "2018.07.19", "title": "НИМХ: Днес ще бъде ветровито, в източната половина на страната ще има краткотрайни валежи с гръмотевици"}
{"url": "http://www.focus-news.net/news/2018/07/19/2547065/predstoyashti-sabitiya-v-stranata-za-19-yuli-agentsiya-fokus.html", "text": "*** \r\nВ 10.30 часа президентът и върховен главнокомандващ на Въоръжените сили Румен Радев ще посети авиобаза Граф Игнатиево, където ще присъства на ритуала по откриване и освещаване на параклис „Св. Вмчк. Мина“. \r\n*** \r\nРегионалният министър Николай Нанков ще посети Габрово. От 11.00 часа той ще присъства на откриването на обновения парк „Кольо Василев – Обов“, част от финансирания по Оперативна програма „Региони в растеж“ 2014 - 2020 проект за изграждане на съвременна градска среда в Габрово. В 12.00 часа министър Нанков ще инспектира строителството на обходния път на областния град. Половин час по-късно ще направи оглед на рехабилитацията на път II-44 Севлиево – Габрово, която се изпълнява в рамките на два лота със средства от Оперативна програма „Региони в растеж“ 2014 - 2020. \r\n*** \r\nОт 09.00 часа ще се проведе заседание на Народното събрание. \r\n*** \r\nВ Народното събрание ще бъде открита изложба на Регионален исторически музей – Благоевград, посветена на 115-годишниан от Илинденско – Преображенското въстание. \r\n*** \r\nОт 09.00 часа 4 състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група.  \r\n*** \r\nОт 10.00 часа пред входа на Народното събрание, Движение „Възраждане\" ще представи резултатите от подписката за провеждането на референдум срещу приемането на еврото като официална валута в България. \r\n*** \r\nОт 11.00 часа  в залата на Пресклуб България в София (Национален стадион „Васил Левски“) Спешъл Олимпикс България ще проведе пресконференция за отбелязване на 50-та годишнина от създаването на движението. \r\n*** \r\nОт 11.30 часа в Залата на Прес клуб България ще се проведе пресконференция за проблемите в управлението на автомобилния спорт и нормалното изпълнение на Спортния календар за 2018 г.  \r\n*** \r\nВ 12.00 часа зам.-кметът на столицата Евгени Крусев ще провери ремонта на уличното осветление на Симеоновско шосе в участъка от ул. „Г.М.Димитров“ до ул. „21 век“. \r\n*** \r\nОт 13.30 часа 9 състав на Специализирания наказателен съд ще гледа делото срещу Деян М., Мирослав М., Недялко Ц. и др. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Петър П. за престъпление по служба.  \r\n*** \r\nОт 14.00 часа ще се проведе среща между НЗОК и Асоциация на пациентите с ревматоиден артрит (АПРА). След срещата АПРА ще даде брифинг пред НЗОК. \r\n*** \r\nОт 18.00 часа в галерия „Структура“ ще се състои втората дискусия „Диалози за София“ по темите „Бедност и отпадъци“.  \r\n*** \r\nОт 18.00 часа в литературния салон „Леге 10“ ще бъде представено новото фототипно издание на „Моторни песни\" на Никола Вапцаров (Издателство „Захарий Стоянов\", 2018) и ще бъде показан документалният филм на Петко Горанов „И след разстрела\". \r\n*** \r\nОт 18.30 часа в галерията на ул. „Иван Денкоглу“ 24 И АЗ МОГА / I CAN TOO организира благотворителна изложба-търг с детски рисунки, създадени от малките художници за инициативи на организацията през последните 12 години. \r\n*** \r\nОт 18.00 часа в Градска художествена галерия ще бъде представена изложба „Превърнати форми“.   \r\n*** \r\nОт 08.30 до 14.00 часа от борда на фрегатата „Верни“, гостите на учението „Бриз 2018“ и представители на медиите ще могат да наблюдават различни епизоди от учението на брега и в морето.   \r\n*** \r\nОт 16.00 часа  в Експо център „Флора\" ще се проведе Първият международен фестивал на бирата „101 Beer Fest\" Бургас.  \r\n*** \r\nОт 19.00 часа в галерия „13-то стъпало“ ще бъде открита изложбата „Светлина и Сребро“ на Калин Костов. \r\n*** \r\nОт 21.00 часа в Летния театър Националният фолклорен ансамбъл „Българе\" ще представи новия си мащабен проект първо пред публиката в Бургас. \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.  \r\n***  \r\nОт 11.00 часа в зала 302 на Община Велико Търново ще се проведе пресконференция за предстоящия Международен фолклорен фестивал.  \r\n***  \r\nОт 17.30 часа в голяма зала на Общината ще се проведе заседание на Великотърновски общински съвет.  \r\n***  \r\nОт 17.30 часа в Стопански факултет на ВТУ, Зала 2 ще се проведе Безплатен семинар по дигитални умения „Google Дигитален гараж“.  \r\n***  \r\nОт  18.00 часа в МДТ „Константин Кисимов“ ще бъде представена  „Пипи Дългото чорапче“ – детска постановка.  \r\n***  \r\nОт 19/30 часа в Църква „Св. Архангели Михаил и Гавраил“ ще се проведе Международен фестивал за класическа музика Arbanassi Summer Music –концертна програма.  \r\n***  \r\nОт 20.30 часа на Сцена „Арт лято“ до ХГ „Борис Денев“ Проект „Арт лято“ представя: концерт на Mango Duende, парти с Un Beso.  \r\n*** \r\nОт 10.30 часа в детски отдел РБ „Христо Ботев“ ще се проведе детска архитектурна работилница – подреждане на карта „Мини Европа“ за деца от 3 до 10 години.  \r\n*** \r\nОт 20.30 часа в местността с . Оходен ще бъде открит Пети юбилеен фестивал за древни култури „Слънцето на Тодорока“.  \r\n*** \r\nОт 11.00 часа на територията на парк „Колю Василев – Обов“ ще бъдат открити обектите по проект „Габрово – инвестиции за изграждане на съвременна градска среда“. \r\n*** \r\nГражданите на Добрич ще почетат кап. Димитър Списаревски по повод 102 години от неговото рождение с поднасяне на цветя на паметника на героя. \r\n*** \r\nОт 17.00 часа в Младежкия център ще бъде представена поезията на Маргарита Стоянова „Мислите на едно 15-годишно момиче…“.  \r\n*** \r\nОт 10.30 часа в заседателна зала на Община Кочериново ще се състои заключителната конференция по проект „Подкрепа за достоен живот на лица в неравностойно положение”. \r\n*** \r\nОт 14.00 часа в залата на Възрожденското училище ще се проведе обществено обсъждане с представители на туристическия сектор, връзка с публикувани насоки за кандидатстване по процедура на директно предоставяне на безвъзмездна финансова помощ за развитие на туристически атракции по Оперативна програма „Региони в растеж“.  \r\n*** \r\nОт 15.00 часа в кабинета на председателя на Общинския съвет – Кюстендил Михаела Крумова ще се проведе пресконференция.  \r\n*** \r\nОт 15.00 часа в офиса на Областен информационен център – Ловеч ще се проведе пресконференция на тема „Напредък и възможности по ЕСИФ“. \r\n*** \r\nОт 10.30 часа пред Двореца на културата ще се състои \"Лято в Двореца\" – забавни игри и анимация с деца и родители. \r\n*** \r\nОт 11.00 часа в пространството пред Исторически музей – Петрич ще бъде открита изложбата „Археологията на Азербайджан“. \r\n*** \r\nОт 18.00 часа пред Общински младежки дом ще се проведе Училище по танци. \r\n*** \r\nВ 10.00 часа в междублоковото пространство между улиците \"Пенчо Славейко\" и \"Прогрес\" кметът на Пловдив Иван Тотев и кметът на район \"Централен\" Георги Стаменов ще открият нова детска площадка.   \r\n*** \r\nВ 11.00 часа в заседателната зала на Община Пловдив кметът Иван Тотев ще посрещне световната шампионка и рекордьорка на троен скок за девойки под 20 години - Александра Начева. \r\n*** \r\nВ 15.30 часа е зала 2 на Окръжен съд  ще се разгледа жалбата на Евгени Н., който взриви и обра банкомат в Тракия.  \r\n*** \r\nОбщинските съветници от  ГЕРБ-Пловдив ще проведат приемни с граждани по следния график: Ясен Михайлов, Дамян Петров и Петър Попов от 17.30 до 19.00 часа в офиса на  ГЕРБ в район „Западен” на ул.  „Царевец” № 9; Гошо Къчков, от 17.30 до 19.00 часа в офиса на  ГЕРБ в район „Северен” на бул. „Марица” №91;  Пенчо Малинов, от 17.00 до 18.30 часа в офиса на  ГЕРБ в район „Източен” на ул. „Коста Паница” №5;  Веселин Маневски, от 16.00 до 18.00 часа в офиса на  ГЕРБ в район „Южен” на ул.  „Академик Петър Динеков” № 1А.  \r\n*** \r\nОт 12.00 часа в гр. Севлиево, заместник-министърът на регионалното развитие и благоустройството Деница Николова ще открие обновени по оперативната програма многофамилни жилищни сгради. Събитието ще се проведе при бл. №1 в ж. к. „Д-р Атанас Москов“.  \r\n***  \r\nОт 10.00 часа в Детски отдел на Читалищната библиотека ще се проведе инициативата „Тихи игри“. \r\n*** \r\nОт 08.00 часа на свлачището по пътя Смолян – Мадан, край село Тикале ще се проведе протест от група граждани срещу забавянето на ремонта и отварянето на главния път. \r\n*** \r\nОт 11.30 часа в зала 201 на Областна администрация – Смолян ще се проведе пресконференция на областния управител Недялко Славов по актуални теми. \r\n*** \r\nОт 12.00 часа в зала 2 на Община Стара Загора организаторите на Балканиада по лека атлетика за мъже и жени ще дадат пресконференция.  \r\n*** \r\nОт 16.30 часа във Военния клуб ще бъде открита изложба на Регионалния исторически музей на тема „Войните през погледа на военния кореспондент\", след което ще бъде представен филмът „По стъпките на сухопътните войски\". \r\n*** \r\nОбщина Стара Загора организира общоградско възпоменание на загиналите мирни жители от града и района, при опожаряването на Стара Загора и Старозагорското клане през 1877 г. От 17.00 часа в енорийски храм „Света Троица” ще бъде отслужена Вечерна служба. В 17.30 ч. от храма ще тръгне литийно шествие до Мавзолея костница „19 юлий 1877”. На мястото, където са положени костите на хиляди мъченически загинали християни в периода от  19 до 31 юли 1877 г., от 18.00 ч. ще бъде отслужена заупокойна молитва в тяхна памет.", "date": "2018.07.19", "title": "Предстоящи събития в страната за 19 юли (Агенция „Фокус“)"}
{"url": "http://www.focus-news.net/news/2018/07/19/2547071/netherlands-times-vanshniyat-ministar-na-holandiya-zayavi-che-nyama-mirni-multikulturni-obshtestva.html", "text": "Външният министър на Холандия Стеф Блок е заявил по време на частна среща със сънародници, работещи в международните организации, че няма такова нещо като мирни мултикултурни общества и че е генетично определено, че човек не може да се свързва с „непознати хора“, пише   Netherlands Times. \r\n„Дайте ми пример за мултикултурно или мултиетнично общество, където оригиналното общество да е все още живо и където има мир. Не се сещам за такова“, заявява министърът в изтекъл материал. Според него всяко общество има граници по отношение на мигрантите. Той заяви, че е „много хубаво“ да имаш турска пекарна зад ъгъла, но допълни, че има някои „странични ефекти“. \r\nСтеф Блок също така допълни, че е генетично определено, че някои групи хора не могат да живеят заедно. „Може би някъде дълбоко в гените си ние желаем да имаме добре организирана група за лов и поддържане на селото. И заради нея не можем да се свързваме с хора, които не познаваме“, допълни ой. \r\nДепутатите в холандския парламент са шокирани от изказванията. \r\nСпоред депутата от Социалистическата партия Садет Карабулут думите на Блок са недостойни за външен министър.  „Наистина ли мисли, че ксенофобията е част от природата на хората? Че не можем да живеем заедно и затова по-добър свят е невъзможен?, заяви той и поиска министърът да се отрече от думите си.   Виктор Турмаков", "date": "2018.07.19", "title": "Netherlands Times: Външният министър на Холандия заяви, че няма мирни мултикултурни общества"}
{"url": "http://www.focus-news.net/news/2018/07/19/2547072/dobrich-dvizhenieto-po-pat-901-kamen-bryag-kavarna-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по път III-901 Камен бряг – Каварна се осъществява с повишено внимание поради ремонтни дейности на асфалтовата настилка. Движението на автомобили се регулира с пътни знаци. Срок до 21 юли 2018 г., предаде кореспондентът на  Радио „Фокус” – Варна . Продължават ремонтните дейности на асфалтовата настилка по части от три пътни отсечки в областта. Работи се по направленията - път II-71 Силистра – Добрич, път II-29 Варна – Добрич  и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. В периода  до 20 юли по ЛОТ 2 ще се работи по следните направления: ул. “Боримечка“, ул.“Странджа“, ул.“Витоша“, ул. “Хан Аспарух“, участък Помпена станция - Врачанци -  кв.Рилци, ул. “Янтра“ , ул. “Волга“ , ул. “Иван Шишман“ , ул.“Велико Търново“, ул. “Силистра“, ул. “Й. Йовков“, ул. “Цар Самуил“, ул.\" Хан Омуртаг\", ул. “П.Хитов“, ул. “Независимост“. До 22 юли по ЛОТ 3 ще се работи по следните улици: „Ком“, „Тракия“, „Каменица“ - от „Теменуга“ до „Цар Освободител“, „Липите“, „Гривица“, „Опълченска“, „Никола Петков“- от ул. „Вардар“ до „Росица“, „Емона“ - от „Бойчо Огнянов“ до „Димитър Ковачев“, в квартал „Строител“ и ул. „Ропотамо“. В Добрич времето е слънчево и ясно, тихо е.  \r\nЖулиета НИКОЛОВА", "date": "2018.07.19", "title": "Добрич: Движението по път III-901 Камен бряг – Каварна се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2018/07/19/2547069/ministar-nikolay-nankov-shte-poseti-gabrovo.html", "text": "Министърът на регионалното развитие и благоустройството Николай Нанков ще посети Габрово. От 11.00 часа той ще присъства на откриването на обновения парк „Кольо Василев – Обов“, част от финансирания по Оперативна програма „Региони в растеж“ 2014 - 2020 проект за изграждане на съвременна градска среда в Габрово. Това съобщиха от  пресцентъра на Министерството . \r\nВ 12.00 часа министър Нанков ще инспектира строителството на обходния път на областния град. Половин час по-късно ще направи оглед на рехабилитацията на път II-44 Севлиево – Габрово, която се изпълнява в рамките на два лота със средства от Оперативна програма „Региони в растеж“ 2014 - 2020.  \r\nСъщия ден, от 12.00 часа в Севлиево, заместник-министър Деница Николова ще открие обновени по оперативната програма многофамилни жилищни сгради. Събитието ще се проведе при бл. №1 в ж. к. „Д-р Атанас Москов“.", "date": "2018.07.19", "title": "Министър Николай Нанков ще посети Габрово"}
{"url": "http://www.focus-news.net/news/2018/07/19/2547070/parlamentat-shte-razgleda-aktualizatsiyata-na-proekta-za-pridobivane-na-dva-mnogofunktsionalni-koraba-za-voennomorskite-sili.html", "text": "Парламентът ще  разгледа актуализацията на проекта за придобиване на многофункционален кораба за Военноморските сили. Това предвижда програмата за работа на  Народното събрание.  Актуализираният проект за инвестиционен разход отчита промените, настъпили в Закона за данък добавена стойност от 1 януари 2017 г. Основните промени в проекта са максималната прогнозна стойност да бъде 984 млн. лв. с ДДС, като разликата от 164 млн. лв. спрямо приетия през 2016 г. инвестиционен разход е разпределена за плащане през 2025 г. и 2026 г. Предвижда се многофункционалните модулни патрулни кораби да бъдат окомлектовани с основно въоръжение и корабни изделия и с допълнително такова.  На вниманието на народните представители се поставят и промените в Закона за опазване на околната среда, които ще бъдат разгледани на първо четене и с които се намалява административната тежест за гражданите и бизнеса. Депутатите ще изберат и членове на Комисията за публичен надзор над регистрираните одитори.", "date": "2018.07.19", "title": "Парламентът ще разгледа актуализацията на проекта за придобиване на два  многофункционални кораба за Военноморските сили"}
{"url": "http://www.focus-news.net/news/2018/07/19/2547062/mvr-otlagat-se-planiranite-za-dnes-deystviya-za-evtanaziya-na-dokazano-zarazenite-zhivotni.html", "text": "Междуведомственият координационен щаб, създаден във връзка с възникнали огнища на особено опасни заразни болести по животни проведе второ заседание късно тази вечер. Това съобщиха от пресцентъра на  МВР . Повод за това заседание бяха очакваните и неполучените до края на работния ден резултати от изследванията на пробите от животните от райони, съседни на установените огнища на заразата, както и промяната в декларираното доверие към действията на координационния щаб от представителите на всички политически сили, участвали в заседанието на председателския  съвет, проведен тази сутрин в кабинета на председателя на НС. На заседанието на координационния съвет бяха взети следните решения: oтлагане на планираните действия за евтаназия на доказано заразените животни, засилване на контрола на движението на хора и преместването на животни и животински продукти от и към зоните с огнища на зараза, изчакване на резултати от изследване на пробите от животните от райони, съседни на установените огнища на заразата, активна дейност по дезинфекция на 10-километровата зона около заразените зони, доставяне от МЗХГ и МВР на допълнително оборудване за пропускателните пунктове на изходните и входните пътища към населените места.  \r\nСледващото заседание да се проведе от 7.00 часа на 19 юли 2018г. Резултатите от заседанието ще бъдат оповестени на брифинг за медиите в сградата на МВР на 19 юли 2018 г. от 8.00 часа.", "date": "2018.07.19", "title": "МВР: Отлагат се планираните за днес действия за евтаназия на доказано заразените животни"}
{"url": "http://www.focus-news.net/news/2018/07/19/2547068/prezidentat-rumen-radev-shte-poseti-aviobaza-graf-ignatievo.html", "text": "Днес в 10.30 часа президентът и върховен главнокомандващ на Въоръжените сили Румен Радев ще посети авиобаза Граф Игнатиево, където ще присъства на ритуала по откриване и освещаване на параклис „Св. Вмчк. Мина“. Това съобщиха от  прессекретариата на държавния глава .", "date": "2018.07.19", "title": "Президентът Румен Радев ще посети авиобаза Граф Игнатиево"}
{"url": "http://www.focus-news.net/news/2018/07/19/2547073/plovdivskiyat-mitropolit-nikolay-navarshva-49-godini.html", "text": "Българският митрополит, управляващ най-голямата ни епархия, Негово високопреосвещенство Пловдивският митрополит Николай, навършва днес 49 години, съобщи репортер на  Агенция \"Фокус\" . \r\nМитрополит Николай е роден на 19 юли 1969 г. в София. Завършва Софийската духовна семинария и Духовната академия в столицата. През 1990 г. е подстриган за монах във Враца от Негово Високопреосвещенство Врачанския митрополит Калиник. През 1993 г. е ръкоположен за йеромонах от Негово Светейшество Българския патриарх и Софийски митрополит Максим. Известно време служи като ефимерий и преподавател в Софийската духовна семинария „Св. Иван Рилски”. На 29 юни 1993 г. е възведен в архимандритско достойнство и става протосингел на Софийската Света митрополия. През 2001 г. е хиротонисан в епископски сан с титлата „Знеполски” и изпълнява функциите на викарий на Софийския митрополит Светейшия Български патриарх Максим. През 2007г. година Знеполският епископ Николай е избран за Пловдивски митрополит с убедителна преднина, както при епархийския избор в град Пловдив, така и от членовете на Светия Синод на Българската православна църква.  \r\nНегово Високопреосвещенство Пловдивският митрополит Николай е известен с последователното отстояване на позициите на светото православие и дълги години, въпреки своята младост, беше непримирим борец срещу разкола в Българска православна църква. Сега е един от най-активните архиереи в Светия Синод на Българската православна църква. Честит рожден ден! На многая лета!  \r\nНикола ПЕТКОВ", "date": "2018.07.19", "title": "Пловдивският митрополит Николай навършва 49 години"}
{"url": "http://www.focus-news.net/news/2018/07/19/2547075/sport-adrian-manarino-i-marsel-granoliers-shte-se-izpravyat-edin-sreshtu-drug-na-turnira-v-nyuport.html", "text": "Французинът Адриан Манарино победи Джордан Томпсън с 6:2, 7:6 на тенис турнира в Нюпорт. \r\nНа четвъртфинала той ще се изправи срещу испанеца Марсел Гранолиерс, който победи с 7:5, 7:6 люксембургецът Жил Мюлер.  Виктор Турмаков", "date": "2018.07.19", "title": "Спорт: Адриан Манарино и Марсел Гранолиерс ще се изправят един срещу друг на турнира в Нюпорт"}
{"url": "http://www.focus-news.net/news/2018/07/19/2547074/denyat-19-yuli-v-balgarskata-istoriya.html", "text": "През 1966 г. Политбюро на ЦК на БКП решава да се сключи договор с френската фирма \"Рено\" за производство в България на леки коли от същата марка. През 1912 – ВМРО извършва атентат в Кочани. През 1880 г. е учреден първият български медал „За Освобождението”. През 1879 г. са открити първите български дипломатически представителства в Цариград. На 19 юли са родени: Богдана Карадочева, естрадна певица, Иван Ангелов Божилов - български историк, медиевист и византолог, Димитър Спиридонов Списаревски – български офицер (поручик) - летец, “живата торпила” на България. На тази дата умира Стефан Георгиев Попов, офицер, генерал-майор. През 2006 г. Валонския парламент на Белгия ратифицира Договора за присъединяване на България и Румъния към Европейския съюз с 61 гласа „за“, 14 гласа – против и 1 въздържал се. 2006 г. \r\nПрезидентът на Република България Георги Първанов присъжда Орден „Стара планина“ първа степен на Лъчезар Цоцорков „за изключително големите му заслуги към Република България и по повод 60 години от рождението му“ 2006 г. \r\nПрезидентът на Република България Георги Първанов присъжда Орден „Св. св. Кирил и Методий“ първа степен на проф. д-р Петър Червеняков „за големите му заслуги в областта на медицинската наука и по повод 80 години от рождението му“. 2006 г. \r\nВалонски парламент на Белгия ратифицира Договора за присъединяване на България и Румъния към Европейския съюз с 61 гласа „за“, 14 гласа – против и 1 въздържал се. 2000 г. \r\nЗапочва петдневно посещение в България на Бодо Хомбах, европейски координатор на Пакта за стабилност. Той посещава Видин, за да стимулира подготвителните работи по изграждането на моста над р. Дунав. Очаква се мостът да бъде готов до края на 2008 г. Неговата обща дължина ще бъде 1 440 м автомобилен път и 2 480 м жп линия. Той ще има четири пътни ленти, железопътен път, пешеходна алея и аварийна пътека. 1999 г. \r\nПрезидентът на Република България Петър Стоянов присъжда Орден „Стара планина“ първа степен на: 1. Петер Метцгер, извънреден и пълномощен посланик на Федерална република Германия в Република България; 2. Ейвис Боулън, извънреден и пълномощен посланик на САЩ в Република България 1996 г. \r\nМеждународният валутен фонд (МВФ) взема решение да отпусне на България заем в размер на 400 млн. долара. 1989 г. \r\nГоворител на Министерството на външните работи на Турция отказва исканата от Тодор Живков среща с турския президент или с министър-председателя. 1974 г. \r\nУстановени са дипломатически отношения с Република Того. 1973 г. \r\nНа третия последен ден от пленума на ЦК на БКП са обсъдени външната политика и социалистическата интеграция. Основният доклад е изнесен от Тодор Живков, а пленумът приема документ, озаглавен \"Основни насоки за развитие на всестранното сътрудничество със СССР в етапа на изграждане на развито социалистическо общество в Народна република България\". Това е втори опит за извличане на конкретни дивиденти чрез уверения във верноподаничество и декларации за \"тясно сближаване\" със СССР. В сравнение с писмото от 1963 г. до Хрушчов за \"сливането\" в този документ декларациите са поставени изцяло в рамките на интеграционния процес в Съвета за икономическа взаимопомощ (СИВ) – на преден план е изведено икономическото сътрудничество с приоритети в енергетиката, суровините, машиностроенето, химическата промишленост и т.н. 1966 г. \r\nПолитбюро на ЦК на БКП решава да се сключи договор с френската фирма \"Рено\" за производство в България на леки коли от същата марка. През 1967 г. тогавашното Държавно стопанско обединение (ДСО) “Металхим” подписва контракт с право на производство и продажби с френската фирма \"Рено\". В Казанлък (в сегашния завод “Арсенал”) се сглобяват първите три двуместни спортни коли \"Рено Алпин\". В началото дори го наричат “Булгар Алпин”. След като вече са сглобени първите автомобили, специалисти започват да водят преговори с французите за построяването на монтажен завод за производство на 10 000 коли годишно в Пловдив. Само за девет месеца, рекордно кратко време, се построява монтажен завод в Пловдив. В годините 1967-1970 г. в България се завършват общо около 5 500 автомобила с марка \"Рено\". През 1970 г. излиза решение на Министерския съвет за прекратяване на този “производствен лукс” и заводът се закрива окончателно през 1971-1972 г. 1958 г. \r\nПодписано е споразумение за оказване от СССР на техническа помощ на България в изграждането на металургичен завод и други промишлени предприятия. 1952 г. \r\nЗапочват XV Олимпийски игри в Хелзинки. България печели първия си олимпийски медал – бронзово отличие за боксьора Борис Георгиев. Страната ни заема 42-ро място в крайното класиране. 1945 г. \r\nПолитбюро на ЦК на БРП (к) обявява, че преговорите с Никола Петков за съвместно участие в изборите трябва да се смятат за приключени и ако той излезе с отделна листа, \"да бъде разобличен като разколник\". Никола Димитров Петков е политически и държавен деец. Роден е на 21 юли 1893 г. в София. Син е на Димитър Николов Петков и е брат на Петко Димитров Петков. Завършва право в Париж. Член е на Българския земеделски народен союз (БЗНС), през 1932–1933 г. е в състава на постоянното присъствие на БЗНС \"Ал. Стамболийски\". Редактира печатния орган на съюза \"Земледелско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война (1939-1945 г.) възприема идеята за създаване на Отечествения фронт (ОФ). От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944–1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител е в VI Велико Народно събрание (1946–1949 г.). През лятото на 1947 г. му е отнет депутатският имунитет и е осъден на смърт за противодържавна дейност. Убит е на 23 септември 1947 г. 1925 г. \r\nНа панихидата на гроба на Стефан Стамболов е обявено възстановяването на Народнолибералната стамболова партия с орган в. \"Свобода\". Народнолибералната партия (НП) е политическа организация, образувана през 1886 г. след отцепването на привържениците на Стефан Стамболов от каравелисткото течение на старата Либерална партия и реорганизиране на дружинките на организацията \"България за себе си\". Каравелисткото течение на бившата Либерална партия, създадена през октомври -ноември 1879 г., е ръководено от Петко Каравелов. Като самостоятелно течение се обособява през 1886 г. и десет години по-късно е преименувано в Демократическа партия. Привържениците на Стамболов , също членове на Либералната партия, формират друга самостоятелна партия – Народнолиберална, през 1886 г. През 1887 г. се отделя и групата на В. Радославов, която образува Либерална партия (радослависти). Народнолибералната партия изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 до 1894 г. и от 1903 до 1908 г. Взема участие и в коалиционния кабинет на В. Радославов в периода 1913–1918 г. 1923 г. \r\nВ София е осветена румънската православна черква \"Св. Троица\". Първо съвместно служение на български и румънски архиереи. 1923 г. \r\nКонституционният блок се саморазпуска под натиска на военните, ВМРО и правителството. Конституционният блок (КБ) е политическа групировка, образувана на 6 юли 1922 г. от Обединената народнопрогресивна, Демократическата и Радикалната партия. Поставя си за задача да сплоти десните политически сили в страната против управлението на Българския земеделски народен съюз и растящото влияние на Българската комунистическа партия. Служи си с легални средства против правителството на Александър Стамболийски. За неговото събаряне КБ проектира свикването на три събора на своите привърженици: в Търново (днес Велико Търново), Пловдив и София. Първият от тях е насрочен за 17 септември 1922 г. Под натиска на народните маси и при мълчаливата подкрепа на БКП правителството на БЗНС свиква на същата дата в Търново конгрес на цвеклопроизводителите от цялата страна, на който са призовани да присъстват най-вече земеделските дружби от Северна България. Въпреки готвения им удар блокарите не се отказват от провеждането на акцията, за което после съжаляват. На път за старопрестолния град водители на КБ са нападнати на някои гари в Северна България и малтретирани от съмишленици на БЗНС. Когато пристигат в Търново, те са на практика лишени от каквато и да е възможност за публична изява. Един от тях – Ат. Буров, прави опит да се промъкне със свои привърженици откъм Горна Оряховица, но среща въоръжен отпор и е принуден не само да се оттегли назад, но и да емигрира незабавно вън от пределите на страната. Примерът му е последван и от бившия лидер на Народната партия Ив. Ев. Гешов. Останалите водачи на КБ са задържани още в Търново (а онези, които не били там са арестувани в столицата) и хвърлени в един от софийските полицейски участъци с намерение да бъдат изправени пред Държавен съд в качеството им на министри в кабинетите на Ив. Ев. Гешов и д-р Ст. Данев (1911-1913 г.) и на Ал. Малинов (1918 г.) като виновници за двете национални катастрофи, така както е направено и с министрите от кабинета на д-р В. Радославов. След извършената окупация на Кюстендил през декември 1922 г. от отряд на Вътрешната македонска революционна организация задържаните лидери са прехвърлени от София в Шуменския затвор. Поради извършения държавен преврат на 9 юни 1923 г. те не са съдени. Скоро след правителствената промяна те са пуснати на свобода. След образуването на Демократическия сговор на 10 август 1923 г. КБ престава да съществува окончателно, макар че на практика това става още в началото на август 1923 г., когато две от влизащите в него партии – Демократическата и Радикалната, се обединяват в т. нар. Съюз на демокрацията, а Обединената народнопрогресивна партия се влива в малката организация на деветоюнските дейци – Народен сговор, и престава да съществува като самостоятелна политическа формация. 1921 г. \r\nЗапочва събирането на 6,5 % вътрешен \"народен\" заем след неуспешния опит през юни 1919 г. 1919 г. \r\nБългарската делегация, начело с премиера Теодор Теодоров отпътува за Париж за водене на мирните преговори между страните, взели участие в Първата световна война. Парижката мирна конференция е свикана от съглашенските държави победителки в Първата световна война за изработване на мирните договори с победените държави от Централните сили. Започва работата си на 11 януари в Париж и изработва договорите с Германия, Австро-Унгария, България и Турция. Главна роля в нея играят представителите на Англия и Франция. Конференцията одобрява и Устав на Обществото на народите. Още в края на Първата световна война се появяват около 50 проекта за създаване на \"общество на народите\", като колективен орган за опазване на мира чрез международно сътрудничество и система за колективна сигурност. Идеята за основаването на \"обществото на народите\", заедно с 14 правила за международно поведение, е формулирана през 1918 г. в едно послание на президента на САЩ Уодроу Уилсън. Основните принципи на тази идея са залегнали в пакта на Обществото на народите от 1919 г., който по-късно влиза в сила като неотменима част на Версайския и последвалите го договори от 1919-1922 г. Последвалите години на нестихващи конфликти и новата световна война показват несъвършенствата на този американско-френски проект, невъзможността чрез подобна структура да се регулират ефективно международните отношения, но също така и недостатъчната зрялост на народите и държавите за наднационално сътрудничество. 1912 г. \r\nВМРО извършва атентат в Кочани. Убити са 9 души. При последвалите османски репресии са убити 40 души, а 250 са ранени. Засилват се антитурските настроения. 1880 г. \r\nУчреден е първият български медал \"За Освобождението 1877-1878 година\", връчен на всички участници от Българското опълчение в боевете при Стара Загора, Шипка и Шейново. 1879 г. \r\nОткрити са първите български дипломатически представителства в Цариград, Белград и Букурещ и са назначени първите български дипломатически агенти. 1879 г. \r\nОснован е \"Държавен вестник\". “Държавен вестник” е официално издание на държавата. Излиза за първи път в София на 28 юли 1879 г., първоначално веднъж седмично, а от 1891 г. – всеки присъствен ден. През първите 12 години е държавно информационно издание, като помества официални съобщения, новини и телеграми от чужбина. По-късно се ориентира към публикуване на влезлите в сила нормативни актове – закони, укази, постановления и др., регистрира официални документи – конвенции, договори и др. В неофициалната си част предоставя място за публикации на различни съдебни институции и др. Продължава да излиза и след 9 септември 1944 г. до 30 ноември 1950 г., когато е заместен от \"Известия на Президиума на Народното събрание\". След 1989 г. издаването му е възобновено. 1877 г. \r\nТурците изоставят Шипченския проход. Осман Паша влиза в Плевен, без да бъде разкрит от руското разузнаване. Осман Паша е турски военен деец и маршал. При избухването на Руско-турската освободителна война той е началник на турския гарнизон във Видин. Прехвърля се със своята войска в Плевен и се съпротивлява на руските и румънските войски до края на ноември (стар стил) 1877 г. След превземането на града е пленен от руската армия. Освободен е след края на войната. Осман паша е военен министър на Турция до 1885 г. По време на Гръцко-турската война 1897 г. е главнокомандващ турската армия. Умира през 1900 г. 1875 г. \r\nВ Самоков завършва общото събрание на представители на евангелистките църкви, което одобрява Устав на Българското евангелско дружество. 1867 г. \r\nВ района на Златишкия Балкан към четата на Панайот Хитов се присъединяват оцелелите доброволци от четата на Филип Тотю. Филип Тотю (на снимката) е български революционер и войвода. Роден е край Килифарево, Великотърновско. Баща му е джамбазин. През 1840 г. учи в Търново, а след 1842 г. се залавя с търговия. След спречкване с турците около 1850 г. той бяга със свои приятели и след това известно време обикаля из Търновско, Еленско и др. По-късно преминава на юг от Стара планина и действа в Новозагорско. На няколко пъти е залавян и затварян в Търновския и Сливенския затвор, но успява да избяга и отново става хайдутин. Турската власт определя големи награди за главата на Хвърковатия Тотю, както е наричан. След като бяга от Сливенския затвор през 1863 г., Филип Тотю се прехвърля в Румъния. Там се запознава с Г. С. Раковски и под негово влияние осъзнава нуждата от организирана борба за освобождението на България и приема четническата тактика. На 17 май 1867 г. начело на чета от 35 души преминава р. Дунав при Свищов. Планирано е четата на Филип Тотю да се срещне и обедини в Стара планина с четата на П. Хитов, която е в България. В Свищов я посрещат неколцина млади революционери, които се присъединяват към нея. В гората Пустията при с. Върбовка, Севлиевско, четата е обградена от военни части и башибозуци. През нощта оцелелите се изтеглят към Балкана. Поддържани от помагачи (Бачо Киро Петров им изпраща хляб, сланина и мехлем за рани), Филип Тотю с още 4 души се добират до Стара планина в района на Юмрукчал (днес Ботев връх), където се срещат с четата на Панайот Хитов, откъдето заедно се отправят за Сърбия. Там участват във Втората българска легия. След това Филип Тотю се установява в Румъния. Непрекъснато издирван и арестуван, той постоянно променя местожителството си и е принуден да замине за Русия, където престоява по-дълго време. През 1875 г., когато избухва въстание в Босна и Херцеговина, Христо Ботев е натоварен от БРЦК да обиколи южноруските градове, за да набере средства, оръжие и българи – офицери на руска служба, и по-специално Филип Тотю, който трябва да мине с голяма чета в България. До него той носи и специално писмо от комитета. Филип Тотю заминава за Румъния, но потушаването на Старозагорското въстание през 1875 г. осуетява преминаването му с чета в България. През 1876 г. участва в Сръбско-турската война и преминава с чета в Северозападна България, но са отблъснати. След войната се завръща в Русия и участва в Руско-турската освободителна война през 1877-1878 г. След Освобождението живее в с. Две могили и в Русе. 1864 г. \r\nВ Букурещ е отпечатан единственият брой на в. \"Бранител\", редактиран от Георги Раковски. Георги Раковски е пръв идеолог на българското национално революционно движение, писател, публицист, етнограф. Роден е в Котел. Племенник е на Г. Мамарчов (Раковски даже сменя кръстното си име Съби – Сава с името на вуйчо си). Учи в родния си град, в Карлово и в гръцкото училище в Куручешме край Цариград. През 1841 г. в Браила подготвя масово въоръжено нахлуване в България. На 10 февруари 1842 г. бунтът е разкрит от румънската полиция, другарите му са арестувани, а Раковски успява да се укрие. След като научава за арестите, той се предава на руския консул в Браила, който от своя страна го предава на румънските власти. На 14 юли е осъден на смърт, но тъй като гръцки поданик, е изпратен през Цариград в Атина, за да бъде изпълнена присъдата. Гръцкият посланик в Цариград Ал. Маврокордатос вместо за Атина тайно го изпраща във Франция – Марсилия. Там Раковски престоява година и половина. След като, лишен от средства, разбира, че не може да замине да учи в Париж, през 1844 г. той се връща в Котел под името Георги Раковски. През януари 1845 г. Раковски и баща му са наклеветени, че готвят бунт, и са откарани в Цариград, където прекарват 3 г. в затвора. По време на Кримската война 1853-1856 г. Георги Раковски си издейства назначение в турската главна квартира в Шумен като преводач с тайното намерение да предпазва българското население от безчинствата на турските войски и, от друга страна – да изпраща военни сведения на русите. Планът му е разкрит и той е арестуван в Калафат, но по пътя за Цариград успява да избяга. Организира чета от 12 души, с която се отправя към Балкана с намерение да се срещне с настъпващата руска армия. През 1860 г. Раковски се премества в Белград. Там съставя \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили (ръководният му принцип е: \"Наша свобода от нас зависи\"). През 1862 г. Георги Раковски организира и ръководи в Белград Първата българска легия и работи за създаване на съюз на балканските християнски народи за борба срещу турското робство. До края на живота си Георги Раковски работи за осъществяване на революционните си планове. Той умира от туберкулоза във вилата на братя Мустакови край Букурещ през 1867 г. През 1885 г. костите му са пренесени в България в софийската катедрала \"Св. Неделя\". През 1942 г. са пренесени в Котел, а през 1981 г. – в Мавзолея на Раковски и музей на възрожденците в същия град. 1330 г. \r\nЦар Михаил ІІІ Шишман потегля с войска към Сърбия. Към него се присъединяват съюзниците му татари и власи, както и войските на брат му деспот Белаур. Армията преминава през Софийското поле и достига долината на р. Струма при Велбъжд (днес Кюстендил). Михаил ІІІ Шишман е български владетел в периода от 1322 г. до 1330 г. Той е син на деспот Шишман, владетел на Видинската област. Избран е за цар на болярски съвет след смъртта на цар Георги Тертер II през 1322 г. Чрез брак с дъщерята на сръбския крал Стефан Урош II Милутин – Анна-Неда, Михаил ІІІ се опитва да запази добросъседски отношения със Сърбия. През 1324 г. изпраща на заточение съпругата си и се жени за внучката на византийския император Андроник II – Теодора Палеолог. Това води до сближаване на България с Византия и до влошаване на отношенията й със Сърбия. През 1327 г. Михаил ІІІ се опитва да се възползва от избухналите във Византия дворцови междуособици между Андроник II и неговия внук Андроник III, за да разшири своята държава на юг, но поради опасност от Сърбия е принуден да се откаже от това си намерение и да сключи мир с новия византийски император. С подкрепата на Андроник III през 1330 г. Михаил ІІІ предприема поход против Сърбия. Двете войски се срещат при Велбъжд (днес Кюстендил). Въпреки постигнатото съгласие за временно примирие сърбите не удържат на думата си и неочаквано нападат българските войски. В битката българската войска е разбита, а цар Михаил ІІІ Шишман е убит. На тази дата са родени: 1969 г. \r\nВ София е роден Пловдивският митрополит Николай. Завършва Софийската духовна семинария и Духовната академия в столицата. През 1990 г. е постриган за монах във Враца от Врачанския митрополит Калиник. През 1993 г. е ръкоположен за йеромонах от Българския патриарх и Софийски митрополит Максим. Известно време служи като ефимерий и преподавател в Софийската духовна семинария „Св. Иван Рилски”. На 29 юни 1993 г. е възведен в архимандритско достойнство и става протосингел на Софийската Света митрополия. През 2001 г. е хиротонисан в епископски сан с титлата „Знеполски” и изпълнява функциите на викарий на Софийския митрополит Светейшия Български патриарх Максим. През 2007 г. година Знеполският епископ Николай е избран за Пловдивски митрополит с убедителна преднина както при епархийския избор в град Пловдив, така и от членовете на Светия Синод на Българската православна църква.  1949 г. \r\nРодена е Богдана Карадочева – българска естрадна певица. Започва да пее на 14-годишна възраст. Дебютира на състезанието “Микрофонът е ваш” като солистка на “Студио 5” с ръководител Вили Казасян през 1965 г. През 60-те години интерпретира френския шансон, руските романси, изпълнява драматични и концертни песни. Печели I награда на Международния фестивал за забавни песни в Сочи през 1967 г. и Голямата награда на “Златният Орфей” през 1969 г. Има съвместни изяви с Адамо, Жилбер Беко, Клиф Ричард, Шарл Азнавур, Жилбер Бекер и др. Солистка е на известни чужди оркестри в Чехия и Берлин. Печели извънредната награда за най-добър изпълнител в Касълбар, Ирландия заедно с Паша Христова и Борис Годжунов (1971 г.). Участва в концерта на Емил Димитров в Париж в зала “Europeen” през 1972 г. През 80-те години работи съвместно със Стефан Димитров и “Вариант В”. Нейни малки плочи са издадени от фирмите “Pathe Мarconi” и “Philips”, а от 1970 г. “Балкантон” издава повече от 8 дългосвирещи плочи. Избрани албуми: “Богдана I” (1970 г.), “Безнадежден случай” (1981 г.), “Бермудски триъгълник” (1984 г.), “Чифт обувки” (1993 г.), “The Best” (1996 г.), “My Songs” (1996 г.). 1940 г. \r\nРоден е Иван Ангелов Божилов - български историк, медиевист и византолог, д-р на историческите науки, професор. Проф. Иван Божилов е ръководиттел на секция \"Средновековие\" в Института по история при БАН. Негови по-важни съчинения са: \"Анонимът на Хазе\" (1979 г.), \"Цар Симеон Велики (893-927 г.): Златният Век на средновековна България\" (1983 г.), \"Фамилията на Асеневци (1186-1460 г.). Генеалогия и просопография\" (1985 г.), \"Жофроа дьо Вилардуен. Завладяването на Константинопол\" (превод и редакция, 1985 г.), \"Българите във Византийската империя\" (1995 г.), \"Седем етюда върху средновековна България\" (1995 г.), \"Българите във Византийската империя\" (1995 г.), \"Културата на средновековна България\" (1995 г.) и др. Участва в колектива на многотомната \"История на България\", съавтор в \"Кратка история на Добруджа\" (1986 г.), \"Български манастири\" (1997 г.; в съавторство с Н. Тулешков и Л. Прашков) и др. 1916 г. \r\nРоден е Димитър Спиридонов Списаревски – български офицер (поручик) - летец, “живата торпила” на България. Завършва Втора мъжка гимназия в София и постъпва във Военното училище (57-ми випуск). Обучава се като летец изтребител към 6-ти изтребителен полк в Карлово. През 1941 г. е повишен в чин поручик. През 1942 г. като командир на ескадрила е изпратен на стаж в германски изтребителен полк, който действа срещу англичаните в Ламанш. Загива до с. Долни Пасарел, Софийско, във въздушен бой с изтребителите на английския ген. Дулитъл (20 декември 1943 г.), като се врязва във флагманската “летяща крепост”. Посмъртно е повишен в чин полковник със заповед № 420/19.10.1982. На тази дата умират: 1937 г. \r\nВ София умира Стефан Георгиев Попов. Той е български офицер, генерал-майор. През 1892 г. завършва Военното училище в София, а през 1901 г. Николаевската академия на Генералния щаб в Санкт Петербург. Служи в пехотата, след което е старши адютант в 5-та пехотна дивизия, участва с нея в Балканската война. През I световна война в периода 1916-1918 г. е началник-щаб на 3-та армия, която воюва срещу Румъния. Впоследствие е началник-щаб на 1-ва армия (август-септември 1918 г.). Уволнява се от армията през 1919 г. като помощник-началник щаб на войската. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”", "date": "2018.07.19", "title": "Денят 19 юли в българската история"}
{"url": "http://www.focus-news.net/news/2018/07/19/2547077/blagoevgrad-gl-as-d-r-diana-zaharieva-i-d-r-anna-pokrovnishka-predstavyat-samostoyatelni-izlozhbi-v-grada.html", "text": "Жители и гости на Благоевград ще могат да видят две изключителни изложби днес в Градска художествена галерия. Това съобщиха от пресцентъра на  Община Благоевград . От 18.00 часа две дами ще представят своите експозиции. Преподавателите в Югозападен университет „Неофит Рилски“ гл. ас. д-р Дина Захариева и д-р Анна Покровнишка ще покажат своите вдъхновяващи творби.  \r\nСамостоятелна изложба- живопис на гл. ас. д-р Дина Захариева включва творби от различни жанрове, наситени с богата асоциативна образност, изтънчена живописна култура, сложни фактурни наслоявания и материализации. Творчеството на д-р Захариева е вдъхновено от заобикалящата предметна и непредметна среда. Тя пресъздава нова реалност, пречупена през субективните й търсения. Темите, по които работи, са реализирани в серии от „Хвърчила“, „Прозорци“, „Екопласт обекти“, пейзажи, натюрморти, голи тела и абстрактни фигурални и нефигурални композиции, изпълнени чрез маслената техника. \r\nД-р Анна Покровнишка ще представи своята самостоятелна изложба „Превърнати форми“. Концепцията й е свързана с термина във философията „превърната форма“ (verwandelte Form). Неговият смисъл се прилага към строежа и начина на функциониране на сложни системи от връзки. Творческият проект на автора съдържа изобразителни коментари върху социалните теми. Произведенията са създадени от отпадъчни материали: полиестер, хартия, плексиглас и метал. Механизмът на работа е свързан с тяхното деформиране, компресиране и преобразуване. По този начин работната субстанция поставя ново начало необременено от миналия си живот и заявява своето съществуване изцяло самостоятелно и реално.", "date": "2018.07.19", "title": "Благоевград: Гл. ас д-р Диана Захариева и д-р Анна Покровнишка представят самостоятелни изложби в града"}
{"url": "http://www.focus-news.net/news/2018/07/19/2547076/sofiya-vavezhda-se-promyana-v-organizatsiyata-na-dvizhenie-vav-vrazka-s-remont-na-vodoprovod-po-ul-parva-balgarska-armiya.html", "text": "Въвежда се промяна в организацията на движение във връзка с ремонт на водопровод по ул. \"Първа българска армия\" в София. Това съобщиха от пресцентъра на  Столична община . \r\nВъв връзка с ремонт на водопровод по ул. \"Първа Българска армия\", от ул. \"Гено Киров\" до ул. \"Нешо Бончев\", по ул. \"Първа Българска армия\", от ул. \"Нешо Бончев\" до мост на р. Суходолска , по ул. \"Проф. Иван Георгов\" от ул. \"Първа Българска армия\" до ул. \"Локомотив\", по ул. \"Локомотив\" от ул. \"Проф. Иван Георгов\" до бул. \"Илиянци\", по бул. \"Илиянци\" от ул. \"Първа Българска армия\" до ул. \"Сергей Румянцев\" се въвежда промяна в организацията на движение. \r\nЗабранява се влизането на пътни превозни средства, както следва: \r\n- от 19 юли 2018 година до 24.00 07 2018 година  по северната половина от пътното платно на ул. \"Първа Българска армия\", в участък от 100 м, считано от ул. \"Константин Преславски\" в посока ул. \"Проф. Иван Георгов\". Движението на пътни превозни средства ще се извършва двупосочно по една лента в посока по южната половина от пътното платно на ул. \"Първа Българска армия\", в същия участък от 28 юли 2018 г. до 24 август 2018 г. по северната половина от пътното платно на ул. \"Първа Българска армия\", в участък от 125 м, между ул. \"Константин Преславски\" и ул. \"Проф. Иван Георгов\". Движението на пътни превозни средства ще се извършва двупосочно по една лента в посока по южната половина от пътното платно на ул. \"Първа Българска армия\", в същия участък; \r\n-  до 24.00 часа на 18 юли се измества временно  автобусна спирка по маршрута на автобусна линия № 100, с код 1506 \"Моста на Суходолска река\",  със 100 метра напред в посока ул. \"Нешо Бончев\"; \r\n- От 04.30 часа на 19 юли 2018 г. до 24.00 часа на 24 август 2018 г. се измества временно  автобусна спирка по маршрута на автобусна линия № 100, с код 1505 \"Моста на Суходолска река\", с 90 метра назад в посока ул. \"Константин Преславски\".", "date": "2018.07.19", "title": "София: Въвежда се промяна в организацията на движение във връзка с ремонт на водопровод по ул. „Първа българска армия“"}
{"url": "http://www.focus-news.net/news/2018/07/19/2547048/vzglyad-zapadnata-presa-e-silno-razocharovana-ot-povedenieto-na-donald-tramp-v-helzinki.html", "text": "Американските и европейските медии очакваха срещата между Тръмп и Путин с явно напрежение, боейки се, че „руският президент ще върти американския на пръста си“. Ако се вярва на публикациите след срещата на високо равнище, тези опасения са се оправдали – Путин е „надхитрил“ и „надиграл“ и дори „унизил“ Тръмп според тях, коментира руското издание  Взгляд. \r\nНа пресконференцията, състояла се след срещата на високо равнище, Доналд Тръмп не изглеждаше победен. Но съдейки по реакциите на западните медии, той „просто не е разбрал, че е загубил“ и сега западните журналисти обясняват на милиардера, „знаещ как да печели големи пари, но нищо не разбиращ от външна политика“ къде е сгрешил \r\nТака германският таблоид „Билд“ разстроено съобщи, че, „знаейки характера на Тръмп“, всички са „очаквали сбиване, сражение, схватка с бойни хватки, а се получи някаква миролюбива беседа“. \r\nДруг германски вестник - „Зюдойче Цайтунг“ анализира резултатите от срещата по спокойно: „Тръмп не обяви на Путин, че признава Крим за руски, не покани управника в Кремъл обратно в Г-7, не отмени участието на американските войски в маневрите на територията на Прибалтийските държави“. Съответно, уж няма повод да се говори за „провал“. \r\n„Путин и Тръмп след продължителното противостоене на оглавяваните от тях държави, сключиха мир“, отбелязва швейцарският вестник „Блик“. \r\n „Доналд Тръмп трябваше да каже на президента на Русия на тази среща едно единствено нещо: „Вие сте атакували нашата демокрация, нападнахте два от стълбовете на международната сигурност и икономика – ЕС и НАТО. Не ни интересува, че вие отричате. Ако продължавате да действате в този дух, ние ще обърнем срещу вас целия арсенал на нашето кибероръжие. И това ще бъде равносилно на обявяването на информационна война. Всичко тайно, казано от вас, ще стане явно“, убеден е кореспондентът от „Ню Йорк Таймс“ Томас Фридман. \r\n „Тръмп се опита да изпълни едно от своите предизборни обещания – да се помири с Русия. Получи му се зле. Настоящият президента на САЩ не блести с майсторство в преговорите, но все пак най-лошите очаквания не се оправдаха – Тръмп не принесе в жертва Украйна и Крим в замяна на помощта на Русия в извеждането на Иран от Сирия. Този въпрос просто е отложен до нов случай“, пише в редакционната статия на британския „Индепендънт“ \r\nИспанските издание „Ел Мундо“ „Ел Пайс“ и АВС „изстреляха“ троен залп по американския президент. \r\n„Отказвайки се да поддържа обвиненията, повдигнати от специалния прокурор Робърт Мюлер среща 12-те агента на ГРУ, намесили се в американските избори, Тръмп откровено капитулира в „Ръшагейт“, смята кореспондентът на италианския „Кориере Дела Сера“ Джузепе Сарцин.   Виктор Турмаков", "date": "2018.07.19", "title": "Взгляд: Западната преса е силно разочарована от поведението на Доналд Тръмп в Хелзинки"}
{"url": "http://www.focus-news.net/news/2018/07/19/2547078/pregled-na-osnovnite-temi-v-dobrudzhanskiya-pechat.html", "text": "„Минерал за 1 млн. щатски долара показват в „Двореца“ в Балчик“, съобщава на първа страница вестник  „Нова добруджанска трибуна“ . Специално селектирана колекция от близо 100 декоративни и скъпоценни камъни от фонда на Националния музей „Земята и хората“ е представена в галерия „Тунела“ в Културния институт „Двореца“ в Балчик. Изложбата е под наслов „Съкровищата на Земята“. Сред експонатите може да се види изключително ценния минерал диаспор, открит в Турция. Той притежава качеството да променя цветя си, а при осветяване с лампа блести в ярко розово. „Пеещо езеро“ се възражда тази вече“, съобщава изданието. Инициативата за възобновяване на фестивала е на Народно читалище „Добрич – 2017 г. Първият концерт от поредицата „Пеещо езеро“ ще се състои утре – 19 юли, от 19,00 часа. От спортната страница – „Солидно добруджанско присъствие в националния по лека атлетика при мъжете и жените“. Националният ни отбор по лека атлетика ще участва в Балканиада на стадион „Берое“ в Стара Загора на 20 и 21 юли. В дисциплината чук страната ни ще представи Екатерина Димова от Балчик. При мъжете ще се състезава нейният съгражданин Даниел Файаз – Джахани. „Холограма на румънската кралица Мария посреща румънските туристи в Балчик“, съобщава на първа страница другият регионален вестник  „Добруджанска трибуна“ . Холограмата е най-новата атракция в Културния институт. Над 240 различни видове артефакти, архитектурни елементи и движими културни ценности се намират на територията на „Двореца“. От началото на годината през Архитектурно-парковия комплекс са преминали над 150 000 туристи. „Нефритена катарама за колан на войн показват за пръв път в „Двореца“, съобщава изданието. Нефритени артефакти е имало по българските земи още в праисторически времена – във Врачанско, по долината на Струма, София, Варна и другаде. Започналата е модернизацията на гимназията по земеделие в град Генерал Тошево, съобщава всекидневникът. Символична първа копка е дала старт на проекта. Той се осъществява по ОП „Региони в растеж“. Съфинансирането е от Европейския съюз чрез Европейския фонд за регионално развитие. Проектът предвижда строителни дейности в различни насоки – подмяна на ВиК, мерки за енергийна ефективност и др.", "date": "2018.07.19", "title": "Преглед на основните теми в добруджанския печат"}
{"url": "http://www.focus-news.net/news/2018/07/19/2547080/sofiya-zadarzhan-e-34-godishen-mazh-buystval-v-avtobus-na-gradskiya-transport-i-otpravil-zaplahi-kam-vodacha.html", "text": "Столични полицаи задържаха 34-годишен криминално проявен мъж на 18 юли. Това съобщиха пресцентъра на  МВР . Мъжът е задържан след подаден сигнал около 18.15 часа и незабавна реакция на служители от СДВР. Според информацията, той е пътувал в автобус на столичния градски транспорт и е бил с агресивното поведение, отправил е и заплахи към водача. Задържан е в автобуса.  \r\nРаботата по изясняване на случая продължава.", "date": "2018.07.19", "title": "София: Задържан е 34-годишен мъж, буйствал в автобус на градския транспорт и отправил заплахи към водача"}
{"url": "http://www.focus-news.net/news/2018/07/19/2547079/sofiya-literaturen-salon-lege-10-organizira-vecher-posvetena-na-vaptsarov.html", "text": "Днес Литературен салон „Леге 10“ и издателство „Захарий Стоянов“ организират вечер, посветена на поета Никола Вапцаров. Това съобщиха от пресцентъра на  ГС на БСП - София . Ще бъде представено новото фототипно издание на „Моторни песни“ и ще бъде излъчен документалният филм на Петко Горанов „И след разстрела“. \r\nСъбитието ще се състои от 18.00 часа в залата на първия етаж на Градския съвет на БСП – София (ул. „Леге“ №10).", "date": "2018.07.19", "title": "София: Литературен салон „Леге 10“ организира вечер, посветена на Вапцаров"}
{"url": "http://www.focus-news.net/news/2018/07/19/2547083/sofiya-oskverniha-groba-na-stefan-stambolov-na-tsentralnite-sofiyski-grobishta.html", "text": "Оскверниха гроба на Стефан Стамболов на Централните софийски гробища. Това съобщиха от пресцентъра на  МВР . Столични полицаи изясняват факти и обстоятелства във връзка със сигнал за липсваща част от паметник в Централните софийски гробища, получен на 16 юли. На място е извършен оглед, а по случая е образувано досъдебно производство. Предприети са процесуално-следствени действия и се извършва проверка дали деянието не е извършено в предходен период.", "date": "2018.07.19", "title": "София: Оскверниха гроба на Стефан Стамболов на Централните софийски гробища"}
{"url": "http://www.focus-news.net/news/2018/07/19/2547081/burgas-prodalzhavat-vazdushnite-obrabotki-sreshtu-larvi-na-komari-v-grada.html", "text": "В града продължава извършването на въздушни обработки срещу ларви на комари. Това съобщиха от пресцентъра на  Община Бургас . Обработките с моторен делтапланер се проивеждат днес и утре. Целта са водните площи и крайбрежните тръстикови масиви по обходния канал на Атанасовско езеро и крайбрежния район на езерото Вая, в посока кв. \"Лозово\", кв. \"Долно Езерово\", \"Горно Езерово\" и Комлушка низина. Времева продължителност ще бъде от 5.30 до 10.00 часа. \r\nПрепаратите, с които ще се провежда третирането срещу ларви на комари по крайбрежната водна повърхност, са биологични ларвициди, безвредни за бозайници, пчели, птици и риби.", "date": "2018.07.19", "title": "Бургас: Продължават въздушните обработки срещу ларви на комари в града"}
{"url": "http://www.focus-news.net/news/2018/07/19/2547084/stara-zagora-obshtinata-organizira-den-za-vazpomenanie-na-zhertvite-na-starozagorskoto-klane.html", "text": "Община Стара Загора организира общоградско възпоменание на загиналите мирни жители от града и района, при опожаряването на Стара Загора и Старозагорското клане през 1877 г. Това съобщиха от пресцентъра на  Общината . \r\nДенят на възпоменание на жертвите – православни християни, който ще се проведе по традиция на 19 юли, включва Вечерна служба в енорийски храм „Света Троица” от 17.00 ч.  \r\nВ 17.30 ч. от храма ще тръгне литийно шествие до Мавзолея костница „19 юлий 1877”. \r\nНа мястото, където са положени костите на хиляди мъченически загинали християни в периода от  19 до 31 юли 1877 г., от 18.00 ч. ще бъде отслужена заупокойна молитва в тяхна памет. \r\nВ града и района, по време на драматичните събития са избити над 14 хиляди българи, повече от 1000 местни жители умират от глад и гонения, отвлечени са над 10 хиляди млади жени, момчета и момичета. Само в църквата „Св. Троица“ са изклани близо 3000 души. \r\nПрез 2018 г. се навършват 141 години от боевете за защитата на града по време на Руско-турската освободителна война. На годишнината Община Стара Загора е посветила специална програма.", "date": "2018.07.19", "title": "Стара Загора: Общината организира Ден за възпоменание на жертвите на старозагорското клане"}
{"url": "http://www.focus-news.net/news/2018/07/19/2547085/sofiya-zam-kmetat-na-stolitsata-evgeni-krusev-shte-proveri-remonta-na-ulichnoto-osvetlenie-na-simeonovsko-shose.html", "text": "Зам.-кметът Евгени Крусев ще провери в 12.00 часа ремонта на уличното осветление на Симеоновско шосе в участъка от ул. „Г.М.Димитров“ до ул. „21 век“. Това съобщиха от пресцентъра на  Столична община .", "date": "2018.07.19", "title": "София: Зам.-кметът на столицата Евгени Крусев ще провери ремонта на уличното осветление на Симеоновско шосе"}
{"url": "http://www.focus-news.net/news/2018/07/19/2547058/afp-donald-tramp-prizova-redzhep-tayip-erdogan-da-osvobodi-zadarzhaniya-v-turtsiya-pastor.html", "text": "Президентът на САЩ Доналд Тръмп призова турския си колега Реджеп Тайип Ердоган да освободи задържания в Турци американски пастор Андрю Брунсън, предава   AFP. \r\n„Пълна срамота ще е за Турция, ако не освободи уважаемия американски пастор Андрю Брунсън от затвора. Той е заложник твърде дълго“, заяви Тръмп. „Ердоган трябва да направи нещо, за да освободи този прекрасен християнин. Той не е направил нищо, а семейството му се нуждае от него“, допълни президентът. \r\nНяколко часа по-рано съдът в Турция нареди пасторът, държан в ареста близо две години по обвинения за тероризъм да остане под стража, по този начин опълчвайки се на натиска на американските власти за неговото освобождаване.  Виктор Турмаков", "date": "2018.07.19", "title": "AFP: Доналд Тръмп призова Реджеп Тайип Ердоган да освободи задържания в Турция пастор"}
{"url": "http://www.focus-news.net/news/2018/07/19/2547086/vav-vidin-be-posreshtnata-darena-chastitsa-ot-moshtite-na-sveti-german-chudotvorets-alyaskinski-i-na-tsyala-amerika.html", "text": "Частица от мощите на свети Герман Аляскински, Чудотворец на цяла Америка, беше посрещната тържествено в катедралния храм \"Свети Димитър\" във Видин, предаде репортер на  Агенция \"Фокус\" . Дарението е от епископа на Ситка и Аляска- Негово Преосвещенство Дейвид, който лично донесе и предаде светинята на  Негово Високопреосвещенство Видинския  митрополит Даниил, вградена в икона на свети Герман. В чест на събитието бе отслужена архиерейска света Литургия, оглавена от митрополит Даниил, в съслужение с епископ Дейвид.  В знак на признателност Видинският митрополит дари на госта  икона на света великомъченица Неделя и мускал с розово масло.  \r\nЧастицата от св. мощи бе дарена на Видинския митрополит Даниил, поради извоювания от него авторитет в качеството му на дългогодишен викарен епископ на митрополита на САЩ, Канада и Австралия, преди да бъде избран за Видински епархийски началник. Никола Петков", "date": "2018.07.19", "title": "Във Видин бе посрещната дарена частица от мощите на свети Герман, Чудотворец Аляскински и на цяла Америка"}
{"url": "http://www.focus-news.net/news/2018/07/19/2547082/ria-novosti-yaponskite-petrolni-kompanii-mogat-da-se-otkazhat-ot-iranskiya-petrol.html", "text": "Петролните компании на Япония разглеждат въпроса за възможността да се откажат от покупките на суровината от Иран, предава   РИА Новости,  позовавайки се на японски медии. \r\nПравителството на САЩ през Юни предупреди няколко водещи японски компании (JXTG Holdings, Inc., Idemitsu Kosan Co., Ltd.) да сведат до нула равнището на покупките на ирански петрол до 4 ноември. Във връзка с това големите японски банки като Mitsubishi UFG и Mizuho изпратиха на петролните компании уведомления за възможното поетапно прекратяване на сделките, свързани н ирански петрол и преустановяването на финансирането им, ако не се случат изменения в преговорите между Иран и САЩ. \r\nТъй като транзакциите са в долари, ако самите предприятия не могат да ги платят в чуждестранна валута, банките ги плащат от името на дружества. Така, ако банките спрат да финансират сделките за ирански петрол, плащането на доставки по договори ще бъде изправено пред големи трудности. \r\nВ същото време Министерството на външните работи на Япония и Министерството на икономиката ще започнат паралелни преговори, чиято цел е изтеглянето на японски компании от действието на санкциите на САЩ, които се налагат  за сделки с ирански петрол. Междувременно японските петролни компании ще започнат да търсят замяна  на иранския петрол на пазарите на Саудитска Арабия и Обединените арабски емирства  Виктор Турмаков", "date": "2018.07.19", "title": "РИА Новости: Японските петролни компании могат да се откажат от иранския петрол"}
{"url": "http://www.focus-news.net/news/2018/07/19/2547087/dobrich-ritual-po-podnasyane-na-ventsi-i-tsvetya-shte-se-provede-pred-pametnika-na-kap-dimitar-spisarevski.html", "text": "Гражданите на Добрич ще почетат кап. Димитър Списаревски по повод 102 години от неговото рождение с поднасяне на цветя на паметника на героя. Това съобщиха от пресцентъра на  Общината . Ритуалът по поднасяне на цветя и венци ще се състои днес през целия ден на паметната плоча на кап. Димитър Списаревски.", "date": "2018.07.19", "title": "Добрич: Ритуал по поднасяне на венци и цветя ще се проведе пред паметника на кап. Димитър Списаревски"}
{"url": "http://www.focus-news.net/news/2018/07/19/2547088/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ-Пловдив ще проведат приемни с граждани. Това съобщиха от пресцентъра на  партията .  \r\nПриемни с граждани ще проведат следните общински съветници: \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Дамян Петров, от 17:30 до 19:00 часа в офиса на ГЕРБ в район „Западен” на ул. ”Царевец” № 9;  \r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91;  \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.07.19", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/07/19/2547090/sport-grigor-dimitrov-nyama-da-uchastva-v-turnira-v-atlanta.html", "text": "Григор Димитров няма да участва в турнира в американския град Атланта, който се провежда в периода между 23 и 29 юли. Съответната информация бе потвърдена от щаба на първата ракета на България в отговор на медийните публикации, които се появиха, след като Григор Димитров проведе тренировки с Андре Агаси в Атланта. \r\nСледващото потвърдено участие на българина е на турнира от сериите „Мастърс“ в Торонто, който ще се проведе в периода 6-12 август.", "date": "2018.07.19", "title": "Спорт: Григор Димитров няма да участва в турнира в Атланта"}
{"url": "http://www.focus-news.net/news/2018/07/19/2547091/sofiya-nyakolko-stolichni-kvartala-shte-ostanat-bez-topla-voda-ot-dnes.html", "text": "В периода от днес до 30 юли (включително) ще бъде спряна топлата вода в кварталите ж.к. Младост 1 – бл. №№ 1А,1Б,1В,1Г,1Д,1Ж, ж.к. Младост 1А; ж.к. Младост 2; ж.к. Младост 3; ж.к. Младост 4; МВР школа; БАН - 7 км . НИХМ /ХМС/. Това съобщиха от пресцентъра на  „Топлофикация София“ ЕАД . \r\nКомпанията ще извърши обследване и належащи ремонти по топлопреносната мрежа в посочените квартали. Целта ни е да се избегнат аварийни ситуации през зимата. \r\nПрофилактиката е част от осигуряването на по-надеждни услуги, а с ремонтите правим рехабилитация на мрежата, основната част от която е изградена през 70-те – 80-те години на миналия век. Инвестираме в модерни тръби, което също гарантира по-добра услуга и по-малко аварии занапред. Затова се налага временно спиране на подаването на топлата вода. \r\nИнформацията за сроковете на спиране на топлата вода и засегнатите квартали  са  публикувани в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат и на информационния телефон в Кол центъра на компанията – 0 700 11 111. \r\nНапомняме, че за времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения.", "date": "2018.07.19", "title": "София: Няколко столични квартала ще останат без топла вода от днес"}
{"url": "http://www.focus-news.net/news/2018/07/19/2547092/burgas-natsionalniyat-folkloren-ansambal-balgare-shte-predstavi-noviya-si-mashtaben-proekt-parvo-pred-publikata-v-grada.html", "text": "Националният фолклорен ансамбъл \"Българе\" ще представи новия си мащабен проект първо пред публиката в града. Това ще се случи днес от 21.00 часа в Летния театър на морския град, съобщиха от пресцентъра на  Община Бургас . \r\nСъбитието е ко-продукция на Национална импресарска мрежа и Националния фолклорен ансамбъл \"Българе\", със съдействието на Община Бургас. \r\nИнтригуващият музикално-танцов спектакъл представлява околосветско пътешествие и завладяваща феерия от емблематичните музика и танци на много страни - България, Турция, Гърция, Италия, Франция, Англия, САЩ, Латинска Америка и Русия. Акцентът в спектакъла е върху най-богатия фолклор на планетата - българския. Освен че ще се насладят на много красива музика, песни и танци, зрителите гарантирано ще се почувстват заредени с позитивизъм, защото спектакълът е и своеобразна смехотерапия, твърдят организаторите на над двучасовото представление. \r\nНаред с основния участник - ансамбъл \"Българе\", на сцената Национална импресарска мрежа ще изведе едни от своите най-атрактивни артисти певци: тримата български тенори \"Уникалните гласове\", Албена Вескова, Звезди (Ахат), Интро квартет, прекрасните сопрана от триото \"Ле контессе\", дуета Крис и Велин, участници в церемонията при откриването на българското Европредседателство, виртуозния гайдар Веселин Кузмов, майстора на шотланската гайда Росен Росенов, младите танцьори от \"Денс стейшън\" и още популярни български изпълнители. \r\nПрефразиран, култовият въпрос на Тодор Колев от легендарното му тв шоу ще бъде отправен от друг шуменски комик - Крум Крумов, главно действащо лице в тази музикално-танцова одисея, която ще представи през своя хумористичен калейдоскоп на зрителите. \r\nСпектакълът е създаден от доказалия се с оригиналните си идеи хореограф и режисьор Христо Димитров, създател на НФА \"Българе\", триото тенори \"Уникалните гласове\", Фестивала на фолклорната носия в Жеравна и ред други мащабни културни и патриотични идеи и събития. \r\nБилетите на цени от 12, 15, 20 и 25 лева са вече в продажба на лятна каса \"Часовника\" и в мрежата на Eventim.", "date": "2018.07.19", "title": "Бургас: Националният фолклорен ансамбъл \"Българе\" ще представи новия си мащабен проект първо пред публиката в града"}
{"url": "http://www.focus-news.net/news/2018/07/19/2547094/plovdiv-koloni-ot-avtomobili-se-obrazuvat-po-bulevardite-tsar-boris-iii-obedinitel-naycho-tsanov-hristo-botev-i-iztochen.html", "text": "Интензивен е трафикът на територията на град Пловдив към този час, предаде репортер на  Радио „Фокус“ – Пловдив . Колони от автомобили се образуват по булевардите „Цар Борис III Обединител“, „Найчо Цанов“, „Христо Ботев“ и „Източен“. Натоварено движение се отчита и по булевардите „Васил Априлов“, „Шести септември“, „Руски“, „Пещерско шосе“ и „България“. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. Пътните настилки на територията на града са сухи и нормално проходими. \r\nИнтензивен трафик се отчита и по основните направления в Пловдивска област, съобщиха от Областното пътно управление. Най-натоварено е движението по направленията Пловдив - Карлово и Пловдив - Асеновград - Смолян. Пътните настилки на територията на областта са сухи и нормално проходими, само в планинските райони влажни, на места мокри. От Областното пътно управление предупреждават за опасност от падащи камъни по пътищата в планинските райони, особено по пътните отсечки Бачково-Нареченски бани, Югово-Лъки и Кричим-Девин. Все още движението по пътя Югово-Лъки се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава ограничено и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е забранено и преминаването на камиони с обща маса над 12 тона по пътя Поповица-Болярци, заради намален габарит на пътното платно на мост. \r\nТони МИХАЙЛОВ", "date": "2018.07.19", "title": "Пловдив: Колони от автомобили се образуват по булевардите „Цар Борис III Обединител“, „Найчо Цанов“, „Христо Ботев“ и „Източен“"}
{"url": "http://www.focus-news.net/news/2018/07/19/2547093/sofiya-vavezhda-se-organizatsiya-na-dvizhenieto-za-provezhdaneto-na-futbolna-sreshta-na-natsionalen-stadion-vasil-levski.html", "text": "Въвежда се организация на движението за провеждането на футболна среща днес на Национален стадион „Васил Левски” в София. Това съобщиха от пресцентъра на  Столична община . \r\nЗабранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\n- От 00.00 до 21.00 часа на 19 юли 2018 г. при сектор „Г” на  Националния стадион „Васил Левски” от вход 20 до вход 26.  \r\n- От 13.00 до 20.00 часа на 19 юли 2018 г. на моста пред Национален стадион „Васил Левски”.  \r\nОт 18.00 часа на 19 юли 2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.07.19", "title": "София: Въвежда се организация на движението за провеждането на футболна среща на Национален стадион „Васил Левски”"}
{"url": "http://www.focus-news.net/news/2018/07/19/2547089/ministar-rumen-porozhanov-dve-sa-stadata-v-koito-ima-konstatirana-polozhitelna-proba-no-shte-otlozhim-evtanaziyata-na-zhivotnite-za-malko-vreme.html", "text": "Две са стадата, в които има констатирана положителна проба, но ще отложим евтаназията на животните за малко време. Това каза министърът на земеделието, храните и горите Румен Порожанов на брифинг след провеждане на Междуведомствения координационен щаб рано тази сутрин, предаде репортер на  Агенция „Фокус“ . \r\n„Две са стадата, в които има констатирана положителна проба – едното е на баба Дора и едно в село Болярово. Трябваше да пристъпим към обичайната процедура за евтаназия на животните, но ще я отложим за малко време. Междувременно цялата дезинфекция, която е необходима на населеното място с присъствие на екипи, които да правят дезинфекция на входа, се извършва под усилен контрол“, каза още министърът. \r\nПорожанов посочи, че всички проби са качени на сайта на БАБХ. „Всяка една заповед, издадена от изпълнителния директор, е на базата на пробите с положителни протоколи. Очакваме и още такива. Надяваме се по места чумата бързо да бъде овладяна. Притесняваме се, че напрежението се нагнетява“, обясни той.", "date": "2018.07.19", "title": "Министър Румен Порожанов: Две са стадата, в които има констатирана положителна проба, но ще отложим евтаназията на животните за малко време"}
{"url": "http://www.focus-news.net/news/2018/07/19/2547095/pazardzhik-remontni-deynosti-ogranichavat-dvizhenieto-na-tovarni-mps-nad-10-tona-po-transportniya-most-v-selo-boshulya.html", "text": "Натоварено е движението по главните пътища на област Пазарджик, съобщи за  Радио „Фокус - Пазарджик  дежурният в Областно пътно управление. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. На територията на областта има и засилено присъствие на КАТ „Пътна полиция“. \r\nАлбена ЖИЛЕКОВА", "date": "2018.07.19", "title": "Пазарджик: Ремонтни дейности ограничават движението на товарни МПС над 10 тона по транспортния мост в село Бошуля"}
{"url": "http://www.focus-news.net/news/2018/07/19/2547097/focus-alternativa-za-germaniya-iska-da-e-nay-silnata-fraktsiya-v-bundestaga-no-statistikata-pokazva-druga-kartina.html", "text": "Преди влизането на „Алтернатива за Германия“, в Бундестага липсваше „реална опозиция“ – или поне така твърдят популистите, които изразиха ясни стремежи да се превърнат в най-силната фракция в парламента в Берлин. Ще трябва обаче да предприемат конкретни действия, защото статистиката представя картина, която е коренно различна от техните претенции, отбелязва в редакцията на германското издание  Focus . \r\nАко бъдат разгледани документи от Документалния и информационен център на Бундестага, то веднага става ясно, че фракцията на „Алтернатива за Германия“ не е особено активна. Особено популярни като инструмент за парламентарен контрол са т.нар. малки  и големи искания. Статистиката показва, че до този момент най-много запитвания – предимно „малки“ – са отправили „Левица“ (474), следвани от „Алтернатива за Германия“ (299), „Зелени“ (290) и Свободната демократическа партия (СвДП).  \r\nПо отношение на запитванията – усни и писмени, популистите не са активни. В статистиката за брой зададени устни въпроси „Алтернатива за Германия“ се нарежда на трето място с 90 – доста зад „Зелени“ (429) и „Левица“ (243). СвДП са четвърти с 64 въпроса. \r\nЩо се отнася до писмените въпроси, „Алтернатива за Германия“ е четвърта (414). Повечето въпроси са от „Зелените“ (1293) и „Левица“ (1066), СвДП имат 420, а независимите депутати – 31.  \r\nВажи средства за оказване на влияние в Бундестага представляват исканията за докладване пред парламента за конкретни събития. Тук „Алтернатива за Германия“ заема последно място с 38 искания за доклади. Най-много са отправени от „Левица“ (93), „Зелените“ (65) И СвДП (55).  Тереза Герова", "date": "2018.07.19", "title": "Focus: „Алтернатива за Германия“ иска да е най-силната фракция в Бундестага, но статистиката показва друга картина"}
{"url": "http://www.focus-news.net/news/2018/07/19/2547098/api-dvizhenieto-po-am-trakiya-pri-km-218-v-posoka-burgas-se-osashtestvyava-s-povisheno-vnimanie-poradi-remontni-deynosti.html", "text": "Движението по АМ \"Тракия\" при км 218 в посока Бургас, се осъществява с повишено внимание, поради ремонтни дейности. Това съобщиха от пресцентъра на  Агенция \"Пътна инфраструктура\" . Движението се регулира от сигналисти.", "date": "2018.07.19", "title": "АПИ: Движението по АМ \"Тракия\" при км 218 в посока Бургас се осъществява с повишено внимание, поради ремонтни дейности"}
{"url": "http://www.focus-news.net/news/2018/07/19/2547099/ot-dnes-s-praznichni-vecherni-vav-vsichki-eparhii-na-balgarskata-pravoslavna-tsarkva-zapochva-da-se-chestva-praznika-na-sv-prorok-iliya-ilinden.html", "text": "В столицата от 18.00 часа – с  благословението на Негово светейшество Българския патриарх и Софийски митрополит Неофит, вечерня в манастир „Св. пророк Илия“, гр. София, кв. „Дървеница“ ще оглави Негово преосвещенство  Белоградчишки епископ Поликарп, викарий на Софийския митрополит. \r\nНа 20 юли, петък, Илинден, Преосвещеният епископ Поликарп ще оглави от  09.00 часа архиерейска  Света Литургия в храм „Св. пророк Илия“, гр. София, кв. „Дружба“. \r\nНикола Петков", "date": "2018.07.19", "title": "От днес с празнични вечерни във всички епархии на Българската православна църква започва да се чества празника на св. пророк Илия  - Илинден"}
{"url": "http://www.focus-news.net/news/2018/07/19/2547096/ministar-valentin-radev-iskame-utre-otnovo-da-obyasnim-na-narodnite-predstaviteli-nashite-deystviya-za-chumata-po-zhivotnite-i-da-poluchim-doverieto-im.html", "text": "Искаме утре отново да обясним на народните представители нашите действия за чумата по животните и да получим доверието им. Това каза  вътрешният министър Валентин Радев на пресконференция, предаде репортер на  Агенция „Фокус“ . Относно отлагането на евтаназията, която трябва ще да се извършва днес, министър Радев уточни, че проведеното среднощно заседание е било заради неполучените пълни резултати от изследванията на пробите от животните от райони, съседни на установените огнища на заразата. „Надяваме се през деня да получим пълните резултати от изследванията, за да знаем как да разположим силите, как да продължим с ветеринарите и накъде ще ни насочат от БАБХ“, обясни той. \r\nПо думите му втората причина е промяната в декларираното доверие към действията на координационния щаб от представителите на всички политически сили, участвали в заседанието на председателския съвет. „По наша молба във вторник сутринта поискахме извънредно заседание на председателския съвет на НС, да покажем документи, да попитаме дали имат някакви въпроси, защото ги видяхме на място осуетявайки с поведението си действия на МЗХГ. Получихме и сутринта във вторник, и в среда, че действията ни са правилни. Ние, МВР осигуряваме всички техни действия“, добави той.  \r\n„Вчера имаше митинг, на който г-жа Корнелия Нинова каза – не ни убедиха, че има чума. Отново ни разколебава. И сега решихме, координационния щаб, първо създаваме местен координационен щаб в община Болярово, който ще бъде посетен от мен и министър Порожанов. Второ ще поискаме изслушване или поне да отидем в парламента и да разкажем това на народните предствители и да поискаме доверието им. Няма как, спасявайки държавата си от такова зло като чумата по дребните преживни животни да не получаваме доверието на всички политически сили. Те го декларират и после на другия ден правят друго“, каза още Радев.  \r\n„Помолил съм г-жа Цвета Караянчева да ни допуснат утре в парламента с министър Порожанов, за да обясним на всички народни представители и да искаме препотвърждение на правилността на действията ни. Не може да спасяваме държавата от тази чума и някой да работи срещу това. Това е работа срещу националната сигурност. Най-малкото не е комфортно да изправят родната полиция срещу друга част от обществото с неясни мотиви. Ако някой не е убеден  – видяха документит. Ако предлагат друг вариант от опозицията – да го кажат. Ако нямат да ни кажат - да правилна е посоката, в която работите, работете. И те го казаха“, поясни той.  \r\nРадев уточни, че продължават с мерките. „Ние продължаваме да правим неща, които само подобряват обстановката и задържаме огнищата“, каза още той. Той призова хората, които не са от района на огнищата, но са там и мислят, че помагат да се обръщат към местният координационен щаб, да се допитват до кметове, обществеността и т.н. „Да ограничим движението. Сами да се спасим от тази чума“, добави той. \"Ако някой има съмнения да ни каже, а не зад гърба ни да работи срещу националния интерес\", каза още вътрешният министър.", "date": "2018.07.19", "title": "Министър Валентин Радев: Искаме утре отново да обясним на народните представители нашите действия за чумата по животните и да получим доверието им"}
{"url": "http://www.focus-news.net/news/2018/07/19/2547100/pregled-na-osnovnite-temi-v-burgaskiya-pechat.html", "text": "„Руен се нареди до Япония и Аржентина“ е водещото заглавие на регионалния ежедневник  „Черноморски фар“.  След 9 години труд и усилия Руен най-накрая се сдоби с паметник на Васил Левски. Той бе открит вчера на 18 юли, рождения ден на Апостола на свободата. Изработката е на скулптора Иван Бахчеванов. Бюстът тържествено бе открит от президента на България Румен Радев. \r\n„И Венко от Кости протестира на жълтите павета“ е друга от основните теми на изданието. То припомня, че от Бургаския регион в Кости бе открито заболяването и там бяха унищожени около 400 животни. Един от потърпевшите е бил точно Венко. Жената с най-голямото стадо евтаназирано в община Болярово, също застана на трибуната и не скри болката си, пише още вестникът. \r\n„Плувен маратон в чест на света Марина“ също е заглавие от днешния брой. Празникът на Созопол, посветен на света Марина, започна рано сутринта със старта на традиционния плувен маратон на името на известния созополски плувец Паскал Димитров – Флорито. \r\n„Омбудсманът предлага временни стикери за платените зони“ и „В Стария Несебър откриха детски площадки“ са други заглавия от страниците на бургаския всекидневник.", "date": "2018.07.19", "title": "Преглед на основните теми в бургаския печат"}
{"url": "http://www.focus-news.net/news/2018/07/19/2547101/denyat-19-yuli-v-svetovnata-istoriya.html", "text": "През 1980 г. в Москва започват XXII олимпийски игри, бойкотирани от западните страни. България участва с 289 спортисти, които печелят 8 златни, 16 сребърни и 17 бронзови медала и заемат 3-то място в крайното класиране. През 1952 г. започват летните олимпийски игри в Хелзинки.  \r\nПрез 1966 г. Политбюро на ЦК на БКП решава да се сключи договор с френската фирма \"Рено\" за производство в България на леки коли от същата марка. През 1912 – ВМРО извършва атентат в Кочани.   \r\nПрез 1843 г. първият железен презатлантически лайнер “Грейт Британ” е пуснат на вода. Той е създаден от англичанина Айсамбард Брунъл. Корабът е два пъти по-тежък от всеки един строен до тогава. “Грейт Британ” играе ключова роля в световната миграция, превозвайки хиляди емигранти до САЩ и Австралия. Той е единственият оцелял транспортен кораб, участвал в Кримската война и Индийското въстание. \r\n2016 г. \r\nБританските депутати одобриха модернизиране на програмата „Трайдънт” – програмата за разгръщане и използване на британските сили за ядрено сдържане. 472 депутати срещу 117 гласуваха в парламента за модернизиране на ядрените сили на Обединеното кралство. \r\n2015 г. \r\nМинистър-председателят на Англия Дейвид Камерън подготвя пет годишен план за борба с „Ислямска държава“. \r\n2014 г. \r\nПри стълкновение на пограничен пункт в западната част на Египет загиват 31 военнослужещи. \r\n2013 г. \r\nАмериканският град Детройт обявява банкрут с натрупани задължения за над 18.5 млрд. долара. Това е най-големият банкрут на населено място в САЩ. От 1,8 млн. жители и четвърти по големина град в САЩ през 50-те години сега там живеят едва около 685 000 души. \r\n2012 г. \r\nПарламентът на Самоа избира за втори петилетен срок за президент на страната Туиатуа Тупуа Тамасесе Ефи. \r\n1989 г. \r\nПолският парламент избира с един глас превес комунистическия лидер генерал Войчех Ярузелски за президент на страната. Войчех Ярузелски е роден на 6 юли 1923 г. в Курово, Полша. Той е полски политик, първи секретар на Централния комитет (ЦК) на Полската обединена работническа партия (ПОРП) (от октомври 1981 г.), председател е на Държавня съвет на Полша (от 1985 г.), председател е на Комитета за отбрана и върховен главнокомандващ на въоръжените сили (ноември 1983-1985 г.). От 1981 до 1985 г. е председател на Министерския съвет. През 1973 г. става генерал, член е на комунистическата партия от 1948 г., член е на Политбюро на ЦК на ПОРП от 1971 г. От 1962 г. е заместник-министър, а от 1968 г. до 1983 г. е министър на националната отбрана. В периода 1965-1975 г. е началник на Генералния щаб на полската армия. Ярузелски обявява военно положение в Полша, използва армията срещу демонстрантите. В началото на 1989 г. той е първият сред лидерите в Източна Европа, който насрочва свободни избори и разрешава многопартийността. Сменя го от поста президентът Лех Валенса. От 1995 г. е подсъдим по дело за разстрела на стачкуващите в Гданск. \r\n1980 г. \r\nВ Москва започват XXII олимпийски игри, бойкотирани от западните страни. В тях България участва с 289 спортисти, които печелят 8 златни, 16 сребърни и 17 бронзови медала и заемат 3-то място в крайното класиране. Игрите са бойкотирани от САЩ, заради съветската инвазия в Афганистан през 1979 г. Участват само 80 страни, което е най-ниския брой участници от игрите през 1956 г. На първо място по медали се класира СССР – общо 195, а на второ ГДР с 126 медала. \r\n1974 г. \r\nИспанският лидер генерал Франко предава временно поради болест властта на одобрения за негов наследник принц Хуан Карлос. Франко Баамонде е роден на 4 декември 1892 г. в Елферол, Испания. Той е испански генералисимус. Управлява Испания като диктатор в периода 1939-1975 г. Завършва пехотна академия, участва в колониалните войни на Испания в Африка, командир е на Чуждестранния легион през 1921 г. Франко е началник на главния щаб на сухопътните войски през 1934 г., командир е на испанския корпус в Африка (Мароко). Организира и ръководи въоръженото въстание на испанските демократични сили срещу комунистическата диктатура, в резултат на което избухва Испанската гражданска война, която продължава от 1936 до 1939 г. След победата на патриотичните сили управлява чрез диктатура; провъзгласен е за пожизнен държавен глава (“каудилио”) на Испания. Ген. Франко създава тоталитарна система в Испания. Става вожд на Испанската фаланга (организация на националистическите сили), председател е на министерския съвет до 1973 г. и е върховен главнокомандващ на държавата. През 1947 г. прокарва закон за наследството на престола, съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическото управление, постепенно се оттегля от властта и умира на 20 ноември 1975 г. в Мадрид. \r\n1952 г. \r\nЗапочват XV Олимпийски игри в Хелзинки. България печели първия си олимпийски медал – бронзово отличие за боксьора Борис Георгиев. Страната ни заема 42-ро място в крайното класиране. \r\n1903 г. \r\nПровежда се финалът на първия Тур дьо Франс. \r\n1886 г.  \r\nВ Люксембург се състои последният концерт на Ференц Лист. Ференц Лист е роден на 22 октомври 1811 г. в Добориян, Унгария. Той е композитор, пианист и диригент. Учи пиано при К. Черни и композиция при А. Салиери. От 9-годишна възраст Лист изнася клавирни концерти. От 1847 г. е капелмайстор във Ваймар, където дирижира симфонични концерти и ръководи придворната опера. Автор е на симфонични произведения (\"Божествена комедия\" – симфония по Данте, \"Фауст\" – симфония по Гьоте, 12 симфонични поеми, между които \"Прелюдии\" – по А. Ламартин, \"Прометей\" – по Й. Хердер, \"Мазепа\" – по В. Юго, \"Тасо\" – по Гьоте, \"Орфей\", 2 концерта за пиано и оркестър); оратории (\"Легенда за св. Елисавета\", \"Христос\"); хорови песни и др. Творчеството му е изградено върху унгарски народни мелодии, отличава се с изразителност, емоционалност, смели хармонии и оркестрови ефекти. Ференц Лист пише и редица теоретични трудове: \"Лоенгрин\" и \"Танхойзер\" на Р. Вагнер\", \"Фр. Шопен\" и др. Ференц Лист умира на 31 юли 1886 г. в Байройт, Германия. \r\n1870 г. \r\nЗапочва Френско-пруската война. Френско-пруска война се води в годините 1870-1871 г. Войната е предизвикана от Прусия, която се стреми да обедини всички германски държави под свое ръководство, и от Франция, която цели да запази хегемонията си в Европа. Франция се противопоставя на намерението на Прусия да издигне Леополд Хохенцолерн на испанския престол. През 1870 г. Франция обявява война на Прусия, но е неподготвена и претърпява поражение; Втората империя пада през септември. Пруските войски нахлуват във Франция. На 28 януари 1871 г. Френското правителство сключва примирие и с помощта на пруски войски разгромява Парижката комуна. Войната приключва с тежкия за Франция Франкфуртски мир. В хода на войната завършва обединението на Германия под ръководството на Прусия. \r\n1843 г. \r\nПървият железен презатлантически лайнер “Грейт Британ” е пуснат е на вода. Той е създаден от англичанина Айсамбард Брунъл. Тогава корабът е два пъти по-тежък от всеки един строен до тогава. “Грейт Британ” играе ключова роля в световната миграция, превозвайки хиляди емигранти до САЩ и Австралия. Той е единственият оцелял транспортен кораб, участвал в Кримската война и Индийското въстание. \r\n1799 г. \r\nОткрит е Розетският камък. По време на похода на Наполеон в Египет, негов войник се натъква случайно на надписа на три езика, един от които - гръцки. По-късно това дава възможност на Франсоа Шамполион да разчете първите египетски йероглифи. \r\n1696 г. \r\nРуските войски, под командването на Петър І завземат от Османската империя крепостта Азов и Русия получава излаз на Азовско и Черно море. \r\n1344 г. \r\nВенецианският сенат излиза с решение, в което се документират трудностите, които срещат венецианските търговци във владенията на цар Иван Александър. Според документа неколкократните опити да се възмездят стоки на венециански търговци, ограбени във Варна, остават без последствие. Българският цар отказва да се намеси в споровете между венецианците и неговите поданици. В търсене на решение на проблема венецианският сенат постановява всички търговци на републиката на Св. Марко, които “идват от Варна, Месемврия (днес Несебър) или други области на царство България”, да дават 50 % от своята печалба за възстановяване на понесените щети. На тази дата са родени: \r\n1896 г. \r\nВ Кардрос, Шотландия е роден писателят Арчибалд Джоузеф Кронин. Кронин е автор на романите “Замъкът на Броуди” (1931 г.), “Звездите гледат надолу” (1935 г.), “Цитаделата” (1937 г.), “Паметник на кръстоносеца” (1956 г.), “Северният свят” (1958 г.); пиесата “Юпитер се смее” през 1940 г. и др. Умира на 6 януари 1981 г. в Монтрьо, Швейцария. \r\n1893 г. \r\nВ село Багдади (днес Маяковски), Грузия е роден Владимир Владимирович Маяковски. Той е руски поет и драматург. Учи в Кутаиската гимназия. През 1906 г. се премества в Москва. След 1908 г. се занимава с революционна дейност, встъпва в Руската работническа социалдемократическа партия (болшевики) – РСДРП (б). Слушател е в Строгановското художествено-промишлено училище. През 1908 г. и 1909 г. е арестуван е за противодържавна дейност. От 1911 г. учи рисуване в Московското художествено училище, а през 1912 г. отпечатва първите си стихотворения – “Нощ” и “Утро”. От 1912 г. се включва в движението на футуристите. Пише теоретични статии. След 1915 г. се отделя от футуристите с т. нар. “Поезия на площадите и улиците”. Характерните черти на ранното му творчество са отразени в трагедията “Владимир Маяковски”, издадена през 1914 г. Социално-революционни мотиви се откриват в поемите, които пише до 1917 г. Това са “Война и мир”, “Човек” и др., както и в неговата лирика и сатири “Облак в гащи” от 1915 г. През 1915 г. се запознава с М. Горки. Приема идеите на Октомврийската революция – “Наш марш” (1918 г.), “Ода за революцията” (1918 г.), “Ляв марш” (1919 г.). През 1918 г. поставя първата съветска пиеса “Мистерия Буф”. От 1919 до 1921 г. работи в РОСТА (Руска телеграфна агенция) като поет и художник. Автор е на “Прозорците на РОСТА”, “Съветска азбука”, “БОВ”. В поемата “150 000 000” (1920 г.) се опира на традициите на руски народен епос. Редактор е на футуристическите в-к “Изкуство на комуната” в периода 1918-1919 г. и сп. “ЛЕФ” от 1923 до 1925 г. Излиза от “ЛЕФ” през 1925 г., а списанието прекратява съществуването си. През 1924 г. по повод смъртта на руския диктатор създава поемата “В. Ленин”. От 1920 г. до 1929 г. пътува в Германия, Франция, Испания, Чехословакия, Полша, Куба, Мексико и САЩ. Отразява някои от наблюденията си в книгата “Моето откриване на Америка”, стихотворенията “Небостъргач в разрез” (1925 г.), поемата “Стихове за съветския паспорт” (1930 г.) и др. През 20-те години създава пиесите – “Дървеница”, “Баня”; поемите – “Хубаво!”, “С цял глас”, “Обичам” и др. Пише политическа публицистика в стихове и проза, статии по литературни въпроси. Реформатор е на поетическия език. Владимир Маяковски умира на 14 април 1930 г. в Москва. \r\n1834 г. \r\nРоден е Едгар Дега - френски живописец, график и скулптор. Острото, динамично възприятие на живота сближава творчеството на Дега с това на импресионистите. Картините му са със строго премерена асиметрична композиция, гъвкав и точен рисунък, с неочаквани ракурси на фигурите, с прецизна характеризация на облика и поведението на моделите. Майстор на пастела . Някои от най-известните му картини са: \"Сини танцьорки\" и \"Звезда\". \r\n1814 г. \r\nВ Хартфорд, щата Кънетикът е роден Самуел Колт. Той е американски оръжеен конструктор. Създава завод и компания за производство на стрелково оръжие. Първият револвер “Колт”, създаден през 1835 г., е усъвършенстван вариант на съществуващите дотогава барабанни оръжия и револвери. В него Колт въвежда механизми за завъртане на барабана и фиксирането му в положение за изстрел. По-късно фирмата “Колт” разработва различни образци стрелково оръжие: автоматичен пистолет през 1911 г., револвер през 1917 г. и др. Самуел Колт умира 10 януари 1862 г. На тази дата умират: \r\n1374 г. \r\nУмира Франческо Петрарка. Петрарка е италиански поет и хуманист, историк, археолог. Той открива \"Ораторската институция\" на Квинтилиан и част от кореспонденцията на Цицерон. Петрарка е един от първите големи хуманисти на Ренесанса. Натоварван е от папата с различни дипломатически мисии. Оставя много съчинения на латински език (поеми, философски трактати и др.) и обемиста кореспонденция. Славата му е изградена предимно на неговите стихове на италиански народен език, наречени \"Рими\" (сонети, канцони и др.), посветени на красивата Лаура де Новес. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”", "date": "2018.07.19", "title": "Денят 19 юли в световната история"}
{"url": "http://www.focus-news.net/news/2018/07/19/2547103/veliko-tarnovo-ne-se-dopuska-preminavane-na-tovarni-avtomobili-nad-10-tona-prez-prohoda-tvarditsa-elena.html", "text": "Добри са условията за пътуване на територията на област Велико Търново, предаде репортер на  Радио „Фокус” – Велико Търново . Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. \r\nНатоварен е трафикът по основните улици и булеварди във Велико Търново в сутрешните часове,  п Времето е облачно. Температурата на въздуха е 22 градуса. Интензивно е движението по бул. „България“, ул. „Никола Габровски“ и ул. „Васил Левски“, която  е отворена за двупосочно движение. Натоварен е трафикът на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за делничен ден. \r\nНадежда КРЪСТЕВА", "date": "2018.07.19", "title": "Велико Търново: Не се допуска преминаване на товарни автомобили над 10 тона през прохода Твърдица – Елена"}
{"url": "http://www.focus-news.net/news/2018/07/19/2547106/dvizhenieto-v-uchastak-ot-patya-draganovtsi-gabrovo-se-osashtestvyava-v-edna-lenta-poradi-remontni-deynosti.html", "text": "Добри са условията за пътуване на територията на област Габрово. Това съобщиха за  Радио „Фокус“ – Велико Търново  от Областно пътно управление-Габрово. Времето е облачно. Температурата на въздуха е 22°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.19", "title": "Движението в участък от пътя Драгановци – Габрово се осъществява в една лента поради ремонтни дейности"}
{"url": "http://www.focus-news.net/news/2018/07/19/2547102/afp-zavarshi-evakuatsiyata-na-dva-ot-obsadenite-ot-propravitelstvenite-sili-gradove-v-siriya.html", "text": "Последните жители на два обсадени от сирийски проправителствени сили града в северозападната част на страната са напуснали пределите им, предава  AFP , като се позовава на данни от базираната в Лондон Сирийска обсерватория за човешките права. \r\nФуа и Кефрая в провинция Идлиб са напуснати от жителите – около 6,9 хил. цивилни и бойци вече са извън пределите им, съгласно споразумението за евакуация, постигнато с подкрепата на Русия и Турция, обявиха от СОЧП.  Тереза Герова", "date": "2018.07.19", "title": "AFP: Завърши евакуацията на два от обсадените от проправителствените сили градове в Сирия"}
{"url": "http://www.focus-news.net/news/2018/07/19/2547104/burgas-prodalzhavat-vazdushnite-obrabotki-sreshtu-larvi-na-komari.html", "text": "В Бургас продължава извършването на въздушни обработки срещу ларви на комари. Това съобщиха от пресцентъра на  Община Бургас . Обработките с моторен делтапланер се провеждат днес и утре. Целта са водните площи и крайбрежните тръстикови масиви по обходния канал на Атанасовско езеро и крайбрежния район на езерото Вая, в посока кв. „Лозово“, кв. „Долно Езерово“, „Горно Езерово“ и Комлушка низина. Времева продължителност ще бъде от 5.30 до 10.00 часа. \r\nПрепаратите, с които ще се провежда третирането срещу ларви на комари по крайбрежната водна повърхност, са биологични ларвициди, безвредни за бозайници, пчели, птици и риби.", "date": "2018.07.19", "title": "Бургас: Продължават въздушните обработки срещу ларви на комари"}
{"url": "http://www.focus-news.net/news/2018/07/19/2547105/kyustendil-do-kraya-na-yuli-ostava-v-sila-ogranichenieto-na-skorostta-po-patya-za-rilski-manastir.html", "text": "До края на юли остава в сила ограничението на скоростта по пътя за Рилски манастир. Това съобщи за  Радио „Фокус” – Кюстендил  дежурният в Областното пътно управление. Въведено е ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Срокът на въведеното ограничение е 31 юли.  \r\nВ участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.07.19", "title": "Кюстендил: До края на юли остава в сила ограничението на скоростта по пътя за Рилски манастир"}
{"url": "http://www.focus-news.net/news/2018/07/19/2547112/sliven-vremenno-e-ogranicheno-dvizhenieto-po-am-trakiya-dvuposochno-v-izprevarvashtite-lenti-pri-km-226-poradi-remontni-deynosti.html", "text": "Временно е ограничено движението по АМ „Тракия\" двупосочно в изпреварващите ленти при км 226 поради ремонтни дейности. Това съобщиха от  Агенция „Пътна инфраструктура” .", "date": "2018.07.19", "title": "Сливен: Временно е ограничено движението по АМ \"Тракия\" двупосочно в изпреварващите ленти при км 226 поради ремонтни дейности"}
{"url": "http://www.focus-news.net/news/2018/07/19/2547111/burgas-izdirva-se-72-godishen-mazh-ot-grada-posledno-vidyan-da-vliza-da-pluva-v-moreto.html", "text": "Около 12.45 ч. на 18 юли в Първо Районно управление на МВР – Бургас е получено съобщение за това, че около 08.15 ч. възрастен мъж от Бургас влязъл да плува в морето в близост до спасителен пост № 5 и повече не излязъл. Това съобщиха от  ОДМВР - Бургас . Установено е, че изчезналия в морето мъж е С. К., 72-годишен, от жилищен комплекс „Меден Рудник“. Започнало е търсене на С. К., в което освен спасителите на плажа, се включили и служители от „Пожарна безопасност и защита на населението“, работещи като водолази. Работата по случая продължава.", "date": "2018.07.19", "title": "Бургас: Издирва се 72-годишен мъж от града, последно видян да влиза да плува в морето"}
{"url": "http://www.focus-news.net/news/2018/07/19/2547113/kyustendil-v-grada-shte-se-provede-obshtestveno-obsazhdane-po-temata-za-razvitieto-na-turisticheskite-atraktsii.html", "text": "В Кюстендил ще се проведе обществено обсъждане по темата за развитието на туристическите атракции. Това съобщиха за  Радио „Фокус” – Кюстендил  от Община Кюстендил. Общественото обсъждане ще се състои от 14.00 часа в залата на Възрожденското училище. В него ще участват представители на Община Кюстендил и хора от туристическия бранш – хотелиери, ресторантьори и туристически фирми. Целта е да бъдат идентифицирани и направени предложения на проектни идеи, които да са насочени към развитието на конкурентоспособни туристически атракции, допринасящи за диверсификация на туристическия продукт, намаляване на териториалната концентрация и по-равномерно разпределение на ползите от туризма на територията на Община Кюстендил. \r\nВенцеслав ИЛЧЕВ", "date": "2018.07.19", "title": "Кюстендил: В града ще се проведе обществено обсъждане по темата за развитието на туристическите атракции"}
{"url": "http://www.focus-news.net/news/2018/07/19/2547115/evrodeputatat-momchil-nekov-za-zhivotnite-v-strandzhanyakoy-dokaza-li-che-ima-chumai-nastoyavame-za-povtorni-izsledvaniya.html", "text": "\"Евтаназията е адекватна мярка, ако има чума. Някой доказа ли, че има чума?\" Това попита в БНТ евродепутатът от БСП/ПЕС Момчил Неков, съобщиха от пресцентъра на  БСП . Той обясни, че има европейска директива 119/92г., в която ясно се казва, че ако има заразено животно в дадено стадо, стадото се евтанизира; районът от 3 км. около заразеното място се поставя под карантина; в този параметър, ако пробите на животните от други стада са отрицателни, те само се държат под карантина, а районът до 10 км. е под наблюдение.  \"Настояваме за повторни анализи. Ако има отрицателни проби тези животни тряба да бъдат запазени, а не да бъдат убивани\", убеден е евродепутатът.  \r\nМомчил Неков изтъкна, че основен пропуск има в информираността. \"Когато бяхме преди дни в Шарково, продължава взимането на проби от животни, тези които ги взимат не се представят, нямат баджове. Хората ги е страх и не знаят какво се случва\", каза още евродепутатът. Той подчерта, че е изпратил приоритетен въпрос към ЕК и към Европейския орган за безопасност на храните, и към френската лаборатория. Той коментира, че около френската лаборатория има съмнения, по отношение на финансирането й.  \"Не се знае защо. Българската агенция по храните е работила точно с нея\", поясни той. Неков подчерта, че левицата ще настоява да се представят резултатите. \"Не може, при условие, че обществото е настръхнало, при положение че има протести, още да не са показали резултатите\", възмути се евродепутатът.  \r\nМомчил Неков изтъкно, че ако има заразени животни, до 10 дни те трябва да са умрели. Според него от животните на най-големия стопанин в Шарково, на който са избити около 800 овце и кози, са взети проби на 21 юни, а са дошли да ги евтаназират на 13 юли - повече от 20 дни, без да е умряло нито едно животно.  \"На всичко отгоре, влизат в частна собственост, като гонят собствениците и не ги пускат да влязат докато евтанизират животните им\", обясни той и допълни, че представените документи са били без подпис и печат. Момчил Неков каза, че всички пострадали трябва да бъдат обезщетени според вредите, които са им нанесени, но според него това включва и хората, останали без работа  вследствие на избиването на животни.", "date": "2018.07.19", "title": "Евродепутатът Момчил Неков за животните в Странджа:Някой доказа ли, че има чума? Настояваме за повторни изследвания"}
{"url": "http://www.focus-news.net/news/2018/07/19/2547107/ministar-valentin-radev-prezidentat-reshava-dali-da-se-svikva-ksns-zaradi-chumata-po-drebnite-prezhivni-zhivotni.html", "text": "Президентът решава дали да се свиква КСНС заради чумата по дребните преживни животни. Това каза  вътрешният министър Валентин Радев на пресконференция, предаде репортер на  Агенция „Фокус“ . Относно това трябва ли да се свика КСНС, след като няма политическо доверие в координационния щаб, вътрешният министър коментира: „Дали да се свиква КСНС решава президентът. Вчера лично говорих с него, той беше на място, обменили сме мнения. Запознахме екипа му за обстановката“, добави той. \r\nНа въпрос дали причините за отлагане на евтаназията са политически, министър Радев заяви:  „Дали са политически причини, аз ги изложих. Две са причините – едната, че изчакваме резултатите и се опитваме да удържим огнищата. Втората е усещането за колебливост в политическото доверие. Отидохме два пъти при ръководителите на Парламентарните групи и те самите, ако не са убеди да ни кажат какво искат от нас още, за да ги убедим. Всичко сме направили, което са поискали от нас“.", "date": "2018.07.19", "title": "Министър Валентин Радев: Президентът решава дали да се свиква КСНС заради чумата по дребните преживни животни"}
{"url": "http://www.focus-news.net/news/2018/07/19/2547116/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през  ГКПП „Кулата“. Това съобщиха за  Радио „Фокус“ – Пирин  от „Гранична полиция“. Няма данни за образуване на задръствания или колони автомобили. Нормално натоварен е и трафикът през граничен пункт „Илинден“, както и на пунктовете на грабицата между България и Македония, които се намират в Благоевградска област. \r\nЛивия НИНОВА", "date": "2018.07.19", "title": "Благоевград: Без проблеми се извършва преминаването през  ГКПП „Кулата“"}
{"url": "http://www.focus-news.net/news/2018/07/19/2547114/d-r-damyan-iliev-babh-do-dva-dni-shte-stane-yasno-dali-chumata-e-tragnala-po-okolnite-sela-nyama-kak-da-si-pozvolim-da-ne-proverim-otnovo-tseliya-rayon.html", "text": "До два дни ще стане ясно дали вирусът е тръгнал по околните села, няма как да си позволим да не проверим отново целия район. Това каза д-р Дамян Илиев, директор на БАБХ, по време на брифинг след провеждане на Междуведомствения координационен щаб рано тази сутрин, предаде репортер на  Агенция „Фокус“ . \r\nДиректорът на БАБХ показа пред журналисти протоколите от лабораторията в Монпелие. „Имаше някакво неразбиране или недостатъчно информация от г-жа Корнелия Нинова, че това са различни лаборатории. Не е така, тя е една и съща. И комисар Андрю Кайтис потвърди всичко това“, коментира д-р Илиев. \r\nТой обясни, че резултатите от изследвания излизат за два дни особено когато са единични и насочени за определени животни и ферма. „Малко време ни е необходимо, защото ги потвърждаваме в лабораторията в Монпелие, за която стана ясно, че е една и съща. И транспортът, и осигуряването на тази проба се организира заедно с тази лаборатория. Търсим абсолютна сигурност. Тук има представител на същата лаборатория, която изследва във Франция, от мисията и считаме, че най-късно до следващата седмица ще имаме типизация на вируса. Това, което питаха хора, които станаха изведнъж вирусолози, беше каква е типизацията на вируса и дали с нея се доказва, че е от Турция. Просто емпирично звучи - защото няма откъде да е от друго място, значи от Турция“, каза директорът на БАБХ. \r\nД-р Илиев обясни, че започва нов кръг изследвания. „Те се правят на всеки 21 дни, за да можем да кажем накрая, че държавата е чиста и няма вече вирус. До два дни трябва да е ясно дали вирусът е тръгнал по околните села. Там беше голям хаос и няма как да си позволим да не проверим отново целия район“, каза още той.", "date": "2018.07.19", "title": "Д-р Дамян Илиев, БАБХ: До два дни ще стане ясно дали чумата е тръгнала по околните села, няма как да си позволим да не проверим отново целия район"}
{"url": "http://www.focus-news.net/news/2018/07/19/2547108/ministar-rumen-porozhanov-ikonomicheskite-zagubi-sa-realna-opasnost-ako-ne-ovladeem-situatsiyata-s-chumata.html", "text": "Икономическите загуби са реална опасност, ако не овладеем ситуацията с чумата. Това каза министърът на земеделието, храните и горите Румен Порожанов на брифинг след провеждане на Междуведомствения координационен щаб рано тази сутрин, предаде репортер на  Агенция „Фокус“ . \r\n„Икономически загуби са възможни в зависимост от това как би се разпростряла болестта. Прогнозата да слагаме ваксина е изключително негативна и това се потвърждава дори и от специалистите от Брюксел, които са тук в България. Но икономическите загуби са една реална опасност, ако не овладеем ситуацията. Просто искам да отворя леко вратата – с решение на правителството, разговарял съм и с ресорния вицепремиер Томислав Дончев, ще създадем Националния епизоотичен щаб, който разглежда именно икономическата опасност от едно или друго опасно заразно заболяване. Тук, разбира се, слагаме и африканската чума по свинете“, каза още Порожанов. \r\nМинистърът коментира и появилите се изказвания, че не се предоставя достатъчно информация по темата. „Всякаква информация сме предложили да бъде предоставена. Но истината е, че информацията не се търси, а се интерпретира по начин, който създава напрежение“, обясни той.", "date": "2018.07.19", "title": "Министър Румен Порожанов: Икономическите загуби са реална опасност, ако не овладеем ситуацията с чумата"}
{"url": "http://www.focus-news.net/news/2018/07/19/2547110/rumen-petkov-abv-izbivaneto-na-zhivotni-bez-dokazatelstva-za-zdravniya-im-status-e-nepriemliva-darzhavna-politika.html", "text": "Достатъчно доказателства за здравния статус на избитите в Странджа животни липсват. Това заяви председателят на ПП АБВ Румен Петков в предаването в ефира на бТВ и отправи предупреждение за повишен контрол по отношение на заплахата от африканска чума по свинете от Румъния, съобшиха от пресцентъра на  ПП АБВ . \r\n„Избиването на животни без доказателства за здравния им статус е неприемлива държавна политика. Това, което се вижда от кадрите и на телевизиите е, че животните са здрави”, каза Петков и добави, че подобни становища са изразили и ветеринарни специалисти. Освен, че такива предписания за масова евтаназия на животни при риск от зараза от чума няма, но и избиването на добитъка в Странджа започна дни преди да излязат лабораторни резултати от взетите проби, обясни председателят на ПП АБВ.  \r\n„Нито България, нито Европа реагираха адекватно в ситуацията. Това е нещо, за което трябва да се търси отговорност. Твърди се, че една четвърт от животните в този край са неидентифицирани”, коментира Румен Петков. Той припомни, че 700 огнища на болестта в Турция са били известни и по-рано, но темата от нашите власти е била неглижирана. \r\nРумен Петков отново призова президентът Румен Радев да свика Консултативен съвет за национална сигурност по темата за заразата с чума по дребни преживни животни.", "date": "2018.07.19", "title": "Румен Петков, АБВ: Избиването на животни без доказателства за здравния им статус е неприемлива държавна политика"}
{"url": "http://www.focus-news.net/news/2018/07/19/2547109/mvnr-na-gartsiya-izlyavlenieto-na-mariya-zaharova-e-primer-za-nezachitane-i-lipsata-na-razbirane-za-savremennniya-svyat.html", "text": "Словесната война между външнополитическите ведомства в Москва и Атина продължава, след като гръцкото правителството взе решение да експулсира двама руски дипломати за намеса във вътрешните работи на страната, коментират в редакцията на електронното издание на вестник  Kathimerini . \r\nГоворителят на Министерството на външните работи на Руската федерация Мария Захарова заяви, че „такива неща не остават без последствия\" и увери, че зад решението на Атина стоят трети държави. Гърция, допълни Захарова, трябва „да комуникира с руските си партньори и да не се поддава на мръсни провокации, в които за съжаление Атина е въвлечена\". \r\nМинистерството на външните работи на Гърция отговори рязко, като подчерта, че изявленията на Захарова са „характерен пример за неуважение към трета страна и липса на разбиране за съвременния свят, в който държавите, независимо от големината им, са независими и могат да упражняват независима, многоизмерна и демократична външна политика.\" \r\n„Неоснователните твърдения, че това решение е взето след натиск от страна на трети страни, не са достойни за коментар и показват нагласа на хора, които не разбират принципите и ценностите на гръцката външна политика\", подчертаха още от МВнР на Гърция. Тереза Герова", "date": "2018.07.19", "title": "МВнР на Гърция: Излявлението на Мария Захарова е пример за незачитане и липсата на разбиране за съвременнния свят"}
{"url": "http://www.focus-news.net/news/2018/07/19/2547120/parlamentat-izbra-chetirima-chlenove-na-komisiyata-za-publichen-nadzor-nad-registriranite-oditori.html", "text": "Парламентът избра четирима членове на Комисията за публичен надзор над регистрираните одитори, предаде репортер нa  Агенция „Фокус“ . За мандат от 4 години бяха избрани: Ваня Георгиева, Ирена Михайлова, Радослав Йорданов и Стефан Белчев. Кандидатурата на Георгиева е издигната от председателя на Комисията за финансов надзор, тази на Стефан Белчев - от министъра на финансите. Ирена Михайлова е предложена от управителя на БНБ, а  Радослав Йорданов от управителния съвет на Института на дипломираните експерт-счетоводители след избор от Общото събрание.  \r\nКомисията за публичен надзор над регистрираните одитори носи отговорност за надзора над: \r\n- придобиването на правоспособност и регистрирането на одиторите, включително на одитори и одиторски предприятия от други държави-членки на Европейския съюз, както и от трети държави при определени условия, и отнемането на правоспособността за практикуването на одиторска дейност; \r\n- приемането и спазването на стандарти за професионална етика, вътрешен контрол на качеството в одиторските предприятия при извършването на одита; \r\n-  продължаващото обучение на одиторите, системата за гарантиране на качеството на одитите, за разследване и налагане на наказания в определени от закона случаи. \r\nКомисията е колегиален орган и се състои от председател и четирима членове, които се избират от Народното събрание с 4-годишен мандат. Комисията се отчита за своята дейност пред Народното събрание. \r\nДеница КИТАНОВА", "date": "2018.07.19", "title": "Парламентът избра четирима членове на Комисията за публичен надзор над регистрираните одитори"}
{"url": "http://www.focus-news.net/news/2018/07/19/2547118/plovdiv-v-nachaloto-na-avgust-shte-zapochne-rekonstruktsiya-na-podleza-pod-tsentralna-poshta-v-grada-chast-ot-ul-gladston-shte-bade-zatvorena-za-dvizhenie.html", "text": "В началото на август ще започне реконструкция на подлеза под Централна поща в Пловдив, част от ул. „Гладстон“ ще бъде затворена за движение. Това каза пред журналисто кметът на Пловдив Иван Тотев, предаде репортер на  Радио „Фокус“ – Пловдив . По думи на Тотев ремонтът ще продължи до края на годината, като ул. „Гладстон“ ще бъде изцяло затворена за движение в участъка от ул. „Преслав“ до църквата „Св. Петка“. Заради преустановяването на преминаването по тази част на пътната артерия, ще бъде отворена за движение улица „Света гора“, която ще е естествена връзка между църквата „Света Петка“ и Тунела. Ще се направи и нова организация на движението. \r\nКметът Иван Тотев каза още, че вече е пуснато движението по булевардите „Руски“, „Шести септември“ и „Коматевско шосе“. По трите пътни артерии все още се извършват довършителни дейности. По бул. „Руски“ се правят тротоари, предстои и полагането на маркировка. Към момента маркировка се полага по бул. „Шести септември“, а по „Коматевско шосе“ вече е готова. „Няма да има официално откриване на трите булеварда. Рязане на лента ще се осъществи след завършването на новия бул. „Северен“, коментира кметът Иван Тотев.  \r\nТони МИХАЙЛОВ", "date": "2018.07.19", "title": "Пловдив: В началото на август ще започне реконструкция на подлеза под Централна поща в града, част от ул. „Гладстон“ ще бъде затворена за движение"}
{"url": "http://www.focus-news.net/news/2018/07/19/2547119/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с извършване на строително-монтажни работи на ул. „Иван Вазов“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Иван Вазов“ от бул. „Васил Левски“ до ул. „6-ти септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Вазов“ ъгъла с ул. „Цар Иван Шишман“. \r\nВъв връзка с реканструкция на уличен водопровод на ул. „Първа Българска армия“ жк. „Военна рампа“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Първа Българска армия“ от ул. „Емборе“ до рука Суходолска; ул. „Копринарска“ от ул. „Гено Киров“ до ул. „Нешо Бончев“; ул. „Нешо Бончев“ от ул. „Петър Борисов Величков“ до ул. „Планинско цвете“, ул. „Разлог“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с ул. „Емборе“  \r\nВъв връзка с пресвързване на уличен водопровод на ул. „Димитър Шишманов“ кв. „Горна баня“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Димитър Шишманов“, ул.646, ул. 754, ул. „Дон“, ул. „Проф. Никола Милев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Шишманов “ пред №5 . \r\nВъв връзка с изграждане на сградно водопроводно отклонение на ул. „Студен кладенец“ местност „Гърдова глава“ , се налага спиране на водоподаването от 09:30 до 20:00 часа на клиентите на „Софийска вода”, живеещи в района на: ул. „Райска градина“ от ул. „Студен кладенец“ до ул. „Кипарис“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Райска градина“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/19/2547117/ministar-valentin-radev-ako-nyakoy-kazva-che-nyama-chuma-utre-v-ns-poema-otgovornostta.html", "text": "Ако някой казва, че няма чума утре в НС поема отговорността. Това каза  вътрешният министър Валентин Радев на пресконференция, предаде репортер на  Агенция „Фокус“ . „Утре ще отидем в Народното събрание и ще поискаме препотвърждаване на политическото доверие към правилността на действията на МЗХГ. Ако не го получим друг поема отговорността затова ще има ли разширяване на заразата, няма ли да има, а не ние. Тук сме, за да изпълним тази задачата, говоря за МВР, да подпомогнем органите, които ни показват протоколи“, заяви вътрешният министър. „Какво друго трябва да направим, кого трябва да убедим, че има чума? Ако някой казва, че няма – утре в НС поема отговорността. Изчакваме колкото време решат народните представители – това е върховната власт, каквото ни кажат, това ще направим“, обясни Радев. \r\n„Действаме само, когато има политическо доверие в правилността на действията. Понеже усетихме колебание поискахме да бъде препотвърдено от председателите на парламентарните групи. Ако искате ще изброя кои бяха там – всички без изключение. На първото заседание, във вторник сутринта, г-жа Корнелия Нинова, на второто, в сряда – Драгомир Стойнев и Светла Бъчварова. Посочвам ги тях, защото от там идват атаките срещу има ли чума – няма ли чума“, каза още той. „Вчера на митинга г-жа Нинова каза пред всички – не ни убедиха в това, че има чума. Какво да кажа аз на колегите? Застанете с голи гърди срещу гражданите, те са добрите, вие сте лошите. Няма такова нещо“, коментира той.  \r\nОт своя страна министър Румен Порожанов допълни, че въпросът за адекватното компенсиране, което в момента се прави, е съвсем отделен. „Всеки стопанин, който пострада от унищожаването на стадата ще бъде адекватно компенсиран. Ще направим две поръчки. Първата бърза, за да можем да стартираме почистването на местата, в които са живели животните – оборите. Втората ще е по-дълга, ако се появяват в последствие подобни елементи. Максимално покритие имаме на обезпечаване“, заяви Румен Порожанов. Той уточни, че се очаква евтаназията да продължи.", "date": "2018.07.19", "title": "Министър Валентин Радев: Ако някой казва, че няма чума утре в НС поема отговорността"}
{"url": "http://www.focus-news.net/news/2018/07/19/2547121/the-local-frantsiya-politsiyata-v-parizh-prizova-damite-da-signalizirat-za-seksualni-posegatelstva-po-vreme-na-praznenstvata-za-pobedata-na-mondial-2018.html", "text": "Полицията в Париж призова жените да подават сигнали за каквито и да било сексуални посегателства, извършени срещу тях по време на празненствата за победата на Франция на Световното първенство по футбол, съобщава електронното издание  The Local . \r\n„Тези случаи трябва да бъдат доведени до знанието ни, така че да могат да бъдат извършени разследвания\", заяви началникът на полицията във френската столица, като увери, че виновниците ще бъдат преследвани от закона.  \r\nДокладите за зачестили случаи на принудително целуване и опипване на представителките на нежния пол се увеличиха след финала на Мондиал 2018, когато стотици хиляди фенове излязоха по улиците на Париж и други градове в страната, за да отпразнуват победата на Франция на първенството. Жертви на сексуални посегателства съобщиха за инциденти и на следващия ден след финала, при това извършени на емблематичния булевард „Шанз Елизе“. Тереза Герова", "date": "2018.07.19", "title": "The Local (Франция): Полицията в Париж призова дамите да сигнализират за сексуални посегателства по време на празненствата за победата на Мондиал 2018"}
{"url": "http://www.focus-news.net/news/2018/07/19/2547122/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите са между 6 и 18 градуса. Времето е мъгливо и ветровито. Дъжд вали на много места, като най-интензивен е в Стара планина. Лифтовите съоръжения работят съобразно летния си график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.19", "title": "ПСС: Лоши са условията за туризъм в планините"}
{"url": "http://www.focus-news.net/news/2018/07/19/2547123/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път 19 Симитли – Гоце Делчев. Няма регистрирани инциденти на пътя в региона. Пътните настилки са сухи и нормално проходими. Няма въведения ограничения за движение по пътищата в областта. Не се извършват ремонтни дейности по републиканската пътна мрежа. Повишена е опасността от падащи камъни в Кресненското дефиле и проход Предела. \r\nИнтензивен е трафикът по основните улици и булеварди в областния център. Пътните настилки са сухи. В началото на деня по-натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ не са регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.07.19", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/07/19/2547124/yordanka-fandakova-stroitelstvoto-na-metroto-i-vsichki-remonti-v-sofiya-varvyat-v-srok.html", "text": "Въпреки дъждовното лято, ремонтът на всички обекти се движи в срок, строителството на метрото също се движи в срок. Това коментира в студиото на \"Денят започва\" по  БНТ  кметът на София Йорданка Фандъкова. По думите й, най-големите обекти за ремонт са реконструкцията на ул. \"Граф Игантиев\" и зоната около Храм-паметник \"Александър Невски\". \r\nВ зоната около ул. \"Граф Игантиев\" се работи много активно, това е мащабен проект, включващ и мащабна инфраструктура. Освен това, снощи пуснахме движението по бул. \"Тодор Каблешков\" в разширения участък при кръстовището с бул. \"Княз Борис Трети\". От днес започва разширението на бул. \"Монте Видео\" от ул. \"Боряна\" до бул. \"Никола Петков\". От два дни е обърнато движението и по бул. \"Васил Левски\" от \"Граф Игантиев\" до Ректората, без да е положен последния слой носещ асфалт. Така че, за един уикенд ще трябва да се затвори изцяло. Подменяме и паважа с асфалт на бул. \"Пенчо Славейков\" при кръстовището с бул. \"Прага\" заради тежкото движение. В момента този участък е затворен заради изграждане на подлеза към новата метростанция\", заяви тя. \r\nОт Столична община предвиждат засаждане на 76 нови дървета, което трябва да стане наесен. Отделени са повече средства за ремонт на малките улици в кварталите, където има и специална програма за ремонт на тротоари. Има и отделна програма за осветление. \r\n\"Не мога да гарантирам, че някой няма да нареди плочата на криво, но мога да гарантирам, че това няма да се заплати с публични средства и ще се ремонтира за сметка на изпълнителя на проекта\", обясни Фандъкова. \r\nСтоличният кмет коментира и случая с отрязани новозаседани фиданки по Околовръстното шосе, като заяви, че вандалският акт ще струва няколко хиляди лева. \r\nОтносно проблемите със строежи в квартал \"Младост\", Фандъкова заяви, че районната администрация в \"Младост\" не е дала нито едно предложение. Ние имаме желание да обезщетим собствениците при отчуждаване на имотите им и да спазваме закона, допълни кметът. \r\nФандъкова обясни още, че се предвижда в София да бъде открит втори археологически парк в район Слатина.  \r\n\"Има шанс да бъде открита история на 8000 години от Неолитния период на града, затова предвиждаме археологически парк и изграждане на посетителски център, за да може гражданите и гостите на София да се запознаят с древната история на града\", коментира тя.", "date": "2018.07.19", "title": "Йорданка Фандъкова: Строителството на метрото и всички ремонти в София вървят в срок"}
{"url": "http://www.focus-news.net/news/2018/07/19/2547129/arhiereyska-sveta-liturgiya-za-ilinden-v-s-velichkovo-pazardzhishko.html", "text": "На 20 юли, когато Православната църква прославя  Св. прор. Илия (Илинден), от 09:00 часа, ще бъде отслужена архиерейска света Литургия в храм „Св. прор. Илия”, с. Величково, Пазарджишка духовна околия, предаде репортер на  Агенция \"Фокус\" .  \r\nНикола Петков", "date": "2018.07.19", "title": "Архиерейска света Литургия за Илинден в с. Величково, Пазарджишко"}
{"url": "http://www.focus-news.net/news/2018/07/19/2547125/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Преди влизането на „Алтернатива за Германия“, в Бундестага липсваше „реална опозиция“ – или поне така твърдят популистите, които изразиха ясни стремежи да се превърнат в най-силната фракция в парламента в Берлин. Ще трябва обаче да предприемат конкретни действия, защото статистиката представя картина, която е коренно различна от техните претенции, отбелязва в редакцията на германското издание  Focus . \r\nАко бъдат разгледани документи от Документалния и информационен център на Бундестага, то веднага става ясно, че фракцията на „Алтернатива за Германия“ не е особено активна. Особено популярни като инструмент за парламентарен контрол са т.нар. малки  и големи искания. Статистиката показва, че до този момент най-много запитвания – предимно „малки“ – са отправили „Левица“ (474), следвани от „Алтернатива за Германия“ (299), „Зелени“ (290) и Свободната демократическа партия (СвДП).  \r\nПо отношение на запитванията – усни и писмени, популистите не са активни. В статистиката за брой зададени устни въпроси „Алтернатива за Германия“ се нарежда на трето място с 90 – доста зад „Зелени“ (429) и „Левица“ (243). СвДП са четвърти с 64 въпроса. \r\nЩо се отнася до писмените въпроси, „Алтернатива за Германия“ е четвърта (414). Повечето въпроси са от „Зелените“ (1293) и „Левица“ (1066), СвДП имат 420, а независимите депутати – 31.  \r\nВажи средства за оказване на влияние в Бундестага представляват исканията за докладване пред парламента за конкретни събития. Тук „Алтернатива за Германия“ заема последно място с 38 искания за доклади. Най-много са отправени от „Левица“ (93), „Зелените“ (65) И СвДП (55). \r\n***  Полицията в Париж призова жените да подават сигнали за каквито и да било сексуални посегателства, извършени срещу тях по време на празненствата за победата на Франция на Световното първенство по футбол, съобщава електронното издание  The Local . \r\n„Тези случаи трябва да бъдат доведени до знанието ни, така че да могат да бъдат извършени разследвания\", заяви началникът на полицията във френската столица, като увери, че виновниците ще бъдат преследвани от закона.  \r\nДокладите за зачестили случаи на принудително целуване и опипване на представителките на нежния пол се увеличиха след финала на Мондиал 2018, когато стотици хиляди фенове излязоха по улиците на Париж и други градове в страната, за да отпразнуват победата на Франция на първенството. Жертви на сексуални посегателства съобщиха за инциденти и на следващия ден след финала, при това извършени на емблематичния булевард „Шанз Елизе“. \r\n***  Словесната война между външнополитическите ведомства в Москва и Атина продължава, след като гръцкото правителството взе решение да експулсира двама руски дипломати за намеса във вътрешните работи на страната, коментират в редакцията на електронното издание на вестник  Kathimerini . \r\nГоворителят на Министерството на външните работи на Руската федерация Мария Захарова заяви, че „такива неща не остават без последствия\" и увери, че зад решението на Атина стоят трети държави. Гърция, допълни Захарова, трябва „да комуникира с руските си партньори и да не се поддава на мръсни провокации, в които за съжаление Атина е въвлечена\". \r\nМинистерството на външните работи на Гърция отговори рязко, като подчерта, че изявленията на Захарова са „характерен пример за неуважение към трета страна и липса на разбиране за съвременния свят, в който държавите, независимо от големината им, са независими и могат да упражняват независима, многоизмерна и демократична външна политика.\" \r\n„Неоснователните твърдения, че това решение е взето след натиск от страна на трети страни, не са достойни за коментар и показват нагласа на хора, които не разбират принципите и ценностите на гръцката външна политика\", подчертаха още от МВнР на Гърция. \r\n***   Външният министър на Нидерландия Стеф Блок е заявил по време на частна среща със сънародници, работещи в международните организации, че няма такова нещо като спокойни мултикултурни общества, и че е генетично определено, че човек не може да се свързва с „непознати хора“, пише   Netherlands Times. \r\n„Дайте ми пример за мултикултурно или мултиетнично общество, където обществото да е все още живо и където има спокойствие. Не се сещам за такова“, заявява министърът в изтекъл материал. Според него всяко общество има граници по отношение на мигрантите. Той заяви, че е „много хубаво“ да имаш турска пекарна зад ъгъла, но допълни, че има някои „странични ефекти“. \r\nСтеф Блок също така допълни, че е генетично определено, че някои групи хора не могат да живеят заедно. „Може би някъде дълбоко в гените си ние желаем да имаме добре организирана група за лов и поддържане на селото. И заради нея не можем да се свързваме с хора, които не познаваме“, допълни ой. \r\nДепутатите в холандския парламент са шокирани от изказванията. \r\nСпоред депутата от Социалистическата партия Садет Карабулут думите на Блок са недостойни за външен министър.  „Наистина ли мисли, че ксенофобията е част от природата на хората? Че не можем да живеем заедно и затова по-добър свят е невъзможен?, заяви той и поиска министърът да се отрече от думите си. \r\n***   Правителството на Ирландия ще трябва да наеме допълнителни 1000 служители в митниците си във връзка с Брекзит. Министър-председателят на страната Лео Варадкар заяви, че мерките се вземат поради „засилващата се сигурност дали ще е възможно сключване на споразумение“ между Брюксел и Лондон за излизането на Великобритания от Ес, пише   Daily Express. \r\n„По отношение на Брекзит трябва да засилим подготовката. Това включва наемането на инспектори-ветеринари, които да водят санитарните проверки върху земеделската продукция, идваща от Великобритания, както и митнически инспектори“, заяви Варадкар. „Изчисляваме, че ще трябва да наемем около 1000 митнически и ветеринарни инспектори, за да подготвим пристанищата и летищата за Брекзит“, уточни той. \r\nМинистър-председателят заяви, че правителството ще предприеме предпазни мерки в случай на Брекзит без споразумение между Лондон и Брюксел.  \r\nДопълнително Ирландия ще започне да търси пазар за земеделската си продукция както и ще установи фонд за предоставяне на нисколихвени заеми за фермерите. \r\n***", "date": "2018.07.19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/19/2547127/pazardzhik-mezhdunarodniyat-etnokulturen-festival-kulturata-na-badeshteto-i-badeshteto-na-kulturata-shte-se-provede-na-31-yuli-i-1-avgust-v-peshtera.html", "text": "Международният етнокултурен фестивал „Културата на бъдещето и бъдещето на културата” ще се проведе на 31 юли и 1 август в Пещера, съобщи за  Радио „Фокус“ – Пазарджик  Стоян Йовчев, експерт в общинската администрация. Налага изместване на събитието с ден напред, спрямо първоначално предвидените дати. Тази година фестивалът ще се проведе за четвърти път. „Седем държави, с България включително, ще участват в проявата, която е едно от ключовите събития в културния календар на Пещера през лятото. Ще участват ансамбли от Украйна, Франция и Македония, които ще видим в първия фестивален ден. На 1 август пред публиката в Пещера ще се представят Грузия, Мексико и Индонезия“, уточни Йовчев. Той допълни, че  първата вечер, от 18.30 часа, ще се проведе дефиле на съставите. Те ще тръгнат от Железния град, ще преминат по ул. „М. Такев” и по главната улица ще стигнат до сцената на пл. „България”, където ще бъдат приветствани от кмета Николай Зайчев, а от 19.00 ч. ще започне концертната част. В 19.00 ч. ще започне и втората фестивална вечер, на 1 август. Входът за събитията е свободен. \r\nАлбена ЖИЛЕКОВА", "date": "2018.07.19", "title": "Пазарджик: Международният етнокултурен фестивал „Културата на бъдещето и бъдещето на културата” ще се проведе на 31 юли и 1 август в Пещера"}
{"url": "http://www.focus-news.net/news/2018/07/19/2547126/38-godishna-zhena-ot-moldova-e-postradala-pri-chelen-udar-mezhdu-tezhkotovaren-i-lek-avtomobil-na-patya-shumen-silistra.html", "text": "38-годишна жена е пострадала при пътен инцидент снощи по пътя Шумен-Силистра, до село Панайот Волово. Сигнал за произшествието бил приет малко преди 23 часа. Съобщено било, че е възникнала катастрофа между тежкотоварен и лек автомобил. Това съобшщиха от  ОДМВР-Шумен . Към мястото на инцидента са насочени екипи на полиция, пожарна и спешна помощ. Изяснено било, че водач на лек автомобил Фолксваген „Пасат“ с молдовски регистрационен номер – 38-годишна жена от Молдова е навлязла в лентата за насрещно движение, и се ударила челно в идващия насрещно товарен автомобил Мерцедес с прикачено ремарке и украинска регистрация. Малко след това в спрелия товарен автомобил се блъснал лек автомобил Рено „Сценик“ с румънска регистрация. В МБАЛ- Шумен е откарана 38-годишната жена, която била зад волана на фолксвагена. Настанена е за лечение в болничното заведение с фрактури на десен глезен, лява ръка и на три ребра вляво. Водачите на трите автомобила са тествани с дрегер за алкохол, наличие не е  установено. Към момента движението по пътя Шумен- Силистра се осъществява през обходен маршрут: Шумен-село Струйно-Хитрино. Полицейски екипи регулират движението. Молим водачите да се движат с повишено внимание.", "date": "2018.07.19", "title": "38-годишна жена от Молдова е пострадала при челен удар между тежкотоварен и лек автомобил на пътя Шумен-Силистра"}
{"url": "http://www.focus-news.net/news/2018/07/19/2547128/gazeta-express-prezidentite-na-sarbiya-i-kosovo-shte-podnovyat-dialoga-do-nyakolko-sedmitsi.html", "text": "След срещата в Брюксел президентите на Сърбия и Косово – Александър Вучич и Хашим Тачи, са постигнали съгласие да подновят диалога за нормализиране на двустранните отношения „до няколко седмици“, съобщава електронното издание  Gazeta Express . \r\nВ съобщение от пресслужбата на Върховния представител на Европейския съюз по външните въпроси и политиката на сигурност Федерика Могерини бе подчертано, че Вучич и Тачи са преразгледали прогреса, направен в дискусиите за работната рамка за постигане на всеобхватно споразумение за нормализиране на двустранните отношения. Взето е решение следващата им среща да бъде организирана до няколко седмици.  \r\nОбръщайки се към медиите след срещата в Брюксел, президентът на Косово заяви, че тя е била „кратка, но една от най-трудните“ от началото на диалога между Белград и Прищина преди шест години. „Това беше кратка, но едно от най-трудните срещи, които имахме през последните шест години\", заяви Тачи пред журналисти в Брюксел. „Сърбия все още вярва, че Косово е част от нея. Грешат, много грешат“, категоричен бе Тачи, като същевременно допълни, че постигането на споразумение за нормализиране на двустранните отношения е полезно и за двете страни.  \r\nВ кратко изявление пред репортери, Вучич на свой ред заяви, че разговорите със сигурност не са били лесни, преминали в сложна и напрегната атмосфера, но все пак е постигнато съгласие по два въпроса. „Единият от тях е да продължим дискусиите и да се опитаме да намерим общ знаменател за компромисни решения, а другият – да запазим мира и стабилността в отношенията между Белград и Прищина“, подчерта Вучич. \r\nСръбският президент увери, че няма какво да се добави, освен едно изречение – за това, че \"албанците и Хашим Тачи искат да получат всичко, докато Белград се стреми към постигането на компромисно решение“. Тереза Герова", "date": "2018.07.19", "title": "Gazeta Express: Президентите на Сърбия и Косово ще подновят диалога „до няколко седмици“"}
{"url": "http://www.focus-news.net/news/2018/07/19/2547130/mvr-edin-chovek-e-zaginal-a-24-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 24 са ранени при 21 катастрофи в страната през изминалото денонощие. Това съобщиха от пресцентъра на  МВР . В столицата са регистрирани три тежки и 33 леки пътни инцидента, при които са пострадали 4 души.", "date": "2018.07.19", "title": "МВР: Един човек е загинал, а 24 са ранени при катастрофи в страната през изминалото денонощие"}
{"url": "http://www.focus-news.net/news/2018/07/19/2547131/sport-zapalyankovtsite-izbraha-idealniya-otbor-na-svetovnoto-parvenstvo.html", "text": "Над 129 хиляди привърженици на футбола гласуваха на официалния уебсайт на ФИФА за идеалния отбор на Световното първенство в Русия. Запалянковците избраха: на вратата Тибо Куртоа, в защита – Варан, Тиаго Силва, Годин и Марсело, в полузащитата – Модрич, Коутиньо и Де Бройне, а в атака – Килиан Мбапе, Хари Кейн и Кристиано Роналдо. Най-много гласове получава хърватинът Лука Модрич, който стана и играч на турнира, втори е бразилецът Коутиньо, а трети е звездата на световните шампиони от Франция Мбапе.", "date": "2018.07.19", "title": "Спорт: Запалянковците избраха идеалния отбор на Световното първенство"}
{"url": "http://www.focus-news.net/news/2018/07/19/2547132/negovo-visokopreosveshtenstvo-vrachanskiyat-mitropolit-grigoriy-shte-oglavi-arhiereyska-sveta-liturgiya-v-strupeshkiya-manastir-sv-prorok-iliya-na-20-yuli.html", "text": "На 20 юли, когато Православната църква прославя Св. прор. Илия (Илинден), в Струпешкия манастир \"Св. прор. Илия\", на Врачанска епархия, ще бъде отслужена архиерейска света Литургия. Богослужението ще оглави Негово високопреосвещенство Врачанският митрополит Григорий, предаде репортер на  Агенция \"Фокус\" . Начало: 09.00 часа.  \r\nНикола Петков", "date": "2018.07.19", "title": "Негово високопреосвещенство Врачанският митрополит Григорий ще оглави архиерейска света Литургия в Струпешкия манастир \"Св. пророк Илия\" на 20 юли"}
{"url": "http://www.focus-news.net/news/2018/07/19/2547134/sliven-obshtinskiya-savet-shte-razgleda-predlozheniya-za-promeni-v-obshtinskiya-byudzhet.html", "text": "Общински съвет – Сливен ще разгледа на свое заседание днес предложения за промени в бюджета на Общината, предаде репортер на  Радио „Фокус“ – Сливен . Една от причините за измененията са приходи от дейността на Ансамбъл за народни песни и танци – Сливен, Симфоничен оркестър – Сливен и Регионална библиотека „Сава Доброплодни”. Други няколко причини са свързани с разходи. Това са планирани допълнителни средства за дейността на средищното училище в с. Бяла и осигуряване на средства за местна дейност за детската градина в кв. „Надежда“. Изменението в бюджета е необходимо и във връзка с промени в плана за разходи в дейност „Център за подкрепа на личностно развитие” – възнаграждения, осигуровки и  издръжка. Изменението в бюджета се налага и заради финансиране на проекта „Обичам природата – и аз участвам”, който ще се реализира от ОУ „Елисавета Багряна”. \r\nЩе се  гласува и изменение и допълнение на Наредбата за условията и реда за установяване жилищните нужди на граждани, настаняване под наем и продажба на общински жилища на Община Сливен. Промените са свързани с актуализация на наемните цени на общинските жилища с 20%. Приходите от наеми ще послужат за поддръжка на общинските жилища. \r\nВ дневния ред е предвидено и разглеждане на предложение за отриване на детска градина в кв. „Надежда“. Тя е изградена по проекта „Интегриран проект за социално включване на роми и други уязвими групи в гр. Сливен”, финансиран със средства от Българо-Швейцарската програма за сътрудничество и съфинансиран от държавата. Капацитетът на детската градина е 2 яслени групи за деца от десетмесечна до двегодишна възраст и 4 целодневни групи за деца от тригодишна до шестгодишна възраст. \r\nВ дневния ред е включено и предложението кметът на Община Сливен да бъде упълномощен да подпише „Запис на заповед” като обезпечение на авансово плащане по проект за изграждане на два центъра в бившето училище „Хаджи Димитър“. Единият е Център за обществена подкрепа, другият е Дневен център за подкрепа на деца с тежки множествени увреждания и техните семейства. \r\nОбщинските съветници ще обсъдят и предложения за разпореждане с общинска собственост, идеен проект и състав на Организационния комитет за подготовка и провеждане на проявите по повод Димитровден, отпускане на финансови средства на граждани на общината. \r\n35 са общо точките в основния дневен ред на сесията. Ще бъде гласувано и предложение да бъдат включени две допълнителни точки. Едната е за учредяване право на строеж за изграждане на трафопост в село Селиминово. Другата е свързана с предложения на ДКЦ 1 и ДКЦ 2. ДКЦ 1 иска разрешение за закупуване на цифров рентгенов апарат, а ДКЦ 2 – да извърши ремонт на врати.", "date": "2018.07.19", "title": "Сливен: Общинския съвет ще разгледа предложения за промени в общинския бюджет"}
{"url": "http://www.focus-news.net/news/2018/07/19/2547135/kyustendil-zhitelite-na-nay-golemiya-kvartal-v-dupnitsa-sa-bez-voda-zaradi-prisaedinyavane-na-nov-vodoprovod-kam-vik-mrezhata.html", "text": "Жителите на най-големия квартал в Дупница са без вода заради присъединяване на нов водопровод към ВиК мрежата. Това съобщи за  Радио „Фокус” – Кюстендил  управителят на общинското ВиК дружество Илия Илиев. Към целия жилищен квартал „Бистрица” е спряно водоподаването до 16.00 часа. Причината е включване в мрежата за снабдяване с битейно-битова вода на новоизградения водопровод в квартала. Новият водопровод е изграден по проект на Община Дупница. \r\nВенцеслав ИЛЧЕВ", "date": "2018.07.19", "title": "Кюстендил: Жителите на най-големия квартал в Дупница са без вода заради присъединяване на нов водопровод към ВиК мрежата"}
{"url": "http://www.focus-news.net/news/2018/07/19/2547136/sliven-dvizhenieto-po-patishtata-v-oblastta-e-natovareno.html", "text": "Движението по пътищата в Сливенска област е натоварено, съобщиха от  Областно пътно управление-Сливен . Затворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. Движението в участъка от село Мокрен до п. в. \"Петолъчката\" в участъка от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август.", "date": "2018.07.19", "title": "Сливен: Движението по пътищата в областта е натоварено"}
{"url": "http://www.focus-news.net/news/2018/07/19/2547137/pozharnikarite-shte-otbelezhat-denya-na-sv-prorok-iliya.html", "text": "За поредна година на 20 юли българските пожарникари ще отбележат деня на Св. пророк Илия - техен небесен закрилник и покровител, съобщиха от пресцентъра на  МВР . Церемонията, в рамките на която ще бъде отслужен водосвет и ще бъдат поднесени венци и цветя пред мемориалната плоча на загиналите при изпълнение на служебните си задължения служители на ГДПБЗН, ще започне в 11 часа пред параклиса в двора на ГД „Пожарна безопасност и защита на населението“ (ул. Пиротска 171А)", "date": "2018.07.19", "title": "Пожарникарите ще отбележат деня на Св. пророк Илия"}
{"url": "http://www.focus-news.net/news/2018/07/19/2547138/albin-kurti-predsedatel-na-samoopredelenie-kosovo-i-albaniya-tryabva-da-se-obedinyat-vav-federatsiya-ili-konfederatsiya.html", "text": "Председателят на косовското движение „Самоопределение“ Албин Курти потвърди своята цел за национално обединение на албанците – във федерация или конфередерация, отбелязва скопското електронно издание  „Курир“ , като се позовава на негово интервю за РТШ, Албанската държавна телевизия.  \r\nКурти бе категоричен – проектът за обединение на Косово и Албания не е в конфликт с този за Европейския съюз. „Не съм против ЕС, напротив. Аз съм голям защитник на Общността, ЕС трябва да бъде защитен. Мисля, че един стабилен и траен мир носи името на ЕС“, коментира косовският политик. \r\nВъпреки че за изпълнението на проекта на „Самоопределение“ за обединение на албанците съществуват препятствия в Конституцията на Косово, а също така няма подкрепата на международната общност, според Албин Курти има вариант, който може да се реализира.  \r\n„Да бъдем конфедерация или федерация. Няма да се противопоставя на такова решение, стига да е само преходна фаза. Ако ускорим стъпките за обединение и ако те са по-сериозни и по-честни от миналите, тогава нашето обединение може да се случи пред членството в ЕС“, увери Курти. \r\nНеотдавна пред тиранската телевизия Top Channel Курти заяви, че множество граждани на Албания биха искали обединение с Косово, за което, според него, трябва да се проведе референдум. Тереза Герова", "date": "2018.07.19", "title": "Албин Курти, председател на „Самоопределение“: Косово и Албания трябва да се обединят във федерация или конфедерация"}
{"url": "http://www.focus-news.net/news/2018/07/19/2547140/dobromir-borislavov-direktor-v-stolichniya-zoopark-e-nalozhen-kontrolno-propuskatelen-rezhim-kato-prevantivna-myarka-zaradi-uslozhnenata-epizootichna-obstanovka.html", "text": "Контролно-пропускателен режим е наложен, като превантивна мярка в столичния зоопарк. Това каза за сутрешния блок  „Добро утро България“  на  Радио „Фокус“  директорът на зоопарка Добромир Бориславов по повод усложнената епизоотична обстановка в страната. Той уточни, че предприетите мерки включват и дезинфекция на доставчиците, които влизат на територията на зоопарка. Бориславов каза още, че предприетите превантивни мерки не пречат на работата на зоопарка, както и на започналото зооучилище. „Децата са ангажирани с различни инициативи - както теоретични занятия, така и чисто практически. Идеята е да се предостави най-полезната и интересна информация във вид и среда, в която могат да се възприемат най-добре. Много е важно децата да могат да видят на живо това, което им е предадено като материал“, каза още Добромир Бориславов. Той допълни, че продължава доброволческата програма в зоопарка с различни мероприятия, и ако някой иска да бъде доброволец, може да се обърне към ръководството. Той допълни, че всеки, които пожелае, може да си осинови животно и да осигури средства за подобряването на живота му.", "date": "2018.07.19", "title": "Добромир Бориславов, директор: В столичния зоопарк е наложен контролно-пропускателен режим като превантивна мярка заради усложнената епизоотична обстановка"}
{"url": "http://www.focus-news.net/news/2018/07/19/2547139/vidin-natovaren-e-trafikat-po-glaven-pat-e-79-v-oblastta.html", "text": "Натоварен е трафикът по главен път Е-79 във Видинска област, каза за  Радио „Фокус“ – Видин  дежурният служител в Областно пътно управление - Видин. В посока граничен пункт „Дунав мост 2“ се движат предимно тежкотоварни автомобили, най-оживен е трафикът в участъка на главен път Е 79 между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 в участъка между с. Буковец и с. Слана бара е ограничено поради авариен ремонт на мост над р. Тополовец. В \r\nъв Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.07.19", "title": "Видин: Натоварен е трафикът по главен път Е-79 в областта"}
{"url": "http://www.focus-news.net/news/2018/07/19/2547141/sliven-tri-maloletni-momcheta-sa-zadarzhani-za-krazhba-na-lek-avtomobil-v-selo-karanovo.html", "text": "Три малолетни момчета са задържани за кражба на лек автомобил в село Караново. Това съобщиха от пресцентъра на  ОДМВ – Сливен . Служители на РУ - Нова Загора са задържали три малолетни момчета за кражба на лек автомобил. На 18 юли в 17.15 часа 66-годишен мъж от село Караново е подал сигнал за кражба на лек автомобил „Опел Астра“, негова собственост. Автомобилът е бил паркиран пред дома на заявителя. От проведените незабавни издирвателни действия са установени извършителите. Те са три момчета на 14, 13 и 11 години от същото село. Автомобилът е намерен и предаден на собственика с причинени материални щети. По случая е образувано досъдебно производство.", "date": "2018.07.19", "title": "Сливен: Три малолетни момчета са задържани за кражба на лек автомобил в село Караново"}
{"url": "http://www.focus-news.net/news/2018/07/19/2547142/sliven-deveti-natsionalen-motosabor-zapochva-v-mestnostta-sayganitsa-kray-selo-kipilovo.html", "text": "Девети национален мотосъбор започва в местността Сайганица край село Кипилово. В събора традиционно ще участват известни рокгрупи, ще има мотоигри, състезания и др. Над 3000 рокери се очаква да се включат в мотосъбора, който ще продължи до 22 юли. Това съобщиха от  Община Котел . \r\nТрадиционният събор е организиран от мото клуб „MSC Swallow 33“ с подкрепата на Община Котел. Събитието ще бъде съпътствано с музикална програма с участието на рок групите „Old bastards“, „The Рomorians“, „Brazznaria“, „Епизод“, триото Деси Златева, Ирена Куцарова и Йоана Маринова и възпитаниците на Национално училище за фолклорни изкуства „Филип Кутев“-Котел. \r\nЖелаещите да премерят силите на моторите си могат да участват в стънт шоу. \r\nМотористите ще направят шествие по улиците на Котел, след което ще поднесат венци и цветя пред паметника на Георги Раковски. За децата ще бъде обособен детски кът и мини басейн. Ще бъдат представени възстановка на стари мотоигри и дизайнерски мотоциклети.", "date": "2018.07.19", "title": "Сливен: Девети национален мотосъбор започва в местността Сайганица край село Кипилово"}
{"url": "http://www.focus-news.net/news/2018/07/19/2547143/kyustendil-trafikat-na-gkpp-gyueshevo-e-s-normalna-intenzivnost-preminavaneto-se-izvarshva-bez-golemi-izchakvaniya.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.19", "title": "Кюстендил: Трафикът на ГКПП „Гюешево” е с нормална интензивност, преминаването се извършва без големи изчаквания"}
{"url": "http://www.focus-news.net/news/2018/07/19/2547133/stoyan-mirchev-bsp-ima-tvarda-pozitsiya-protiv-istanbulskata-konventsiya.html", "text": "БСП има твърда позиция против Истанбулската конвенция. Това заяви пред БНР народният представител от ПГ на „БСП за България” Стоян Мирчев, съобщиха от пресцентъра на  БСП . Той обясни, че в България е пристигнала делегацията на ПЕС, която ще се срещне с различни НПО-та по проблеми, свързани с темата домашно насилие и накрая ще имат среща и с ръководството на ПГ на левицата и на НС на БСП. На въпрос дали се очаква натиск за смяна на позицията на БСП по отношение на Истанбулската конвенция, Мирчев заяви: „НС на БСП има твърда своя позиция, която е заявявала не веднъж. Мисията им е проучвателна и най-вероятно за продължаване на диалога. Натиск върху БСП не може да бъде оказван”. \r\nДепутатът каза, че на срещата ще бъде обяснено, че БСП, чрез Народно събрание, е предприела мерки за ограничаване на домашното насилие у нас. „Ако те смятат, че можем да предприемем допълнителни мерки чрез българското законодателство, са добре дошли да ни помогнат”, каза още той.  \r\nЗа вероятността БСП да бъде изключена от ПЕС, ако не промени позицията си за конвенцията, Мирчев коментира, че левите партии събират в себе си разнообразни виждания по еднакви теми. „В този случай, БСП има по-различно виждане от основните партии в ПЕС. Няма нищо по-нормално от това - да се намери балансирано решение - как ние можем да отговорим на очакванията на нашите партньори от ПЕС, тук в България, за справяне с домашното насилие, а те да се съобразят с нашите притеснения, свързани с Истанбулската конвенция”, изтъкна той и допълни, че може би има нужда от още разговори.  \r\nСтоян Мирчев заяви, че с оглед на състоянието на левите партии, ПЕС трябва да разберат, че трябва да се защитават по-убедено позиции като -икономическото неравенството в самите държави и между отделните държави в ЕС, липсата на сигурност, липсата на качествено образование и здравеопазване в част от страните, експлоатацията на капитала над труда.", "date": "2018.07.19", "title": "Стоян Мирчев: БСП има твърда позиция против Истанбулската конвенция"}
{"url": "http://www.focus-news.net/news/2018/07/19/2547144/api-pri-36-ti-km-na-am-hemus-se-izvarshva-remont-na-noseshtite-koloni-na-viadukt-korenishki-dol.html", "text": "Извършва се ремонт на носещите колони на виадукт „Коренишки дол“ на 36-ти км на АМ „Хемус“, който започна на 20-ти април т. г. Това съобщиха от  Агенция „Пътна инфраструктура“ . В момента движението по моста в посока София се осъществява двупосочно в платното за Варна. Работи се по съоръжението в посока София, като се ремонтират стълбове 3, 4, 5 и 6. Движението е ограничено, за да се ограничат вибрациите от преминаващите превозни средства. По този начин се осигурява безопасна работа на строителите, работещи по стълбовете на съоръжението. Агенция „Пътна инфраструктура“ прави това уточнение по повод запитвания от граждани за ремонтните дейности, извършвани в района. Пътната агенция благодари на шофьорите за търпението от причинените неудобства, които обаче са наложителни, за да се пътува удобно и безопасно по съоръженията, необновявани от построяването им през 1986 г. \r\nДо завършване на ремонтно-възстановителните работи трафикът е пренасочен двупосочно в платното за Варна. Осигурени са по една лента за Варна и една за София. Скоростта е ограничена до 50 км/ч. Необходимо е шофьорите да карат внимателно, да не предприемат изпреварвания в участъка и да спазват стриктно поставената сигнализация и въведеното ограничение на скоростта. \r\nОтново с цел да се ограничи натоварването на виадуктите в ремонт, движението на тежкотоварните камиони над 12 т по АМ „Хемус“ е ограничено в отсечката от 30-ти до 47-ми километър. Те се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. Като алтернативен маршрут за тежкотоварните автомобили може да се използва и път II-16 София-Своге-Мездра през Искърското дефиле.", "date": "2018.07.19", "title": "АПИ: При 36-ти км на АМ „Хемус“ се извършва ремонт на носещите колони на виадукт „Коренишки дол“"}
{"url": "http://www.focus-news.net/news/2018/07/19/2547145/ministarat-na-turizma-nikolina-angelkova-shte-inspektira-plazh-slanchev-bryag-sever.html", "text": "Министърът на туризма Николина Ангелкова съвместно с контролните органи от РИОСВ и РЗИ ще инспектират морски плаж „Слънчев бряг- север“ от 15.30 часа. Това съобщиха от пресцентъра на  Министерство на туризма . Проверката ще започне от хотел „Еврика“. Тя цели на място да се установи качеството на морската вода съобразно с нормите, гарантиращи безопасност на туристите.  \r\nИнспекциите на плажовете започнаха с откриването на сезона и ще продължат през цялото лято. Те ще се извършват както по предварителен график, така и по сигнали.  Информация към Министерството на туризма всеки желаещ може да изпраща на имейл адрес: control@tourism.government.bg; и на телефон 02/9046 833.", "date": "2018.07.19", "title": "Министърът на туризма Николина Ангелкова ще инспектира плаж „Слънчев бряг- север“"}
{"url": "http://www.focus-news.net/news/2018/07/19/2547147/vazstanoveno-e-dvizhenieto-po-patya-shumen-silistra.html", "text": "Възстановено е движението по пътя Шумен-Силистра. Това съобщиха от  ОДМВР-Шумен .", "date": "2018.07.19", "title": "Възстановено е движението по пътя Шумен-Силистра"}
{"url": "http://www.focus-news.net/news/2018/07/19/2547148/s-golyam-kontsert-vav-veliko-tarnovo-nasarchavat-mladite-hora-da-badat-aktivni.html", "text": "С голям концерт във Велико Търново Агенцията по заетостта цели да насърчи активността на младите хора, които не работят. Музикалното събитие ще се състои в Летния театър в Старата столица, който Община Велико Търново предоставя безвъзмездно. Концертът ще бъде на 20 юли, началото му е в 18.30 часа, а на сцената ще излязат популярните изпълнители Теди Кацарова и Дичо, DJ Моник и фолклорна формация „Раховче“, съобщиха от пресцентъра на  Община Велико Търново .  \r\nОсвен да се забавляват, младите хора ще могат да се запознаят на място с различни възможности за започване на работа или обучение, които Агенцията по заетостта и Бюрото по труда предлагат. Квалифицирани консултанти ще съветват младежите относно бъдещата им професионална реализация, различните програми и мерки, по които могат да започнат кариерата си.  \r\nЗа публиката ще има и различни изненади, томбола с награди и др. \r\nКонцертът е част от национална информационна кампания по проект „Готови за работа“, реализиран от Агенцията по заетостта.", "date": "2018.07.19", "title": "С голям концерт във Велико Търново насърчават младите хора да бъдат активни"}
{"url": "http://www.focus-news.net/news/2018/07/19/2547151/blagoevgrad-izlozhbata-arheologicheskoto-nasledstvo-na-azerbaydzhan-shte-bade-predstavena-v-istoricheski-muzey-petrich.html", "text": "Изложбата „Археологическото наследство на Азербайджан“ ще бъде представена в Исторически музей – Петрич от 11.00 часа. Това каза за  Радио „Фокус“  – Пирин  д-р Сотир Иванов, директор на културната институция. Зад идеята за представянето на изложбата стоят доц. д-р Людмил Вагалински, директор на Националният археологически институт с музей към Българската академия на науките и Община Петрич. Сред официалните гости по време на откриването на изложбата ще бъде Нейно превъзходителство д-р Наргиз Гурбанова – посланик на Република Азербайджан в България. „Изложбата ще бъде експонирана в градска среда, а не вътре, в централната експозиционна зала, защото през летните месеци се стремим да правим неща, които да са достъпни през цялото ежедневие на жителите и гостите на града“, каза още д-р Сотир Иванов. \r\nЛивия НИНОВА", "date": "2018.07.19", "title": "Благоевград: Изложбата „Археологическото наследство на Азербайджан“ ще бъде представена в Исторически музей – Петрич"}
{"url": "http://www.focus-news.net/news/2018/07/19/2547150/smolyan-propadnali-patni-banketi-i-platna-zatrudnyavat-dvizhenieto-po-nyakolko-napravleniya-v-oblastta.html", "text": "Нормално проходими са пътищата в област Смолян, съобщиха за  Радио „Фокус“ – Смолян  дежурният в Областно пътно управление – Смолян. Времето е облачно, а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Смилян се осъществява в една лента поради пропадане на пътното платно. Участъкът е сигнализиран с пътни знаци. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в сутрешните часове е по-интензивен по бул. „България“, прилежащите към него улици и кръстовища, както и входно-изходните артерии на града. \r\nНели ГЕРГЬОВСКА", "date": "2018.07.19", "title": "Смолян: Пропаднали пътни банкети и платна затрудняват движението по няколко направления в областта"}
{"url": "http://www.focus-news.net/news/2018/07/19/2547146/srbija-danas-srabski-intelektualtsi-i-duhovnitsi-se-protivopostaviha-na-sporazumenie-mezhdu-belgrad-i-kosovo-vuchich-ne-obizhdayte-obshtestvoto-s-nyakakav-si-kompromis.html", "text": "Група сръбски учени, политици, общественици и представители на православни манастири в страната се противопоставиха на подписването на всеобхватно споразумение за нормализиране на двустранните отношения с Прищина, съобщава електронното издание на белградския ежедневник  Srbija Danas . \r\nВ писмо, адресирано до държавния глава на западната ни съседка, групата интелектуалци предупреждава Александър Вучич, че подписът му под евентуално споразумение с Прищина ще бъде признание за „най-пораженческия акт в съвременната история на Сърбия“.  \r\nАвторите на писмото се противопоставят категорично и на възможността за провеждането на референдум за косовския въпрос, подчертавайки, че правителството в Белград „не разполага с конституционни и правни основания, за да свика референдум за фундаментални конституционни въпроси\". \r\n„Не обиждайте сръбската общественост с някакъв си „компромис\", който само би оправдал Вашия опит да признаете независимостта на Косово“, подчертават подписалите писмото. \r\nПо-нататък в текста Вучич е призован да не „пробутва“ като успех евентуалното създаване на Асоциацията на сръбските общини, тъй като тя ще бъде под юрисдикцията на Прищина и следователно ще се превърне в залог за признаване на „мафиотската държава Косово“.   \r\n„Не се опитвайте да убеждавате сръбската общественост във Вашите миротворчески и спасителни мисии, заради които искате да жертваме Косово и Метохия. Знайте, че мир в робство не е истински мир, поне за сърбите!\", предупреждава групата интелектуалци.  \r\nИ накрая – в писмото Вучич е обвинен за „васалното си отношение към длъжностните лица на ЕС, чиято цел е Сърбия да признае независимостта на Косово“.  Тереза Герова", "date": "2018.07.19", "title": "Srbija Danas: Сръбски интелектуалци и духовници се противопоставиха на споразумение между Белград и Косово: „Вучич, не обиждайте обществото с някакъв си компромис!“"}
{"url": "http://www.focus-news.net/news/2018/07/19/2547153/pazardzhik-prodalzhava-nereglamentiranoto-dvizhenie-na-karutsi-po-tsentralnite-ulitsi-v-grada.html", "text": "Продължава тенденцията за нерегламентирано движение на каруци по централните улици в Пазарджик и по главните пътища в областта, предаде репортер на  Радио „Фокус“ – Пазарджик . Въпреки забраната за движение на каруци по републиканските и общинските пътища, почти всекидневно те могат да бъдат забелязани като част от трафика в Пазарджик и по главните пътища в региона. Множество каруци затрудняват често сутрешния трафик в Пазарджик. Най-често те се движат по ул. „Пловдивска“ в посока към Областната болница. Могат да бъдат забелязани и множество каруци, натоварени със селскостопанска продукция, които пътуват към пазара в Пазарджик. Много често има и хора, които се возят прави на задната част на каруците, или приседнали в края на животинския впряг. Не са рядкост и каруците, които се движат по главните улици в града. Най-често това са жители на ромските махали, които ходят с каруците си извън града за дърва за огрев, или такива, които пътуват организирано към различни работни обекти. \r\nАлбена ЖИЛЕКОВА", "date": "2018.07.19", "title": "Пазарджик: Продължава нерегламентираното движение на каруци по централните улици в града"}
{"url": "http://www.focus-news.net/news/2018/07/19/2547154/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Група сръбски учени, политици, общественици и представители на православни манастири в страната се противопоставиха на подписването на всеобхватно споразумение за нормализиране на двустранните отношения с Прищина, съобщава електронното издание на белградския ежедневник  Srbija Danas . \r\nВ писмо, адресирано до държавния глава на западната ни съседка, групата интелектуалци предупреждава Александър Вучич, че подписът му под евентуално споразумение с Прищина ще бъде признание за „най-пораженческия акт в съвременната история на Сърбия“.  \r\nАвторите на писмото се противопоставят категорично и на възможността за провеждането на референдум за косовския въпрос, подчертавайки, че правителството в Белград „не разполага с конституционни и правни основания, за да свика референдум за фундаментални конституционни въпроси\". \r\n„Не обиждайте сръбската общественост с някакъв си „компромис\", който само би оправдал Вашия опит да признаете независимостта на Косово“, подчертават подписалите писмото. \r\nПо-нататък в текста Вучич е призован да не „пробутва“ като успех евентуалното създаване на Асоциацията на сръбските общини, тъй като тя ще бъде под юрисдикцията на Прищина и следователно ще се превърне в залог за признаване на „мафиотската държава Косово“.   \r\n„Не се опитвайте да убеждавате сръбската общественост във Вашите миротворчески и спасителни мисии, заради които искате да жертваме Косово и Метохия. Знайте, че мир в робство не е истински мир, поне за сърбите!\", предупреждава групата интелектуалци.  \r\nИ накрая – в писмото Вучич е обвинен за „васалното си отношение към длъжностните лица на ЕС, чиято цел е Сърбия да признае независимостта на Косово“. \r\n***  Словесната война между външнополитическите ведомства в Москва и Атина продължава, след като гръцкото правителството взе решение да експулсира двама руски дипломати за намеса във вътрешните работи на страната, коментират в редакцията на електронното издание на вестник  Kathimerini . \r\nГоворителят на Министерството на външните работи на Руската федерация Мария Захарова заяви, че „такива неща не остават без последствия\" и увери, че зад решението на Атина стоят трети държави. Гърция, допълни Захарова, трябва „да комуникира с руските си партньори и да не се поддава на мръсни провокации, в които за съжаление Атина е въвлечена\". \r\nМинистерството на външните работи на Гърция отговори рязко, като подчерта, че изявленията на Захарова са „характерен пример за неуважение към трета страна и липса на разбиране за съвременния свят, в който държавите, независимо от големината им, са независими и могат да упражняват независима, многоизмерна и демократична външна политика.\" \r\n„Неоснователните твърдения, че това решение е взето след натиск от страна на трети страни, не са достойни за коментар и показват нагласа на хора, които не разбират принципите и ценностите на гръцката външна политика\", подчертаха още от МВнР на Гърция. \r\n***  Председателят на косовското движение „Самоопределение“ Албин Курти потвърди своята цел за национално обединение на албанците – във федерация или конфередерация, отбелязва скопското електронно издание  „Курир“ , като се позовава на негово интервю за РТШ, Албанската държавна телевизия.  \r\nКурти бе категоричен – проектът за обединение на Косово и Албания не е в конфликт с този за Европейския съюз. „Не съм против ЕС, напротив. Аз съм голям защитник на Общността, ЕС трябва да бъде защитен. Мисля, че един стабилен и траен мир носи името на ЕС“, коментира косовският политик. \r\nВъпреки че за изпълнението на проекта на „Самоопределение“ за обединение на албанците съществуват препятствия в Конституцията на Косово, а също така няма подкрепата на международната общност, според Албин Курти има вариант, който може да се реализира.  \r\n„Да бъдем конфедерация или федерация. Няма да се противопоставя на такова решение, стига да е само преходна фаза. Ако ускорим стъпките за обединение и ако те са по-сериозни и по-честни от миналите, тогава нашето обединение може да се случи пред членството в ЕС“, увери Курти. \r\nНеотдавна пред тиранската телевизия Top Channel Курти заяви, че множество граждани на Албания биха искали обединение с Косово, за което, според него, трябва да се проведе референдум. \r\n***  След срещата в Брюксел президентите на Сърбия и Косово – Александър Вучич и Хашим Тачи, са постигнали съгласие да подновят диалога за нормализиране на двустранните отношения „до няколко седмици“, съобщава електронното издание  Gazeta Express . \r\nВ съобщение от пресслужбата на Върховния представител на Европейския съюз по външните въпроси и политиката на сигурност Федерика Могерини бе подчертано, че Вучич и Тачи са преразгледали прогреса, направен в дискусиите за работната рамка за постигане на всеобхватно споразумение за нормализиране на двустранните отношения. Взето е решение следващата им среща да бъде организирана до няколко седмици.  \r\nОбръщайки се към медиите след срещата в Брюксел, президентът на Косово заяви, че тя е била „кратка, но една от най-трудните“ от началото на диалога между Белград и Прищина преди шест години. „Това беше кратка, но едно от най-трудните срещи, които имахме през последните шест години\", заяви Тачи пред журналисти в Брюксел. „Сърбия все още вярва, че Косово е част от нея. Грешат, много грешат“, категоричен бе Тачи, като същевременно допълни, че постигането на споразумение за нормализиране на двустранните отношения е полезно и за двете страни.  \r\nВ кратко изявление пред репортери, Вучич на свой ред заяви, че разговорите със сигурност не са били лесни, преминали в сложна и напрегната атмосфера, но все пак е постигнато съгласие по два въпроса. „Единият от тях е да продължим дискусиите и да се опитаме да намерим общ знаменател за компромисни решения, а другият – да запазим мира и стабилността в отношенията между Белград и Прищина“, подчерта Вучич. \r\nСръбският президент увери, че няма какво да се добави, освен едно изречение – за това, че \"албанците и Хашим Тачи искат да получат всичко, докато Белград се стреми към постигането на компромисно решение“. \r\n***", "date": "2018.07.19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/19/2547156/vratsa-ogranichava-se-transportiraneto-i-svobodniyat-prehod-na-zhivotni-s-tsel-nedopuskane-na-razprostranenie-na-bolesti-v-oblastta.html", "text": "Ограничава се транспортирането и свободният преход на животни с цел недопускане на разпространение на болести в област Враца. Това съобщиха от  Областна администрация - Враца . Заместник областният управител Мирослав Комитски проведе извънредно заседание на Областната епизоотична комисия. Срещата е свикана във връзка с възникнали огнища на особено заразни болести по животните – Инфлуенца /грип/ по птиците и Чума по дребните преживни животни в областите Бургас и Ямбол и с цел недопускане разпространението на болестите на територията на област Враца, както и влошената епизоотична обстановка по отношение на болестта Африканска чума по свинете в Република Румъния и опасността от навлизането й на територията на нашата страна. По време на заседанието, на което присъстваха експерти от Областна дирекция на „Безопасност на храните“ – Враца, Регионална здравна инспекция, Регионална инспекция по опазване на околната среда и водите, Изпълнителна агенция „Автомобилна инспекция“ и кметове на общини, са набелязани мерките за предотвратяване и ограничаване разпространението на заболяванията на територията на област Враца. Д-р Пламен Панталеев, инспектор в ОДБХ – Враца представи накратко актуалната обстановка и разясни основните симптоми на болестта. Д-р Панталеев подчерта, че няма огнища и на трите болести на територията на област Враца и допълни, че заболяванията не са опасни за човека, но вирусът може да се разпространи чрез хранителни продукти. След проведените разисквания, комисията взе решение кметовете на общини незабавно да свикат заседания на общинските епизоотични комисии, в чиито състав да бъдат включени регистрирани ветеринарни лекари, членове на Български ветеринарен съюз за Област Враца. Общинските епизоотични комисии следва да вземат решение за провеждането на Информационна кампания по населените места в съответната община, с цел по-голяма информираност на животновъдите за опасните заболявания, да бъдат извършени проверки и инвентаризация на животновъдни обекти и засилен клиничен надзор над животните. Предвидените мерки ограничават транспортирането и свободния преход на животни. При постъпване на сигнали в кметствата и общините за съмнения за болни животни, сигналите следва да се препращат незабавно към ОДБХ-Враца, а за случай на безконтролно движение на животни, както и за нерегламентирани пазари и тържища за животни и към Районните управления на полицията по места. Стриктно се извършват и проверки на граничните контролно - пропусквателни пунктове за пренос на заразени продукти и храни.", "date": "2018.07.19", "title": "Враца: Ограничава се транспортирането и свободният преход на животни с цел недопускане на разпространение на болести в областта"}
{"url": "http://www.focus-news.net/news/2018/07/19/2547155/pregled-na-osnovnite-temi-vav-velikotarnovskiya-pechat.html", "text": "„С 2,7 млн. лева изграждат Комплекс за социални грижи“, е заглавие от областния всекидневник  „Янтра Днес” . С безвъзмездна финансова помощ от 22 760 000 лв. Община Велико Търново изгражда Комплекс за социални грижи за хора с увреждания. Инвестицията се отпуска по ОП “Региони в растеж“, която подкрепя деинституционализацията в страната. Със средствата ще бъдат изградени 4 центъра за хора с умствена изостаналост и 1 за възрастни, които не могат да се обслужват сами. \r\n„Исканията на фермерите са изпълнени, МЗХГ отстъпи“, е друг акцент в ежедневника. Исканията на Националната овцевъдна и козевъдна асоциация (НОКА) са изпълнени, съобщи след националния протест в София Симеон Караколев, съпредседател на НОКА. А да подкрепят митинга от Търновско заминаха за столицата стотици  животновъди. Караколев припомни, че от асоциацията са поискали оставката на зам.-министъра на земеделието, храните и горите д-р Цветан Димитров и  на двама от колегите му. В тази връзка  премиерът Бойко Борисов е освободил зам.-министъра. Що се отнася до искането за финансиране по de minimis, министерството ще отпусне по 15 лв., а не 20 лв., както искаха овцевъдите \r\n„Общински съветници от В. Търново участваха в празника на Твер“, е заглавие от страница 3 в ежедневника. “Старо игрище в Павликени става фитнес площадка“  четем на страници четири в изданието. На страница пет е публикувано интервю с арх. Николай Малаков, главен архитект на Община Велико Търново и член на международното жури в архитектурния конкурс за нов градски център. “Очакваме добри, смели, но и мотивирани концептуално решения за новия градски център“, казва той пред изданието. \r\nНа спортната страница на вестник „Янтра Днес“ е публикувано интервю с Красимир Балъков преди началото на сезона. “Етър“ вече е на 95% комплектован, очаквам новите са се интегрират бързо“, казва той пред всекидневника. \r\n“Започна изграждането на „Дервеня хаус“ – 30 къщи с басейни за богати с панорама и екстри“, е заглавие от първа страница на другия областен ежедневник -  “Борба“ . Започна изграждането на най-скъпия и луксозен жилищен район на Велико Търново. „Дервеня хаус“ е разположен на върха на кв. „Картала“ сред 53 дка борова гора и има отлична панорама над старата столица, Царевец, Арбанаси и Стара планина. Инвеститор е едноименно дружество. Комплексът, който включва над 30 къщи, обособени в самостоятелни парцели с дворове, басейни, барбекюта и пристройки, е проектиран от арх. Николай Георгиев. \r\n„Велико Търново готви проект от 11 млн. лв. за градския си транспорт и трафика“, е друга тема от ежедневника. Повече от 11 милиона лева в градския транспорт, организацията на движението и паркирането ще вложи Община Велико Търново, информираха от кметството. Средствата се привличат  с проект по оперативна програма „Региони в растеж“ 2014 – 2020, който предстои да бъде предаден до края на лятото. Предвиден са значителни инвестиции в пътната инфраструктура – булевард „България“ ще бъде изцяло преафалтиран, реконструкция ще претърпят и натоварените кръстовища – край спирка „Беляковско шосе“ и край Летния театър. \r\n„Най-малките членове на комитет „Васил Левски“ почетоха рождението на Апостола“, „Мозъчен стимулатор против паркинсон вече не работи, бивш полицай се бори за живота си с … държавата“, „150 дарители направиха в Килифарево най-големия ретро музей в страната“, са други заглавия от страниците на всекидневника. \r\n“Станислав Генчев, Тодор Колев и юноши от школата на “ЕтърВТ“ подсилват “Локо“ (Дряново) в Северозападната Трета лига“, “Баскетболистките от Поликраище четвърти в държавни игри на малките селища“ и “Плувците на СК “Боляри 2009“ със силно представяне на Държавното лично и отборно първенство за деца“, са акцентите от спортната страница на изданието.", "date": "2018.07.19", "title": "Преглед на основните теми във великотърновския печат"}
{"url": "http://www.focus-news.net/news/2018/07/19/2547152/gen-konstantin-popov-gerb-da-zanesem-na-moryatsite-ni-dobra-novina-s-priemaneto-na-proekta-za-modernizatsiya-na-vms-te-ya-zasluzhavat.html", "text": "Има политическа воля, желание и отношение към Българската армия, към българския войник и офицер. Надявам се, че днес, когато моряците ни са на море, ще им занесем добра новина с приемането на проекта за модернизация на ВМС- те я заслужават. Това каза председателят на Комисията по отбрана и депутат от ГЕРБ ген. Константин Попов преди гласуването на проекта за модернизация на Военноморските сили, предаде репортер на  Агенция „Фокус“ . „Днес е учението „Бриз“, да им занесем добра новина от парламента. Да им е честито на българските моряци в аванс. Надявам се, че добрата новина ще ги споходи“, обяви той. „Днес е добър ден за флота, за Въоръжените сили и за Българската армия. Днес с така очертаващия се консенсус за модернизация на флота завършваме една по-сериозна стъпка- реализирането на трите основни приоритетни проекта за модернизация на Въоръжените сили“, заяви ген. Попов. „Струва ми се важно да кажа, че предопределянето на това, че проектът има някакви корупционни наченки, е леко пресилено“, коментира той. „Не са много проектите, които се гледат в пленарна зала. Има важни проекти, като този, които се гледат. Това означава, че и опозиция и управляващи ще бъдат бдителни, когато става въпрос за изпълнението му“, посочи Константин Попов. „Самият проект дава значителна гъвкавост и възможност за избор. Това е един от елементите, с които искаме да предотвратим евентуална корупция“, каза още той. \r\nБиляна ИВАНОВА", "date": "2018.07.19", "title": "Ген. Константин Попов, ГЕРБ: Да занесем на моряците ни добра новина с приемането на проекта за модернизация на ВМС- те я заслужават"}
{"url": "http://www.focus-news.net/news/2018/07/19/2547149/shumen-nabelyazvat-merki-sreshtu-afrikanska-chuma-po-svinete-v-oblastta.html", "text": "Заседание на Областната епизоотична комисия ще се проведе в зала 2 на Областна администрация Шумен. Това съобщиха от пресцентъра на  Областната администрация . Заседанието е насрочено във връзка с влошената епизоотична обстановка по отношение на заболяването африканска чума по свинете и констатираните огнища в Румъния, както и опасността от навлизането на болестта на територията на Република България. Дневният ред включва запознаване на членовете на комисията със заповеди 11-1225/06.07.2018 г. и 11-1226/06.07.2018 г. на изпълнителния директор на Българската агенция по безопасност на храните д-р Дамян Илиев, представяне на информация за епизоотичната обстановка и разпространението на заболяването до момента, както и набелязване на мерки за предотвратяване на възникване на огнища на болестта африканска чума по свинете на територията на област Шумен.", "date": "2018.07.19", "title": "Шумен: Набелязват мерки срещу африканска чума по свинете в областта"}
{"url": "http://www.focus-news.net/news/2018/07/19/2547160/plovdiv-shest-sela-v-oblastta-sa-bez-voda-zaradi-avarii.html", "text": "Шест села в Пловдивска област са без вода заради аварии. Това съобщиха за  Радио „Фокус“ – Пловдив  от ВиК - Пловдив. Без вода са жителите в селата Богдан, Караджово, Ягодово, Отец Паисиево, Михилци и Мътеница. От водоснабдителното дружество не посочват краен срок за възстановяване на водоподаването. \r\nЕкипи на дружеството работят по отстраняването на аварии и на територията на град Пловдив. до 16.00 часа без вода ще са домакинствата на ул. „Вук Караджич“ №30, ул. „Цанко Дюстабанов“ №26 и ул. „Игрище Кубрат“. До 11.00 часа трябва да бъде възстановено водоподаването на Южната дъга на околовръстния път и в района на кръстовището към с. Първенец с ул. „Коматевско шосе“.", "date": "2018.07.19", "title": "Пловдив: Шест села в областта са без вода заради аварии"}
{"url": "http://www.focus-news.net/news/2018/07/19/2547163/burgas-shte-sabere-lyubitelite-na-rolerite-za-7-moto-izdanie-na-natsionalniya-festival-na-rolerite.html", "text": "И тази година Бургас ще събере любителите на ролерите със 7-мото издание на Националния фестивал на ролерите. това съобщиха от пресцентъра на  Община Бургас . Откриването е на 4 август от 11.00 часа при Пантеона в Морската градина. То ще бъде съпроводено с обиколка на Морската градина с ролери, скейтборди, лонгборди и велосипеди. \r\nРолерфестът ще продължи два дни. В програмата са предвидени състезания с ролери за деца, крос кънтри състезания за възрастни. В това издание ще има и няколко градски обиколки по новоизградените велоалеи в Бургас. \r\nФестивалът се организира от Община Бургас и СНЦ \"Спортно сдружение Ролер клуб България\", с любезното съдействие на \"ReExe\", книжарници \"Хеликон\" и \"ЕкоТой\". \r\nЕто и цялата програма на Ролерфеста: \r\n1-ви ден - Събота, 4 август \r\nМясто на провеждане: Бургас, Морска градина, монумента Пантеон \r\n11:00 - Официално откриване на Национален фестивал на ролерите 2018 година и обиколка на Морската градина с ролери, скейтборд, лонгборд, велосипеди. (Пантеона) \r\n12:00 - Записване за Състезанията. \r\n13:00 - Състезания на ролери за деца /до 16 години/ - състезания за най-бързо изминаване на къса дистанция - 3 обиколки. \r\n14:00 - Състезания на ролери за деца /до 16 години/ - състезания за най-бързо изминаване на дълго разстояние. \r\n15:00 - Крос кънтри на ролери, къса дистанция /над 16 години/ - състезание за майстори с различни препятствия /прескачане на стълби, минаване през павирана настилка, минаване през рампа/. \r\n18:00 - Градска обиколка с ролери. \r\n2-ри ден - Неделя, 5 август \r\nМясто на провеждане: Бургас , Морска градина, монумента Пантеон \r\n10:00 - Забавно училище за майки и татковци по каране на ролери - безплатни уроци по ролери за всички желаещи. Три сесии по един час. \r\n13:00 - Демонстрации по Speed - най-бързо минаване на конуси само с един крак ,а за напреднали и на заден ход. \r\n14:00 - Демонстрации по FSK - представяне на различни комбинации от Фристайла. Различни номера на конусите. \r\n15:00 - Градска обиколка с ролери. \r\n18:00 - Градска обиколка с ролери. \r\n21:00 - Закриване на Ролерфест 2018.", "date": "2018.07.19", "title": "Бургас ще събере любителите на ролерите за 7-мото издание на Националния фестивал на ролерите"}
{"url": "http://www.focus-news.net/news/2018/07/19/2547162/kyustendil-okrazhniyat-sad-shte-zasedava-po-deloto-sreshtu-minyori-ot-bobov-dol-protestirashti-zaradi-neizplateni-zaplati.html", "text": "Окръжният съд в Кюстендил ще заседава по делото срещу миньори от Бобов дол, протестирали заради неизплатени заплати. Това съобщиха за  Радио „Фокус” – Кюстендил  от Окръжен съд – Кюстендил. Заседанието е насрочено за 14.00 часа. Делото е заведено срещу 84 служители на мините в Бобов дол, протестирали заради неизплатени заплати, и отказали да бъдат на работните си места. През месец май делото беше отложено поради това, че някои от миньорите не бяха редовно призовани. „Фокус”  припомня, че на 11 и 12 май 2017 година част от миньорите в Бобов дол проведоха протестни действия пред административната сграда на дружеството, отказвайки да отидат на работа. \r\nВенцеслав ИЛЧЕВ", "date": "2018.07.19", "title": "Кюстендил: Окръжният съд ще заседава по делото срещу миньори от Бобов дол, протестиращи заради неизплатени заплати"}
{"url": "http://www.focus-news.net/news/2018/07/19/2547165/shumen-dvama-dushi-postradaha-sled-kato-betonovoz-sabori-provodnitsi-na-telekomunikatsionno-druzhestvo.html", "text": "Двама души пострадаха, след като бетоновоз събори проводници на телекомуникационно дружество. Това съобщиха от  ОДМВР - Шумен . Инцидентът е възникнал около 09.40 часа на 18 юли на бул. „Велики Преслав“. \r\nВодачът на специализиран автомобил /бетоновоз/ е съборил проводници на телекомуникационно дружество. Проводниците са паднали и наранили пешеходците Я.К./80г./ и С.К./85г./. Двамата са откарани за преглед в МБАЛ- Шумен. Мъжът е бил преглед и освободен с охлузни рани, а на жената била установена фрактура на лявото коляно. Настанена е за лечение в болничното заведение. Водачът на бетоновоза Ю.С./42г./, от село Студеница, е тестван за алкохол, наличие не е установено. Извършен е оглед, образувано е досъдебно производство.", "date": "2018.07.19", "title": "Шумен: Двама души пострадаха, след като бетоновоз събори проводници на телекомуникационно дружество"}
{"url": "http://www.focus-news.net/news/2018/07/19/2547167/sport-tsska-izliza-za-parva-pobeda-v-evropa-ot-osem-godini.html", "text": "Днес от 19:30 часа на стадион \"Сконто\" в латвийската столица ЦСКА излиза срещу едноименния местен тим в мач реванш от първия квалификационен кръг на Лига Европа. Армейците влизат с аванс от 1:0 в първата среща. Целта пред възпитаниците на Нестор Ел Маестро е само една -елиминиране на съперника и достигане до сблъсъци с австрийския Адмира Вакер (на 26 юли на \"Армията\" и 2 август като гост). Всички в лагера на червените са надъхани за краен успех. ЦСКА не е отстранявал съперник в Европа от 8 години. През сезон 2010/11 в плейофите на Лига Европа те отстраниха уелския ТНС и влязоха в груповата фаза на надпреварата. В нея постигнаха и последната си победа като гост - с 2:1 над австрийския Рапид във Виена. След това червените имаха три последователни отпадания на първото стъпало на евротурнирите. През сезон 2011/12 напуснаха Лига Европа след 0:2 като гост и 1:1 у дома срещу Стяуа. Година по-късно - 2012/13, бяха елиминирани от словенския Мура след 2 равенства и допуснат гол у дома - 0:0 и 1:1. През 2014/15 отново в Лига Европа последва абсолютно идентично напускане на Лига Европа, но този път от молдовския Зимбру - 1:1 у дома и 0:0 като гост. \r\nМакар и само с един официален мач под ръководството на Ел Маестро, ЦСКА изглежда като състав, който знае какво иска и как да го постигне. Със сигурност треньорът ще се опита да изненада с нещо наставника на домакините Виктор Скрипник. Очаква се предводителят на червените да направи промени по двата фланга на атаката. В първия мач срещу Рига по крилата атакуваха Жоржиньо и Енрике, които обаче не се представиха убедително и най-вероятно ще бъдат заменени в реванша. В стартовите 11 със сигурност ще влезе напълно възстановеният от контузия в коляното Десподов. Той ще напада по десния фланг. Отляво пък се очаква да започне Едвин Джеси. В първия мач той замени още на почивката Енрике и се представи на добро ниво, като пораздвижи атаката на червените. Затова и почти сигурно сега ще получи шанс като титуляр вместо бразилеца. Както в първата среща, така и в реванша Тиаго ще бъде в ролята на фалшива деветка. Има и вариант, при който той да бъде върнат на любимата си позиция на плеймейкър. Това ще стане само ако Кирил Десподов бъде поставен на върха на атаката. Ел Маестро има известни колебания за отбраната. Там опция пред него е Секулич, който бе десен бек в първия мач да действа до Бодуров в центъра на ариергарда, а на фланга да застане Стивън Перейра. Ел Маестро обаче по-скоро ще се спре на конфигурацията в защита от първия мач. В халфовата линия ще действат Рубен Пинто и 17-го-дишният Валентин Антов, а изнесен пред тях ще е Малинов. С отбора не пътуваха Китанов и Дюлгеров, а с контузии са Манолев и Стойчо Атанасов. Александър Георгиев пък бе пратен под наем в Септември. \r\nДнес в Рига армейците ще трябва да не се огъват в единоборствата. Те не бива да правят и излишни фаулове в близост до наказателното си поле, за да не могат домакините да се възползват от силната си игра при статичните положения. Домакините няма какво да губят. Едва ли обаче Виктор Скрипник ще реши да хвърли подопечните си в атаки още от самото начало. По-скоро Рига отново ще действа както и в първия мач -ще дебне шанса си. Това го доказват и срещите на тима от вътрешното първенство (Рига е втори в Латвия). Тимът бе в серия от шест поредни победи (в шампионата и купата), в които не допусна гол. \r\nВенцислав ДРАГОМАНОВ", "date": "2018.07.19", "title": "Спорт: ЦСКА излиза за първа победа в Европа от осем години"}
{"url": "http://www.focus-news.net/news/2018/07/19/2547164/afp-opozitsionnite-sili-v-yuzhna-siriya-se-dogovoriha-da-predadat-granicheshtite-s-izrael-teritorii.html", "text": "Опозиционните сили в южната част на Сирия се договориха с подкрепяното от Русия правителство в Дамаск да предадат контрола над териториите, граничещи с Голанските възвишения, предава  AFP , като се позовава на данни от базираната в Лондон Сирийска обсерватория за човешките права (СОЧП). \r\nСъгласно разпространената информация, споразумението за прекратяване на огъня, обхващащо по-голямата част от провинция Кунейтра, ще позволи на сирийското правителство да възвърне контрола си в района. По данни на държавната агенция SANA е договорено правителствените сили да се върнат на позициите си от 2011 г.  Тереза Герова", "date": "2018.07.19", "title": "AFP: Опозиционните сили в Южна Сирия се договориха да предадат граничещите с Израел територии"}
{"url": "http://www.focus-news.net/news/2018/07/19/2547166/parlamentat-prie-proekta-za-modernizatsiya-na-voennomorskite-sili.html", "text": "Парламентът прие Актуализиран проект за инвестиционен разход „Придобиване на многофункционален модулен кораб за ВМС“, предаде репортер на  Агенция „Фокус“ . „За“ гласуваха 135 народни представители, 9 бяха „против“, а един се въздържа. Всички парламентарни групи подкрепиха модернизацията на ВМС, против гласуваха само от „Воля“.  \r\nЦел на проекта е придобиването на два многофункционални модулни патрулни кораба със способности да участват в широк спектър от операции на НАТО и ЕС. Предвижда се корабите да бъдат окомплектовани с основно въоръжение и корабни изделия, както и с допълнително въоръжение. В актуализирания проект е включено обучение на екипажите на двата кораба, както и логистична поддръжка за 3 години. С новите два кораба ще бъдат подменени три бойни кораба, руско производство.  \r\nПриетият актуализиран проект е с максимална прогнозна стойност 984 млн. лева с ДДС. Разликата с предишния проект е 164 млн. лева и е разпределена за плащане през 2025 и 2026 година. Според проекта първият кораб може да бъде доставен до края на петата година след подписване на договор, а вторият- до края на шестата година. Предвижда се плащането да се осъществява за период от 9 години.  \r\nИзпратени са покани до осем корабостроителни компании, като към средата на 2017 година седем от тях са потвърдили участие. До 23 октомври 2017 година е постъпила само една оферта от „МТГ-ДЕЛФИН“ АД, която отговаря на изискванията на Министерството на отбраната. На 20 декември 2017 обаче компанията се е отказала заради облагане с ДДС, което не е било предвидено. \r\nАктуализираният проект беше приет от Комисията по отбрана на 5 юли, а от Комисията по бюджет и финанси на 12 юли. \r\nДепутатът от БСП Петър Витанов заяви: „Проектът е най-детайлно разписаният, но в него се крие финансова и времева неопределеност на обхвата на проекта“. „Даваме зелена светлина на проекта водени от крайната необходимост за придобиване на способности“, коментира той. Депутатът от ГЕРБ Христо Гаджев посочи: „С придобиването на два кораба няма да решим всички проблеми, но това е добра крачка напред“. „Призовавам за съгласие, като това в Комисията по отбрана и за отговорно отношение към модернизацията на армията“, заяви той. „Фокус“ припомня : На 8 юни парламентът одобри Проектите за инвестиционен разход за модернизация на Сухопътни войски и Военновъздушните сили. Проектът за Сухопътни войски е с времеви интервал 12 години. Предвидено е до 8 години след подписване на договор да бъдат придобити 150 единици бойна и специална техника. Прогнозната стойност за придобиване на бойната и специалната техника, както и на допълнителното оборудване възлиза на 1,4 млн. лева с ДДС. Ще се извършва на разсрочено плащане. Проектът за Военновъздушните сили включва придобиването на 16 изтребителя, на два етапа по 8. Самолетите ще бъдат доставяни в 3 последователни години, като доставката на първите два самолета трябва да бъде не по-късно от 24 месеца от датата на влизане в сила на договора. Финансовата рамка на първия етап е на стойност 1,8 млрд. лева с ДДС. Министерството на отбраната предвижда да изпрати запитване до: САЩ (за F16), Португалия (за F16), Израел(за F16), Италия (за Eurofighter), Германия (за Eurofighter), Франция (за Dassault Rafale), Швеция (за Gripen).  \r\nБиляна ИВАНОВА", "date": "2018.07.19", "title": "Парламентът прие проекта за модернизация на Военноморските сили"}
{"url": "http://www.focus-news.net/news/2018/07/19/2547159/die-welt-identifitsirani-sa-zapodozrenite-za-otravyaneto-na-sergey-skripal-spored-london-sa-rusnatsi.html", "text": "Месеци след отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия британската полиция е успяла да идентифицира заподозрените за отравянето на Скрипал, съобщава германският национален ежедневник  Die Welt , като се позовава на медийни доклади, цитиращи източници от разследващите органи. Съгласно разпространената информация,  заподозрените са граждани на Руската федерация. „Следователите са сигурни, че заподозрените са руснаци“, твърдят източниците.  \r\nПрез изминалите седмици стана ясно, че заради контакт с „Новичок“ в близост до Солзбъри е починала 44-годишна жена, а 45-годишният й съпруг е в тежко състояние. Сега разследващите органи разследват дали случаят има връзка с отравянето на Скрипал и дъщеря му. От редакцията припомнят, че веществото „Новичок“ е разработено в няколко бивши съветски републики, но след това е пренесено и в други държави.  \r\nЛондон обвинява Москва в опит за убийство на бившия офицер от ГРУ. Кремъл обаче отрече категорично твърденията. Случаят предизвика тежка дипломатическа криза, кулминацията на която бе изгонването на над 30 руски дипломати от страни от ЕС. Тереза Герова", "date": "2018.07.19", "title": "Die Welt: Идентифицирани са заподозрените за отравянето на Сергей Скрипал - според Лондон са руснаци"}
{"url": "http://www.focus-news.net/news/2018/07/19/2547157/veliko-tarnovo-lek-avtomobil-e-goryal-v-grada-razsledvat-prichinite-za-pozhara.html", "text": "Лек автомобил е горял тази нощ във Велико Търново. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“-Велико Търново. Сигнал за горящ лек автомобил „Фиат Пунто“с газова уредба, паркиран на ул. „Плиска“ в града, е получен малко преди 03.00 часа тази нощ. На място е изпратен екип на Районната служба. Пламъците са унищожили двигателния отсек, арматурното табло и гума. Пожарникарите успели да спасят останалата част от автомобила. Причините са в процес на установяване. На мястото на пожара пристигнала и дежурна оперативна група от Районното полицейско управление във Велико Търново за изясняване причините за пожара. \r\nНадежда КРЪСТЕВА", "date": "2018.07.19", "title": "Велико Търново: Лек автомобил е горял в града, разследват причините за пожара"}
{"url": "http://www.focus-news.net/news/2018/07/19/2547170/kardzhali-zadarzhaha-28-godishen-chuzhdenets-za-opit-za-podkup-na-paten-politsay.html", "text": "Задържаха 28-годишен чужденец за опит за подкуп на полицай. Това съобщиха от  ОДМВР-Кърджали . Около 12 часа вчера на КПП „Чилик“ за проверка бил спрян микробус „Мерцедес“, след като водачът предприел неправилно изпреварване на три автомобила при непрекъсната осова линия и не спазил знак за ограничение на скоростта. Заедно с документите нарушителят се опитал да даде на полицая и 20 евро. Незабавно е бил подаден сигнал в оперативната дежурна чест на полицейското управление. Водачът на автомобила е задържан за срок до 24 часа в РУ-Кърджали. Образувано е бързо производство по чл.304 а във връзка с чл.304, ал.1 от Наказателния кодекс за предложен подкуп на полицейски орган и работата продължава разследващ полицай.", "date": "2018.07.19", "title": "Кърджали: Задържаха 28-годишен чужденец за опит за подкуп на пътен полицай"}
{"url": "http://www.focus-news.net/news/2018/07/19/2547169/odmvr-pazardzhik-izvarshva-se-strog-kontrol-za-dvizhenieto-na-karutsi-po-glavnite-patishta-v-oblastta.html", "text": "Продължава тенденцията за нерегламентирано движение на каруци по главните пътища в област Пазарджик, съобщи за  Радио „Фокус” – Пазарджик   говорителят на ОДМВР-Пазарджик. По думите му нерегламентираното движение на този вид превозни средства в региона се следи стриктно от „Пътна полиция“. „Каруците са пътни превозни средства, които създават предпоставки за пътни инциденти, особено ако не са оборудвани, не са боядисани в съответния жълт цвят, нямат светлоотразители и не са регистрирани“, каза още Стоянов. Според него, все още има проблеми с движението на каруци по скоростните пътища и най-вече по главния път І-8 Пазарджик – Пловдив. Там са насочени и усилията на полицейските служители. В тази връзка с контрола на движението на такива пътни превозни средства са ангажирани както екипи на „Пътна полиция“, така и на полицейското управление в квартал „Изток” и на Районното управление на полицията „На всеки един, който е установен на този път или съответно е с необорудвана каруцата по съответния начин, му се съставя акт за административно нарушение. Усилията на полицаите са насочени основно през нощните часове и почивните дни, които се използват от водачите на каруци най-често за пътуване по главни пътища и в централната част на Пазарджик“, уточни Стоянов. \r\nДвижението на каруци в областния град Пазарджик е регламентирано в Наредбата за организацията и безопасността на движението, дисциплината на водачите на превозни средства и пешеходците в община Пазарджик. Там е отбелязано, че пътните превозни средства (ППС) с животинска тяга, собственост на жители на Пазарджик, се регистрират в Община Пазарджик. На регистрираните ППС се издава регистрационен талон и регистрационна табела. Табелата представлява правоъгълник с размери 21/16 см с бял надпис на тъмносин фон ”Пазарджик и трицифрен номер”. В наредбата има текстове, с които се забранява движението на превозни средства с животинска тяга без престилки за животински отпадъци и необорудвани, съгласно Правилника за прилагане на Закона за движение по пътищата. Забранява се и оставянето на превозни средства с животинска тяга без надзор по улиците. \r\nАлбена ЖИЛЕКОВА", "date": "2018.07.19", "title": "ОДМВР-Пазарджик: Извършва се строг контрол за движението на каруци по главните пътища в областта"}
{"url": "http://www.focus-news.net/news/2018/07/19/2547168/aleksandar-ivanov-gerb-chlenstvoto-na-balgariya-v-es-prevrashta-prisaedinyavaneto-na-stranata-v-evrozonata-v-neobratim-protses.html", "text": "Членството на България в ЕС превръща присъединяването на страната в еврозоната в необратим процес. Това каза в интервю за сутрешния блок „Добро утро, Българя“ на  Радио „Фокус“  народният представител от ПГ на ГЕРБ Александър Иванов. Според него фискалната стабилност, балансираният бюджет и ниската инфлация са компонентите, подсказващи, че сега е точният момент да бъдат извървени последните стъпки от процеса. „По-дълго задържане на България в „чакалнята“ не се разглежда като опция“, каза още Иванов. Освен освобождаване на голям паричен резерв в БНБ, Иванов очерта и част от другите ползи, произтичащи от еврозоната. „Това са падането на лихвите, което увеличава възможността за инвестиции и за кредитиране, както и по-лесен достъп до капитали, наливане на свежи пари в икономиката, съответно по-голям оборот; повече работа и печалба, както и повишаване на доходите. Не може да изключим и много по-лесния достъп на инвеститорите. За чуждестранните туристи от Европа би било много по-лесно да идва в България и да харчат пари“, коментира Александър Иванов. Той определи като спекула твърдението, че влизането на България в еврозоната ще има негативен ефект върху българската икономика. „Теорията и практиката доказват, че предприемането на тази стъпка увеличава доверието в сектора, повишава се потреблението и се стабилизира инфлацията“, поясни Иванов.", "date": "2018.07.19", "title": "Александър Иванов, ГЕРБ: Членството на България в ЕС превръща присъединяването на страната в еврозоната в необратим процес"}
{"url": "http://www.focus-news.net/news/2018/07/19/2547172/kardzhali-zadarzhaha-29-godishen-mazh-zaradi-narushavane-na-ogranichitelna-zapoved-za-domashno-nasilie.html", "text": "29-годишен мъж е задържан тази нощ в РУ-Кърджали за нарушена заповед за защита от домашно насилие. Това съобщиха от ОДМВР-Кърджали. Мъжът нарушил заповедта на Районния съд в Кърджали да се въздържа от насилие спрямо 26-годишната си съпруга, да не я приближава на разстояние по-малко от 100 метра и да напусне съвместно обитаваното жилище. Работата по случая продължава сектор „Охранителна полиция“ в управлението.", "date": "2018.07.19", "title": "Кърджали: Задържаха 29-годишен мъж заради нарушаване на ограничителна заповед за домашно насилие"}
{"url": "http://www.focus-news.net/news/2018/07/19/2547158/montana-nivoto-na-reka-dunav-se-e-ponizhilo-s-34-sm-pri-lom-za-izminaloto-denonoshtie.html", "text": "Нивото на Дунав се е понижило с 34 см при Лом за изминалото денонощие и нивото на реката там е 291 см. Това съобщиха от  Хидрометеорологична станция-Ново село . Нивото на Дунав в началото на българския участък на реката се е понижило със 13 см, като водният стоеж там е 210 см. Нивото на реката при Видин е 255 см, а регистрираното понижение е от 23 см. Нивото на реката при Оряхово е 190  см, там е регистрирано понижение от 26 см.  \r\nТемпературата на водата край Ново село е 22,8, а край Оряхово - 23,2 градуса.", "date": "2018.07.19", "title": "Монтана: Нивото на река Дунав се е понижило с 34 см при Лом за изминалото денонощие"}
{"url": "http://www.focus-news.net/news/2018/07/19/2547173/veliko-tarnovo-vavezhda-se-vremenna-organizatsiya-na-dvizhenieto-zaradi-otkrivaneto-na-mezhdunaroden-folkloren-festival-veliko-tarnovo-na-21-yuli.html", "text": "Въвежда се временна организация на движението заради откриването на Международен фолклорен фестивал \"Велико Търново\" на 21 юли. Това съобщиха от пресцентъра на  Община Велико Търново . \r\nПромяната в движението е следната: \r\n-за движение ще бъде затворен участъкът от ул. \"Васил Левски\" от студентски стол  № 2 до сградата на Община Велико Търново за времето от 18,30 до 19,30 ч.; \r\n-за движение ще бъде затворен площад \"Цар Асен I\", както и прилежащите му улици за времето от 21,45 до 22,45 ч.", "date": "2018.07.19", "title": "Велико Търново: Въвежда се временна организация на движението заради откриването на Международен фолклорен фестивал \"Велико Търново\" на 21 юли"}
{"url": "http://www.focus-news.net/news/2018/07/19/2547175/api-dvizhenieto-po-am-trakiya-pri-km-4-v-posoka-sofiya-se-osashtestvyava-v-edna-lenta-poradi-remontni-deynosti-po-ogranichitelnite-sistemi-v-izprevarvashtata-lenta.html", "text": "Движението по АМ \"Тракия\" при км 4 в посока София се осъществява в една лента, поради ремонтни дейности по ограничителните системи в изпреварващата лента. Това съобщиха от пресцентъра на  Агенция \"Пътна инфраструктура\"  (АПИ). Движението се извършва в активната лента.", "date": "2018.07.19", "title": "АПИ: Движението по АМ \"Тракия\" при км 4 в посока София се осъществява в една лента, поради ремонтни дейности по ограничителните системи в изпреварващата лента"}
{"url": "http://www.focus-news.net/news/2018/07/19/2547161/ministar-krasimir-karakachanov-balgariya-e-chlen-na-nato-no-otkakto-e-na-tazi-zemya-razchita-i-shte-razchita-samo-na-svoyata-armiya.html", "text": "„България е член на НАТО, изпълнява съвестно задълженията си, но България за тези 1400 години, откакто е на тази земя, е могла да разчита, разчита и ще разчита в бъдеще само на своята армия“. Това каза от парламентарната трибуна министърът на отбраната Красимир Каракачанов преди гласуването на проекта за модернизация на Военноморските сили, предаде репортер на  Агенция „Фокус“ . „Истината е, че десетилетия наред Въоръжените ни сили бяха оставени на произвола на съдбата. Може би преди приемането ни в НАТО някои от политиците разсъждаваха така, че след като влезем, ще има кой да ни пази“, коментира той. „След това поради политически боричкания или неправилни разбирания закрихме наборната военна служба. Започнахме експерименти, които нанесоха само поражения върху способностите на Въоръжените ни сили“, заяви министър Каракачанов. „Не бих приел нито вътрешно, нито външно лобиране по проекта за ВМС“, обяви той. „Проектите за модернизация на армията няма за кога повече да бъдат отлагани. Състоянието на флота е тежко, разполагаме със стара съветска техника и две стари белгийски фрегати, които така и не бяха модернизирани във времето“, посочи Красимир Каракачанов. „Съветските кораби са толкова стари, че е въпрос на следващите до 3 години те да излязат от употреба. Няма никаква възможност да отделим, каквито и да е средства, за поддържането им“, каза още той. \r\nБиляна ИВАНОВА", "date": "2018.07.19", "title": "Министър Красимир Каракачанов: България е член на НАТО, но откакто е на тази земя, разчита и ще разчита само на своята армия"}
{"url": "http://www.focus-news.net/news/2018/07/19/2547174/kardzhali-69-godishen-mazh-predade-v-politsiyata-izgubeni-200-evro-i-bankova-karta.html", "text": "69-годишен от Кърджали предаде в полицията изгубени 200 евро и банкова карта. Това съобщиха от ОДМВР-Кърджал. Пенсионерът намерил дамското портмоне на бул.„България“ в областния център. Направил справка в клона ДСК, откъдето му казали, че картата „VISA“ е притежание на жителка на Широко поле. Парите и документа са предадени в РУ-Кърджали, чийто служител ще издири собственичката им, за да ги предаде.", "date": "2018.07.19", "title": "Кърджали: 69-годишен мъж  предаде в полицията изгубени 200 евро и банкова карта"}
{"url": "http://www.focus-news.net/news/2018/07/19/2547179/die-stuttgarter-zeitung-proektat-severen-potok-2-ponyakoga-donald-tramp-e-prav.html", "text": "На фона на изострянето на отношенията между Берлин и Вашингтон заради проекта „Северен поток 2“, в последните дни медиите в Германия в публикуваха множество материали с остри критики към държавния глава на САЩ Доналд Тръмп. Но редакцията на германския ежедневник   Die Stuttgarter Zeitung  представи статия, в която са изложени контраргументи на твърдението, че американският президент греши в преценката си за газопровода.  \r\nПреди около седмица Тръмп определи Германия като „заложник на Русия“. Гневното му изявление бе във връзка с 1200-километровия „Северен поток 2“, по който ще бъде транспортиран руски газ до Европа през Балтийско море. Берлин плаща на Москва „милиарди“, която го прави зависим от режима на Владимир Путин: 70% от потреблението на природен газ в Германия се покрива от руските доставки. Както винаги, Тръмп преувеличава – става въпрос само за 38%. И докато всички се нахвърлиха срещу американския президент, политологът Франк Умбах от Федералната академия за политика за сигурност изброява контрааргументи. Понякога Доналд Тръмп не греши, категоричен е експертът.  \r\nВ обем от пет страници Умбах споделя „изричното си лично мнение“. В текста проектът за „Северен поток 2“ е оценен като „деликатна инфекция на външната политика, за която Германия носи отговорност“. Стратегическите намерения и предимства за Русия от газопровода са „до голяма степен прикрити или омаловажени\". \r\nУмбах припомня, че спорният план е утвърден от федералното правителство „едностранно, без предварителна консултация с Брюксел и съседните държави\". Давайки пример с бежанската политика и спора между партиите от Съюза (ХДС/ХСС), политологът стига до заключението, че Берлин води политика, насочена единствено към удовлетворяване на националните интереси, без да се координира с партньорите си от Европейския съюз. „Целите на ЕС са жертвани на олтара на германско-руските специални интереси\", обобщава Умбах. \r\nПлановете за изграждането на газопроводи  противоречат на подхода за енергийна сигурност, съгласуван с ЕС. Със „Северен поток 2“ зависимостта на Германия от вноса на руски газ ще се увеличи от сегашните 38% на 50% или дори 60%. Тези цифри всъщност не са толкова далечни от данните, които Тръмп цитира на срещата на върха на НАТО в Брюксел.  \r\nПредпочетеният от Германия газопровод подкопава диверсификационната стратегия на европейците. „Северен поток 2“ обслужва „не само търговските, но и геополитически интереси на Москва\", тъй като „Русия не винаги е в състояние ясно да отделя бизнеса от стратегическите си цели“.  \r\nЕкспертът се възмущава от начина, по който в Германия тълкуват коментарите на Тръмп. Те би трябвало да бъдат погледнати от различен ъгъл. С избора на „Северен поток 2“ Германия пренебрегва „интересите на няколко компании, които са по-ценни от гледна точка на европейската солидарност и сигурност“. Така че изводът е един: със „Северен поток 2“ федералното правителство на Германия застрашава общата външна енергийна политика на ЕС, залегнала Договора от Лисабон, пише Умбах. Изглежда, че критиките на Тръмп към Меркел и компания все пак са резонни.  \r\nПрофесорът, който е и съветник на няколко европейски правителства, предупреждава, че Берлин  подценява стратегическото значение и политическите последици от проекта за газопровода. „Северен поток 2“ не е трън само в очите на Вашингтон. От гледна точка на страните от Източна Европа той също е неприемлив. В по-широк смисъл одобрението на Берлин за газопровода може да се тълкува и като неразбиране и невнимание към проблемите с националната сигурност на тези държави. Тереза Герова", "date": "2018.07.19", "title": "Die Stuttgarter Zeitung: Проектът „Северен поток 2“: Понякога Доналд Тръмп е прав"}
{"url": "http://www.focus-news.net/news/2018/07/19/2547177/dobrich-predvideno-e-spirane-na-vodopodavaneto-v-kv-izgrev-i-chast-ot-zhk-balik-poradi-izvarshvane-na-remont-v-ramkite-na-deynostite-po-obnovyavane-na-vodniya-sektor.html", "text": "Предвидено е спиране на водоподаването в кв. „Изгрев“ и част от ЖК „Балик“ поради извършване на ремонт в рамките на дейностите по обновяване на водния сектор, предаде кореспондентът на  Радио „Фокус” – Варна . В Добрич водоподаването ще бъде спряно в района между Втора градска поликлиника, бул. „25-ти септември“ и ул. „Отец Паисий“ в района на училище „Никола Вапцаров“. Нарушено е водоподаването в местността „Лозята“ поради авария на Помпена станция (ПС) - Батово2. По водния цикъл се работи по ул. „Крайовски договор“, ул. „Абрит“, ул. „Витоша“, ул. „Еделвайс“ - от 09,00 до 17,00 часа ще бъде нарушено водоподаването до края на седмицата. В областта се отстраняват аварии в Район Добрич-селска - с. Росеново, с. Стожер, с. Врачанци, ПС - Оброчище, в Район Балчик – Вилна зона „Сборно място“, ул. 10-та, с. Сенокос, ПС – Кранево, в Район Каварна - ул. „Нефтяник“ в морския град и с. Вранино, в Район Тервел - ул. „Хан Аспарух“, в Район Генерал Тошево - ул. „Пирин планина“ в града и с. Спасово, в Район Шабла – с. Тюленово.  \r\n Жулиета НИКОЛОВА", "date": "2018.07.19", "title": "Добрич: Предвидено е спиране на водоподаването в кв. „Изгрев“ и част от ЖК „Балик“ поради извършване на ремонт в рамките на дейностите по обновяване на водния сектор"}
{"url": "http://www.focus-news.net/news/2018/07/19/2547183/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Преди влизането на „Алтернатива за Германия“, в Бундестага липсваше „реална опозиция“ – или поне така твърдят популистите, които изразиха ясни стремежи да се превърнат в най-силната фракция в парламента в Берлин. Ще трябва обаче да предприемат конкретни действия, защото статистиката представя картина, която е коренно различна от техните претенции, отбелязва в редакцията на германското издание  Focus . \r\nАко бъдат разгледани документи от Документалния и информационен център на Бундестага, то веднага става ясно, че фракцията на „Алтернатива за Германия“ не е особено активна. Особено популярни като инструмент за парламентарен контрол са т.нар. малки  и големи искания. Статистиката показва, че до този момент най-много запитвания – предимно „малки“ – са отправили „Левица“ (474), следвани от „Алтернатива за Германия“ (299), „Зелени“ (290) и Свободната демократическа партия (СвДП).  \r\nПо отношение на запитванията – усни и писмени, популистите не са активни. В статистиката за брой зададени устни въпроси „Алтернатива за Германия“ се нарежда на трето място с 90 – доста зад „Зелени“ (429) и „Левица“ (243). СвДП са четвърти с 64 въпроса. \r\nЩо се отнася до писмените въпроси, „Алтернатива за Германия“ е четвърта (414). Повечето въпроси са от „Зелените“ (1293) и „Левица“ (1066), СвДП имат 420, а независимите депутати – 31.  \r\nВажи средства за оказване на влияние в Бундестага представляват исканията за докладване пред парламента за конкретни събития. Тук „Алтернатива за Германия“ заема последно място с 38 искания за доклади. Най-много са отправени от „Левица“ (93), „Зелените“ (65) И СвДП (55). \r\n***  На фона на изострянето на отношенията между Берлин и Вашингтон заради проекта „Северен поток 2“, в последните дни медиите в Германия в публикуваха множество материали с остри критики към държавния глава на САЩ Доналд Тръмп. Но редакцията на германския ежедневник   Die Stuttgarter Zeitung  представи статия, в която са изложени контраргументи на твърдението, че американският президент греши в преценката си за газопровода.  \r\nПреди около седмица Тръмп определи Германия като „заложник на Русия“. Гневното му изявление бе във връзка с 1200-километровия „Северен поток 2“, по който ще бъде транспортиран руски газ до Европа през Балтийско море. Берлин плаща на Москва „милиарди“, която го прави зависим от режима на Владимир Путин: 70% от потреблението на природен газ в Германия се покрива от руските доставки. Както винаги, Тръмп преувеличава – става въпрос само за 38%. И докато всички се нахвърлиха срещу американския президент, политологът Франк Умбах от Федералната академия за политика за сигурност изброява контрааргументи. Понякога Доналд Тръмп не греши, категоричен е експертът.  \r\nВ обем от пет страници Умбах споделя „изричното си лично мнение“. В текста проектът за „Северен поток 2“ е оценен като „деликатна инфекция на външната политика, за която Германия носи отговорност“. Стратегическите намерения и предимства за Русия от газопровода са „до голяма степен прикрити или омаловажени\". \r\nУмбах припомня, че спорният план е утвърден от федералното правителство „едностранно, без предварителна консултация с Брюксел и съседните държави\". Давайки пример с бежанската политика и спора между партиите от Съюза (ХДС/ХСС), политологът стига до заключението, че Берлин води политика, насочена единствено към удовлетворяване на националните интереси, без да се координира с партньорите си от Европейския съюз. „Целите на ЕС са жертвани на олтара на германско-руските специални интереси\", обобщава Умбах. \r\nПлановете за изграждането на газопроводи  противоречат на подхода за енергийна сигурност, съгласуван с ЕС. Със „Северен поток 2“ зависимостта на Германия от вноса на руски газ ще се увеличи от сегашните 38% на 50% или дори 60%. Тези цифри всъщност не са толкова далечни от данните, които Тръмп цитира на срещата на върха на НАТО в Брюксел.  \r\nПредпочетеният от Германия газопровод подкопава диверсификационната стратегия на европейците. „Северен поток 2“ обслужва „не само търговските, но и геополитически интереси на Москва\", тъй като „Русия не винаги е в състояние ясно да отделя бизнеса от стратегическите си цели“.  \r\nЕкспертът се възмущава от начина, по който в Германия тълкуват коментарите на Тръмп. Те би трябвало да бъдат погледнати от различен ъгъл. С избора на „Северен поток 2“ Германия пренебрегва „интересите на няколко компании, които са по-ценни от гледна точка на европейската солидарност и сигурност“. Така че изводът е един: със „Северен поток 2“ федералното правителство на Германия застрашава общата външна енергийна политика на ЕС, залегнала Договора от Лисабон, пише Умбах. Изглежда, че критиките на Тръмп към Меркел и компания все пак са резонни.  \r\nПрофесорът, който е и съветник на няколко европейски правителства, предупреждава, че Берлин  подценява стратегическото значение и политическите последици от проекта за газопровода. „Северен поток 2“ не е трън само в очите на Вашингтон. От гледна точка на страните от Източна Европа той също е неприемлив. В по-широк смисъл одобрението на Берлин за газопровода може да се тълкува и като неразбиране и невнимание към проблемите с националната сигурност на тези държави. \r\n***  Месеци след отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия британската полиция е успяла да идентифицира заподозрените за отравянето на Скрипал, съобщава германският национален ежедневник  Die Welt , като се позовава на медийни доклади, цитиращи източници от разследващите органи. Съгласно разпространената информация,  заподозрените са граждани на Руската федерация. „Следователите са сигурни, че заподозрените са руснаци“, твърдят източниците.  \r\nПрез изминалите седмици стана ясно, че заради контакт с „Новичок“ в близост до Солзбъри е починала 44-годишна жена, а 45-годишният й съпруг е в тежко състояние. Сега разследващите органи разследват дали случаят има връзка с отравянето на Скрипал и дъщеря му. От редакцията припомнят, че веществото „Новичок“ е разработено в няколко бивши съветски републики, но след това е пренесено и в други държави.  \r\nЛондон обвинява Москва в опит за убийство на бившия офицер от ГРУ. Кремъл обаче отрече категорично твърденията. Случаят предизвика тежка дипломатическа криза, кулминацията на която бе изгонването на над 30 руски дипломати от страни от ЕС. \r\n***", "date": "2018.07.19", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/07/19/2547176/korneliya-ninova-bsp-chak-sega-dezinfektsirat-i-izolirat-rayonite-prizovavam-upravlyavashtite-da-ne-kriyat-informatsiya-i-da-uvedomyavat-horata-v-strandzhansko.html", "text": "Управляващите чак сега дезинфекцират и изолират районите – призовавам ги и да не крият информация и предварително да уведомяват хората в Странджанско. Това каза лидерът на БСП Корнелия Нинова пред журналисти, предаде репортер на  Агенция „Фокус“.   \r\n„Чак сега започнаха да се изпълняват мерките, за които ние настоявахме включително и тези председателски съвети. Чак сега започнаха дезинфекция на районите и на земеделските стопанства. До вчера – онзи ден нямаше никаква дезинфекция. Влизаше се, излизаше се спокойно, животните се загробваха без да се обработват с необходимите препарати. Чак сега започнаха да изолират районите. До онзи ден там беше отворено навсякъде. Всеки се движеше, накъдето иска. Това е втората им грешка. Трето, поставихме условия да не влизат насила при хората в домовете им, а да им предоставят протокол за иззет материал, протокол от пробите и за резултатите. Досега такова нещо нямаше, на никой от стопаните не беше предоставен документ, черно на бяло, че от неговото стадо е взета пробата и неговото стадо е дало положителни резултати. Надяваме се сега да започнат да го правят“, каза Нинова. Тя призова управляващите да не крият информация и предварително да уведомяват хората. „Липсата на информация доведе до цялата тази истерия в цялата страна. За съжаление днес правят същата грешка и това ще е отново проблем в страната. Няма да им е виновна БСП. Днес министърът обявява рано сутринта от телевизиите, че в Болярово има огнище. Кметът на Болярово не знае нищо. Чул го е от телевизията. Хората в Болярово изпадат в паника, защото са го чули от телевизора. Така не се прави. Това е фатална грешка. Една от фаталните, която доведе до цялата тази истерия в цялата страна“, каза Нинова. По думите й първо се прави щаб, уведомяват се хората, дават им се документи и тогава се говори по телевизиите. „Днес допуснаха поредната грешка“, каза още лидерът на БСП.  \r\nДеница КИТАНОВА", "date": "2018.07.19", "title": "Корнелия Нинова, БСП: Чак сега дезинфекцират и изолират районите – призовавам управляващите да не крият информация и да уведомяват хората в Странджанско"}
{"url": "http://www.focus-news.net/news/2018/07/19/2547178/korneliya-ninova-bsp-upravlyavashtite-si-smenyat-mnenieto-prez-chas-ako-ima-dokazatelstva-za-chumata-zashto-dnes-spirat-merkite-i-chakat-probi.html", "text": "Управляващите си сменят мнението през час – ако има доказателства за чумата, защо днес спират мерките и чакат проби? Това каза лидерът на БСП Корнелия Нинова пред журналисти, предаде репортер на  Агенция „Фокус“ . „Имаме ли съмнения за чумата? И да сме нямали, от днес вече започваме да се съмняваме. Как може вчера да се реши след протеста, земеделските стопани са съгласни и правителството – продължават се мерките, защото има чума и е страшно и ще се зарази цялата страна. Днес правителството спира това решение. На какво основание? Нали вчера решиха да продължат“, коментира Нинова. Тя обърна внимание, че вчера управляващите не са искали политическа подкрепа от БСП. „Вчера се съгласиха, че продължават мерките, днес ги отлагат – и да сме нямали съмнения за чума, от днес се съмняваме“, обърна внимание лидерът на БСП и поясни, че спират мерките, защото чакат резултатите от проба. „Никой не показа протоколи от изследвания. Едва вчера ги качиха официално. Защо е това? Това е причината за тази ситуация. Никой не ти дава информация“, поясни Нинова. Тя подчерта, че БСП никога не са твърдели, че няма чума, а са искали доказателства. „Те ги публикуваха едва вчера. Защо един месец ги няма? Ако ги имат тези доказателства, защо днес спират и чакат някакви проби?“, попита още лидерът на БСП. Според нея управляващите си сменят мнението през час.  \r\nДеница КИТАНОВА", "date": "2018.07.19", "title": "Корнелия Нинова, БСП: Управляващите си сменят мнението през час – ако има доказателства за чумата, защо днес спират мерките и чакат проби"}
{"url": "http://www.focus-news.net/news/2018/07/19/2547180/smolyan-nad-50-dushi-protestiraha-zaradi-zabavyane-na-ukrepvaneto-na-golyamoto-svlachishte-i-na-otvaryaneto-na-patya-smolyan-madan.html", "text": "Над 50 души протестираха заради забавяне на укрепването на голямото свлачище и на отварянето на пътя Смолян – Мадан, предаде репортер на  Радио „Фокус“ – Смолян . Хората се събраха на кръстовище образувано от новоизградения обходен път и главният път за Мадан. Те решиха да затворят и движението в двете посоки, за да може да бъдат чути техните искания. На протеста присъстваха областният управител на Смолян Недялко Славов, директорът на Областното пътно управление инж. Костадинка Миланова и общински съветници от Смолян. \r\nВъпреки призива на областният управител хората да не затварят движението, за да не се блокират и забавят автомобилите, хората спряха движението за близо час, а колони от автомобили се образуваха и в двете направления. Недялко Славов заяви, че е поет ангажимент, че обходният път е вариант за лятото, а не за зимата и до 15 септември пътят трябва да бъде пуснат за движение. Хората обаче бяха категорични, че обходният път е опасен. По думите на протестиращите, там ежедневно има паднали камъни , пътят е тесен и създава предпоставки а инциденти, тъй като на места е трудно да се разминат два автомобила, а наклонът е много голям. Хората предложиха варианти – да се отвори пътят и да се сложи светофарна уредба и по пътя, непосредствено до свлачището всеки да минава на своя отговорност. Другият вариант движението в района да стане еднопосочно – да се пускат автомобили в едната посока непосредствено покрай свлачището, а в другата по обходния път. Протестиращите недоволстват от факта, че близо пет месеца нищо не се прави по свлачището и според тях вложените пари в обходния път е можело да отидат за изграждане на мост под свлачището. \r\nСпоред областния управител обаче това е опасно, тъй като ако свлачището се активизира отново може да тръгне към реката и да създаде още по-сериозни проблеми. Той обясни през протестиращите, че укрепването на свлачището и отварянето на пътят ще станат на два етапа. „Първият е замрежване, анкериране и поставяне на високоякостна мрежа, която се очаква да бъде доставена от Швейцария и ще се постави на свлачището. Високоякостната мрежа позволява на 1 кв. метър десетки тонове да се държат. Два месеца дори при обилните валежи свлачището не е мръднало, защото на пукнатините има сложена мембрана, която пречи на водата да влиза в пукнатините и да го активизира. Предстои в средата на август най-късно да започне полагането на мрежата. Ангажиментът който пое председателят на АПИ е до 15 септември пътят да бъде отворен, а крайното укрепване на свлачището да се извърши след провеждане на обществените поръчки“, обясни областният управител. \r\nПротестиращите недоволстват и за това, че камионите на фирмата, която строи обходния път минават до свлачището, като се премества големия камък, който пречи на останалите автомобили. Хората твърдят, че от разклона за обходния път до Мадан всеки ден има паднали камъни, които допълнително затрудняват движението. \r\nВъпреки уверенията на областният управител, че пътят ще бъде пуснат до 15 септември, хората бяха категорични, че искат колкото се може по-скоро пътят да бъде отворен и всеки да преминава оттам, макар и на своя отговорност. Протестиращите заявиха, че ще следят дейностите по укрепването на свлачището и отварянето на пътя и са готови да подновят протестите от 1 август. \r\nНели ГЕРГЬОВСКА", "date": "2018.07.19", "title": "Смолян: Над 50 души протестираха заради забавяне на укрепването на голямото свлачище и на отварянето на пътя Смолян – Мадан"}
{"url": "http://www.focus-news.net/news/2018/07/19/2547181/mariana-kukusheva-nbshs-deystviyata-na-kompetentnite-organi-vav-vrazka-s-chumata-sa-tselesaobrazni-opitite-za-grazhdansko-nedovolstvo-tryabva-da-badat-eliminirani.html", "text": "Действията на компетентните органи във връзка с чумата са целесъобразни, опитите за гражданско недоволство трябва да бъдат елиминирани. Това каза за  Агенция „Фокус“  председателят на УС на Националния браншови съюз на хлебопекарите и сладкарите (НБСХС) Мариана Кукушева. \r\n„Въпросът е имаме ли двоен стандарт по отношение на мерки, които се взимат, когато става въпрос за болести, които застрашават човешкото здраве. Всъщност искам да припомня на цялата българска общественост, че в много кратък срок назад - само през ноември 2017 г., в България бяха унищожени няколкостотин хиляди птици заради птичия грип. В няколко области на страната - между които отново Ямболска, Добричка, Сливенска, - ферми с домашни животни бяха унищожени, защото съществуваше птичи грип и заплахата за човешкото здраве беше ясна. Трудно е да си обясним защо в този момент чувствителността на българското общество се проявява по начин, по който всъщност се опитваме да защитим едни законови, нормативни и разписани мерки за ограничаване на огнища на чума в момент, в който е ясно, че те могат да доведат до възникване на опасност за човешкото здраве и живот“, коментира Кукушева. \r\nТя обясни, че НБСХС категорично смята, че трябва да се защити професионализмът. „Трябва да оставим компетентните органи да си свършат работата по начин, който е разписан като мярка от Европейската комисия, тъй като ние сме не само част, но и външна граница на ЕС. Считаме, че действията на министър Румен Порожанов, на директора на БАБХ д-р Дамян Илиев и на всички експерти по места, които работят по евтаназията на животните, са абсолютно целесъобразни и трябва да бъдат подкрепени. Всякакви опити за организиране на гражданско недоволство трябва да бъдат елиминирани, защото е нетърпимо и непонятно как при ясно и категорично доказани съществуващи огнища, в момента сме принудени да очакваме заразата да се разгърне и да наблюдаваме как се отстраняват експерти и се спира работата на звена, които са създадени да реагират точно в такива ситуации. Темата е, че като не искаме да ни съдят с двоен аршин и като искаме да ни приемат като равностойни, като равнопоставени, като европейци от първа ръка и на първо ниво, трябва да се държим като такива“, каза още председателят на НБСХС. \r\nКукушева припомни, че историята на Европа не познава случаи, при които при доказано възникнали огнища на опасни болести, да се създава обстановка на гражданска нетърпимост по отношение на действията на компетентните органи. „С една дума – считаме, че програмата за евтаназиране на животни към момента, в който е открито определено огнище в дадена област, е абсолютно справедлива и трябва да се предприемат конкретните мерки, за да се защити здравето на българина и на европееца като цяло“, обясни тя. \r\nЦветилена СИМЕОНОВА", "date": "2018.07.19", "title": "Мариана Кукушева, НБСХС: Действията на компетентните органи във връзка с чумата са целесъобразни, опитите за гражданско недоволство трябва да бъдат елиминирани"}
{"url": "http://www.focus-news.net/news/2018/07/19/2547188/ministerstvo-na-energetikata-bulgargaz-i-toplofikatsiya-sofiya-shte-tarsyat-vazmozhnost-za-regulirane-na-plashtaniyata-mezhdu-druzhestvata.html", "text": "Във връзка с натрупани задължения на „Топлофикация София“ АД към „Булгаргаз“ ЕАД в Министерството на енергетиката бе проведена среща с представители на двете дружества, Столична община и Столичен общински съвет, съобщиха от  Министерство на енергетиката . По думите на енергийния министър Теменужка Петкова както „Булгаргаз“ като доставчик на природен газ, така и „Топлофикация София“ имат специфични задължения към обществото. Софийската топлофикация е най-големият клиент на „Булгаргаз“ – с около 35% от общата консумация на природен газ в страната.  \r\nПо време на срещата страните постигнаха съгласие текущите вземания на „Топлофикация София“ ЕАД от продажбата на високоефективна електроенергия да постъпват директно в „Булгаргаз“ ЕАД. По този начин ще бъдат покрити част от задълженията и ще се постигне устойчивост на плащанията.", "date": "2018.07.19", "title": "Министерство на енергетиката, „Булгаргаз“ и „Топлофикация София“ ще търсят възможност за регулиране на плащанията между дружествата"}
{"url": "http://www.focus-news.net/news/2018/07/19/2547187/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 266 см, а температурата на водата е 24.3 градуса.  \r\nДнес над поречието на река Дунав ще се задържи ветровито. Ще духа умерен временно до силен вятър от запад-северозапад. Облачността ще е променлива – често значителна. Максималните температури ще са между 24° и 29°, в Свищов  – 27°.", "date": "2018.07.19", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/07/19/2547185/varna-shofyor-blasna-dete-i-izbyaga.html", "text": "Около 18.00 часа на ул. „Ангел Кънчев“ във Варна е възникнал пътен инцидент - водачът на неустановен към момента автомобил е блъснал дете, което пресича пътното платно. Това съобщиха от ОДМВР-Варна. Вследствие на инцидента момченцето получава контузия на глава и лакът, прегледано е и освободено, без опасност за живота.", "date": "2018.07.19", "title": "Варна: Шофьор блъсна дете и избяга"}
{"url": "http://www.focus-news.net/news/2018/07/19/2547171/korneliya-ninova-bsp-iskame-stenogramata-ot-predsedatelskiya-savet-za-da-dokazhem-che-ne-sme-se-saglasyavali-da-se-prodalzhavat-merkite-po-evtanaziya-na-zhivotnite.html", "text": "Искаме стенограмата от Председателския съвет, за да докажем, че не сме се съгласявали да се продължават мерките по евтаназия на животните. Това каза лидерът на БСП Корнелия Нинова пред журналисти, предаде репортер на  Агенция „Фокус“ . „Чухме сутринта министър Радев да казва, че по време на Председателския съвет ние сме се съгласили и сме постигнали пълно единодушие по отношение на кризата със заболяването. Това не е вярно. За да докажем, че не е вярно, днес току-що поисках писмено стенограмите от двата председателски съвета при председателя на парламента. Ако ми ги дадат, ще ви ги предоставя, за да видите кой каква позиция е заел, кой какво е искал“, заяви Нинова.  \r\nЛидерът на БСП изрази надежда това да стане още днес, за да се знае коя политическа сила какви въпроси е поставила и какви решения са взети накрая.  \r\nДеница КИТАНОВА", "date": "2018.07.19", "title": "Корнелия Нинова, БСП: Искаме стенограмата от Председателския съвет, за да докажем, че не сме се съгласявали да се продължават мерките по евтаназия на животните"}
{"url": "http://www.focus-news.net/news/2018/07/19/2547189/plovdiv-5-godishno-momche-e-bilo-blasnato-ot-lek-avtomobil-v-grada.html", "text": "Дете е ранено при пътно произшествие вчера в Пловдив. Това съобщиха от  ОДМВР - Пловдив . Според първоначалната информация, около 15.00 часа, на ул. „Ландос“ лек автомобил „БМВ“ блъснал пресичащото пътното платно 5-годишно момче, което е настанено в болница със счупен крак. Колата управлявал 33-годишен водач, чиято алкохолна проба е отрицателна. Работата по изясняване на обстоятелствата около катастрофата продължават служители от сектор „Пътна полиция“.", "date": "2018.07.19", "title": "Пловдив: 5-годишно момче е било блъснато от лек автомобил в града"}
{"url": "http://www.focus-news.net/news/2018/07/19/2547182/korneliya-ninova-bsp-tryabva-da-se-ponese-politicheska-otgovornost-za-tseliya-haos-s-chumata-ako-iskat-da-ya-prehvarlyat-na-nas-nyama-da-stane.html", "text": "Трябва да се понесе политическа отговорност за целия хаос с чумата– ако искат да я прехвърлят на нас – няма да стане. Това каза лидерът на БСП Корнелия Нинова пред журналисти, предаде репортер на  Агенция „Фокус“ . Според нея това няма да стане и с измиване на ръцете със заместник-министри и директори на дирекции. „Ако управляващите искат да отхвърлят отговорността от себе си за този хаос, за липса на всякаква организация, за абсолютно дезорганизирани действия – това няма да стане. Как точно пречим на властите да информират хората? Как точно им пречим да връчат протоколи? Какво са направили? Как им пречим да дезинфекцират района?“, попита Нинова. Тя призова да се изолира района, да се дадат доказателства на хората, които едва вчера са публикували и днес сами са си ги опровергавали, като чакат проби. „Да предприемат всички мерки за дезинфекция. Това ще е причината, ако се разрасне – не нашата позиция“, заяви лидерът на БСП. Според нея собствените действия на управляващите са причина да се стигне дотук. На въпрос след като е нямало дезинфекция, тя какво е привила в Шарково, Нинова отговори: „Сигурно е трябвало да ме спрат на входа и да не ме пуснат. По същия начин сигурно е трябвало да спрат на входа още 250 души, които бяха там и да не ги пуснат. Защо мен питате? Защо не питате министъра на вътрешните работи? Защо полицията не спря тези 250 българи. Все пак ние не управляваме страната“, каза Нинова. Във връзка с исканата политическа подкрепа от управляващите, лидерът на БСП заяви, че едно са говорили на председателски съвет, друго са направили след това, както и едно са се разбрали със земеделските производители, а правят днес друго. „Колко неща направиха в държавата без политическа подкрепа? Вчера дадоха летището на концесия без политическа подкрепа. Вдигнаха акциза на цигарите, направиха акциз на бирата. Да не казвам колко далавери направиха без политическа подкрепа? Сега се сетили, че ние сме им виновни, щото не им даваме политическа подкрепа“, коментира още тя. \r\nДеница КИТАНОВА", "date": "2018.07.19", "title": "Корнелия Нинова, БСП: Трябва да се понесе политическа отговорност за целия хаос с чумата – ако искат да я прехвърлят на нас – няма да стане"}
{"url": "http://www.focus-news.net/news/2018/07/19/2547192/dobrich-1-198-proverki-sa-izvarsheni-po-severnoto-chernomorie-za-dve-sedmitsi-danachnite-sa-zapechatali-5-targovski-obekta.html", "text": "Само за две седмици 1 198 проверки са извършени по Северното Черноморие, данъчните са запечатали 5 търговски обекта. Това съобщи Красимир Павлов, експерт в звено „Комуникации“ към ТД на НАП – Варна, офис – Добрич, предаде кореспондентът на  Радио „Фокус” – Варна . За половин месец фискалните инспектори са установили само 86 административни нарушения. В по-голямата си част, 70 от тях, са за разлика в касовата наличност и отразеното на фискалните устройства. В 15 от проверените обекти е установено, че търговците не отчитат всички продажби на касовите апарати и не издават фискални бонове на клиентите. За това нарушение 5 обекта са запечатани за срок до 30 дни, а за останалите също са издадени заповеди за запечатване. Сред запечатаните обекти е и заведение за бързо хранене в центъра на морската столица, където при физическо наблюдение „тайните клиенти“ от НАП са установили, че не на всички клиенти се издават фискални бонове. Заведението е запечатано за срок от 7 дни. При осъществения контрол данъчните откриват още, че механа в с. Шкорпиловци осъществява дейността си без наличието на касов апарат. Механата е запечатана и предстои на търговеца да бъде наложена парична глоба, чийто размер може да достигне до 10 000 лева. Под постоянно наблюдение на служителите от „Фискален контрол“ са превозните средства, които зареждат със стока курортните комплекси по Северното Черноморие, като са изградени 6 контролно-пропускателни пункта. От началото на юли фискалните агенти на НАП са извършили проверки на над 3000 транспортни средства, като са проследили движението на рискови стоки, включително алкохол и тютюневи изделия, на стойност над 2.5 млн. лева. От 1 юли инспекторите от „Фискален контрол“ към териториалната дирекция на НАП, подкрепени от колеги от вътрешността на страната извършват масирани проверки по Северното Черноморие. Основна цел на проверките е устойчива промяна към доброволно спазване на данъчното законодателство от търговците и реално отчитане на оборотите по северното крайбрежие. Засиленият целогодишен контрол през последните години, постоянните срещи и партньорските отношения с работещите в туристическия бранш и съвместната работа с местната власт, доведе до значително увеличение на търговците по Северното Черноморие, спазващи доброволно данъчните и осигурителни закони, отчитат от НАП Варна. \r\nЖулиета НИКОЛОВА", "date": "2018.07.19", "title": "Добрич: 1 198 проверки са извършени по Северното Черноморие за две седмици, данъчните са запечатали 5 търговски обекта"}
{"url": "http://www.focus-news.net/news/2018/07/19/2547193/valeri-simeonov-se-zakani-che-shte-skasa-na-gladko-byagane-krasimir-karakachanov.html", "text": "Валери Симеонов се закани, че \"ще скъса на гладко бягане\" Красимир Каракачанов. Това стана ясно от коментар на вицепремиера Валери Симеонов в сутрешния блок на  Bulgaria ON AIR  във връзка с думите на вицепремиера и министър на отбраната Красимир Каракачанов, че Симеонов е стресиран преди ваканцията и затова заплашва да развали коалицията. \r\n\"Въздържам се да давам оценки на коалиционните ми партньори, ако те го правят си е за тяхна сметка\", заяви Симеонов. \"Красимир Каракачанов е доста по-малък от мен, за да ми дава оценки дали съм уморен, или не съм. Мога да го опъна министъра на отбраната на 100 метра гладко бягане, да видим кой е по-уморен... Или на популярните набирания на лост. Бих му предложил, пък после ще говорим кой е по-уморен. Ще го скъсам на гладко бягане\", заяви той. \r\nСимеонов допусна, че може да се стигне до избори заради, по думите му, липса на каквото и да е съобразяване с партньорите. \"Въпреки че няма да е добре за държавата\", допълни той.", "date": "2018.07.19", "title": "Валери Симеонов се закани, че \"ще скъса на гладко бягане\" Красимир Каракачанов"}
{"url": "http://www.focus-news.net/news/2018/07/19/2547194/sport-grigor-dimitrov-shte-igrae-na-dva-mastars-turnira-predi-us-open.html", "text": "Григор Димитров ще участва само в два турнира преди US Open, който започва на 27 август. Това са „Мастърс“ турнирите в Торонто и Синсинати. За разлика от миналата година, най-добрият български тенисист няма да участва във Вашингтон, който е от категория Ей-Ти-Пи 500.  \r\nЗаявки за Торонто са подали още Роджър Федерер, Александър Зверев, Хуан Мартин дел Потро и Марин Чилич. Миналата година Димитров стигна до трети кръг, където бе победен от Робин Хаасе (6:7 (3), 6:4, 6:1). \r\nСлед Торонто Григор Димитров се отправя към Синсинати, където трябва да защитава титлата си от миналата година.  \r\nВенцислав ДРАГОМАНОВ", "date": "2018.07.19", "title": "Спорт: Григор Димитров ще играе на два \"Мастърс\" турнира преди \"US Open\""}
{"url": "http://www.focus-news.net/news/2018/07/19/2547190/varna-dvama-dushi-sa-postradali-pri-katastrofa-kray-selo-pchelnik.html", "text": "вама души са пострадали при катастрофа край село Пчелник, станала около 20.20 часа в сряда. Това съобщиха от ОДМВР-Варна. Водачът на неустановен към момента автомобил, по време на движението си, застига и блъска лек автомобил „Сузуки”, който се движи там. В резултат от сблъсъка вторият автомобил се завърта, излиза извън платното за движение и се преобръща по таван в канавката. Вследствие на инцидента са пострадали водачът му (55 г.) и жена (61 г.), пътуваща в автомобила, като двамата са получили контузни наранявания, прегледани са и освободени, без опасност за живота.", "date": "2018.07.19", "title": "Варна: Двама души са пострадали при катастрофа край село Пчелник"}
{"url": "http://www.focus-news.net/news/2018/07/19/2547184/plovdiv-oblastniyat-upravitel-zdravko-dimitrov-razporedi-prevantivni-merki-za-predotvratyavane-na-razprostranenie-na-chuma-po-zhivotnite-v-oblastta.html", "text": "Областният управител Здравко Димитров и директорът на Областната дирекция по безопасност на храните д-р Камен Янков проведоха оперативна среща, на която бяха обсъдена епизоотичната обстановка в Пловдивска област и мерките за предотвратяване на възникването и разпространението на чума по животните. Това съобщиха за  Радио „Фокус“ – Пловдив  от Областната администрация. На срещата беше взето решение всички входни и изходни пътни артерии на областта да бъдат обеззаразявани с дезинфекционният препарат „Вериконт С“, за да не бъде допуснато пренасяне на вируса от нелегалното транспортиране на животни от заразените области в други части на страната. В момента в Пловдивска област не са установени огнища на заразата, но превантивните мерки имат за цел да бъде стопиран процеса на разпространение. Областният управител е в непрекъснат контакт и с директора на Областната дирекция на МВР старши комисар Атанас Илков, с когото също обсъдиха акцията за предпазване на областта от разрастване на заразата. Комисар Илков заяви, че на всички входно-изходни артерии ще бъдат поставени денонощни патрули, които ще следят за незаконно транспортиране на животни. \r\nУтре, 20 юли, в Областната администрация в Пловдив  ще бъде проведена среща, на която ще присъства и регионалният министър Николай Нанков и представители на Агенция „Пътна инфраструктура“, на която ще бъде обсъдена епизоотичната обстановка в областта и мерките за предотвратяване на разпространението на болестта.", "date": "2018.07.19", "title": "Пловдив: Областният управител Здравко Димитров разпореди превантивни мерки за предотвратяване на разпространение на чума по животните в областта"}
{"url": "http://www.focus-news.net/news/2018/07/19/2547195/pazardzhik-nad-500lvkg-e-izkupnata-tsena-na-chernata-borovinka-v-rodopskoto-selo-pobit-kamak-a-na-gorskata-yagoda-nad-13lvkg.html", "text": "За около 60% от жителите на родопското село Побит камък беритбата на горски плодове е основен поминък, каза за  Радио „Фокус“ – Пазарджик  Антон Мехов, кмет на селото. По думите му това е ръчна трудоемка дейност, като жените прекарват до 8 часа в гората, за да берат боровинки и горски ягоди. „Заради валежите от дъжд тази година има много боровинки, сега е сезонът на черната боровинка, а в края на лятото – на червената. Изкупната цена достига до 5.50 лв. за килограм при боровинките, а при горските ягоди - до 13 лв. за килограм“, уточни Мехов. Той посочи. че в предишни години цената за ягодите е била около 8 лв., а сега тя е почти двойна.  \r\n„Сезонът започва от месец май с първата беритба на гъбите и продължава до края на октомври, когато се обират и последните горски плодове. Имаме няколко пункта в селото, от които се изкупуват горските плодове. Идват търговци от различни населени места ,които идват и изкупуват всичко на място“, заяви Антон Мехов. \r\nАлбена ЖИЛЕКОВА", "date": "2018.07.19", "title": "Пазарджик: Над 5.00лв./кг е изкупната цена на черната боровинка в родопското село Побит камък, а на горската ягода - над 13лв./кг"}
{"url": "http://www.focus-news.net/news/2018/07/19/2547198/kmetat-ivan-totev-rekonstruktsiyata-na-stadion-plovdiv-shte-se-izvarshva-na-11-otdelni-etapa.html", "text": "Реконструкцията на стадион „Пловдив“ ще се извършва на 11 отделни етапа. Това съобщи кметът на Пловдив Иван Тотев по време на пресконференция, на която се представи техническото задание и етапността на ремонта на стадиона, предаде репортер на  Радио „Фокус“ – Пловдив . „Община Пловдив получи разработеното задание. Експертен съвет на общината го разгледа и го одобри. Имаме 11 етапа за изграждане, като всеки един етап може да бъде самостоятелно обособен с проектиране и изпълнение и след това да се преминава към следващите етапи“, каза Иван Тотев. По думите му първата стъпка, която ще направи Общината до края на годината, е да започне работа по същинско проектиране на част от тези етапи. Стойността на всеки един от етапите в момента може да бъде коментирана много условно, тъй като това ще бъде ясно след създаването на техническия работен проект. „Имаме много ясна концепция какво трябва да включва всеки един от етапите“, коментира Тотев. \r\nАрхитект Валентин Маринов съобщи, че за да стигне до световната купа, стадионът трябва да мине първо квалификациите, да излезе оттам и след това да мине по следващите стъпки. Във всеки отделен етап са включени отделни подобекти. Едва след изпълнението на част от тях ще могат да се провеждат футболни мачове от Първа професионална лига, а по-късно и срещи, които отговарят на втора категория по квалификацията на УЕФА. Заданието е разделено на 11 подобекта, които могат да бъдат проектирани самостоятелно или в комбинация. „Това, което е необходимо, е да бъдат премахнати вътрешните трибуни, да се оправят съблекалните за футболистите и зоните за журналисти. Към тях задължително трябва да има и една козирка, която би трябвало да бъде част от елемент за крайния вид на козирката, която трябва да покрие стадиона. Това са три условно казано подобекта и при 4 изпълнения може да се каже, че първият етап ще бъде приключен“, поясни Маринов. По този начин стадионът може да получи лиценз за втора категория и да влезе в експлоатация и там да се играят мачове, а после следват други етапи от предвидените дейности по подобекти. Необходимо е да бъдат обновени западните трибуни, които са по-отдавна съществуващи. Друг подетап са източните трибуни. Те трябва да бъдат завършени и приведени към изискванията, които са актуални към момента. Капацитетът на стадиона ще достигне 40 000 седящи места. В останалите етапи са включени зала „Чайка“, реновации на залите, осветлението, благоустрояването на района и изграждането на паркинг.  \r\n„Това, което ще направим до края на следващата година, е да започнем работа най-малко по първия етап - едно, две или три, които са функционално свързани. Това са трибуните, ВИП зоната и проектиране на козирката. Желанието на Община Пловдив е до края на 2019 година имаме проекти в тези три части, които да могат да се изпълняват поетапно през 2020 година. Това са реални реалистични срокове“, каза Иван Тотев. По думите на архитект Маринов изпълнението на тези три модула, по най-груби сметки, ще струва между 10 и 15 милиона лева. \r\nВесела КРЪСТЕВА", "date": "2018.07.19", "title": "Кметът Иван Тотев: Реконструкцията на стадион „Пловдив“ ще се извършва на 11 отделни етапа"}
{"url": "http://www.focus-news.net/news/2018/07/19/2547199/v-narodnoto-sabranie-beshe-otkrita-ekspozitsiyata-za-neya-nie-se-borim-za-neya-nie-mrem-po-povod-115-ata-godishnina-ot-ilindensko-preobrazhenskoto-vastanie.html", "text": "В Народното събрание беше открита изложба на Регионалния исторически музей- Благоевград, която представя оригинални снимки, документи и вещи, свързани с Илинденско- Преображенското въстание, предаде репортер на  Агенция „Фокус“ . Експозицията „За нея ние се борим, за нея ние мрем“ е по повод 115-ата годишнина от въстанието. Експонатите в изложбата представят дейци и ръководители на въстанието от лятото на 1903 година. Проследяват развоя на революционните действия в създадените 6 окръга, както и жестокия погром на Илинденско- Преображенското въстание. Сред документите са оригиналните програми на ВМОРО и ВМОК, писма на Гоце Делчев до Никола Малешевски, свързани с подготовката на въстанието и други.  \r\nЗам.- председателят на парламента Емил Христов, който откри изложбата, заяви: „Днес като че ли забравяме, че Съединението прави силата, че трябва да сме заедно. Днешните времена не са по-лесни от тогавашните“. „Първо трябва да се преборим със себе си, да си протегнем ръка, да си простим- за да можем да си извисим, да стигнем до предците си, до тези, които участваха в Илинденско- Преображенското въстание. Те не мислеха за утрешния ден, а как да дадат най-доброто от себе си, така че утрешният ден да бъде хубав за тези, които останат след тях“, посочи той.  Депутатът от ГЕРБ Даниела Савеклиева обяви: „Горда съм, че днес Регионалният исторически музей в Благоевград открива експозиция по повод 115-ата годишнина от Илинденско- Преображенското въстание“. Музеят в Благоевград, макар сравнително млад с 66-те си години, изгражда себе си като силна културна институция, ангажирана с опазване на историческото и културно наследство на Югозападна България“, заяви тя. \r\nБиляна ИВАНОВА", "date": "2018.07.19", "title": "В Народното събрание беше открита експозицията „За нея ние се борим, за нея ние мрем“ по повод 115-ата годишнина от Илинденско- Преображенското въстание"}
{"url": "http://www.focus-news.net/news/2018/07/19/2547197/volen-siderov-valeri-simeonov-izvarshva-razrushitelni-deystviya-sreshtu-koalitsiya-obedini-patrioti-a-vsyako-takova-podlaga-pod-risk-upravlenieto.html", "text": "Валери Симеонов извършва разрушителни действия срещу коалиция „Обедини патриоти“, а всяко такова подлага под риск управлението. Това каза председателят на ПГ на „Обединени патриоти“ пред журналисти във връзка с изявления на Валери Симеонов, че депутати от ПГ на „Обединени патриоти“ без тези от НФСБ приемат лобистки текстове, предаде репортер на  Агенция „Фокус“ . „Нито ВМРО, нито „Атака“ са лобистки партии“, подчерта Сидеров.  Той поясни, че да даваш квалификации на своята парламентарна група, означава да режеш клона, на който седиш. „Вероятно търси друг клон, но само казвам да не се окаже гнил“, допълни Сидеров.  \r\nНа въпрос дали има шанс депутати от НФСБ да напуснат „Обединени патриоти“ и мнозинството, Сидеров заяви, че всеки депутат има свободна воля. Това трябва да се заяви ясно, да се заявят причините и аргументите. Аз не виждам аргументи дотук. „Валери Симеонов извършва разрушителни действия срещу една тройна коалиция, която аз създадох. Претендирам за това. Претърпях най-много щети, чисто партийно и за първи път беше изместена ДПС от патриотична формация. Разрушителни действия срещу такава тройна коалиция – означава да върнеш ДПС на власт. Ако това е целта, значи успешно работи по въпроса“, каза Сидеров. Според него да рушиш една успешна патриотична формация означава да предотвратиш възможността утре такава да има изобщо. На кого е в услуга това, вие си отговорете“, каза Сидеров.  \r\nТой поясни, че е против оформяне на групи. „Дотук съм се старал да бъда дипломата“, допълни председателят на ПГ на „Обединени патриоти“. Той посочи, че вицепремиерът Валери Симеонов е на този пост, защото я има „Атака“ и защото е направена тройната коалиция. „Трябва да се съобразява с това. Трябва да има уважението и признанието, защото иначе нямаше да може да говори по студията като вицепремиер“, допълни Сидеров. На въпрос какви ще са неговите постъпки, Волен Сидеров допълни, че на съвет е поставил остро въпроси срещу Симеонов и за медийните му изяви, с които той атакува депутати от патриотите. „Не от БСП, не от ДПС. При такъв коалиционен партньор, нямаш нужда от опозиция“, поясни Сидеров. Той коментира, че му е поставил въпроса дали ще се явяват заедно на евроизбори, а Валери Симеонов му е отговорил: „Не“.  \r\nДеница КИТАНОВА", "date": "2018.07.19", "title": "Волен Сидеров: Валери Симеонов извършва разрушителни действия срещу коалиция „Обедини патриоти“, а всяко такова подлага под риск управлението"}
{"url": "http://www.focus-news.net/news/2018/07/19/2547200/spetsializiranata-prokuratura-vnese-v-spetsializiraniya-nakazatelen-sad-obvinitelniya-akt-sreshtu-rumyana-chenalova.html", "text": "Специализираната прокуратура внесе в Специализирания наказателен съд обвинителния акт срещу Румяна Ченалова, бивш съдия в Софийския градски съд. Това съобщиха от пресцентъра на  Специализираната прокуратура . \r\nЧеналова бе предадена на съд от Специализирано звено „Антикорупция“ при Софийска градска прокуратура на 2 декември 2016 г. по обвинение за длъжностно и за документно престъпление. \r\nОбвинението за престъплението по служба бе за това, че от 19.07.2013 г. до 22.01.2015 г. като длъжностно лице, заемащо отговорно служебно положение - съдия от СГС, докладчик по търговско дело, образувано по молба на „ОЕТ - Обединени Енергийни търговци“ ООД, при условията на продължавано престъпление, с 14 отделни деяния е нарушила и не е изпълнила служебните си задължения, визирани в ЗСВ и ГПК, с цел да набави облага за търговското дружество. \r\nСъдия Ченалова насрочила разглеждане на търговско дело по искова молба на дружеството от 18.07.2013 г. до Софийски градски съд срещу Националната електрическа компания за сумата от 6 459 922 лв. Допуснала разглеждане на молбата, въпреки нейната нередовност: дружеството не било внесло дължимата в случая държавна такса в размер на 258 396 лв., за което исковата молба е следвало да бъда оставена без движение до отстраняване на нередовността. \r\nНа 24.07.2013 г. съдия Ченалова допуснала и поисканото от дружеството обезпечение на претенцията от 6 459 922 лв. и издала обезпечителна заповед. В резултат на това сметките на НЕК били запорирани до размера на \r\n6 459 922 лв. и дружеството не могло да оперира със запорираната му сума. \r\nНа 15.10.2013 г.  „ОЕТ- Обединени Енергийни търговци“ ООД подало допълнителна искова молба, с която увеличила исковата си претенция с 4 392 706 лв. Дължимата държавна такса за увеличението на иска е в размер на 175 \r\n708 лв., но и тази такса не била заплатена от ищеца. \r\nСпоред събраните доказателства целта на Ченалова е била от една страна да набави имуществена облага за ищеца по делото в размер на 434 105,14 лв. невнесени държавни такси. От друга страна, е целяла да създаде привилегия за дружеството - да насрочи и разглежда търговското дело, въпреки нередовността на първоначалната искова молба и допълнителната искова молба, както и да му гарантира възможността за удовлетворяване в пълен размер на претендираната в нередовната искова молба сума по главницата. \r\nВ хода на разследването е установено, че на 22.04.2014 г. съдия Ченалова е съставила и официален документ с невярно съдържание – извършила е поправка и допълване на протокола от проведено същия ден открито съдебно заседание по същото търговско дело. Въпреки, че не отговаря на действителността, Ченалова удостоверила в протокола, че при проведено съдебно заседание на 26.03.2014 г. пред съда били представени три фактури с получател ищеца по делото и едно преводно нареждане, и че е констатирала идентичност на оригиналните документи с копията, приложени по делото. Целта на съдия Ченалова е била протоколът от съдебно заседание да бъде използван като доказателство за тези обстоятелства. \r\nПрез декември 2017 г. делото бе върнато от съда за прецизиране на обвиненията и изпратено по компетентност в Специализираната прокуратура. \r\nВ кратки срокове Специализираната прокуратура изпълни всички указания на съда, изложени в разпореждането за връщане на делото, и изготви обвинителен акт със същите обвинения. \r\nПредстои насрочване на разпоредително заседание по делото.", "date": "2018.07.19", "title": "Специализираната прокуратура внесе в Специализирания наказателен съд обвинителния акт срещу Румяна Ченалова"}
{"url": "http://www.focus-news.net/news/2018/07/19/2547186/prof-svetla-bachvarova-bsp-bez-otgovor-na-vaprosa-otkade-e-doshla-chumata-strandzhanskiyat-rayon-e-zastrashen-i-v-badeshte.html", "text": "Без отговор на въпроса откъде е дошла чумата Странджанският район е застрашен и в бъдеще. Това каза пред журналисти народният представител от ПГ на „БСП за България“ и заместник-председател на Комисията по земеделие и храни към Народното събрание проф. Светла Бъчварова, предаде репортер на  Агенция „Фокус“ . „От първия ден на този проблем, който възникна в Странджа, задавам въпроса кой ще отговори откъде дойде заразата. Това е трето много сериозно заболяване в този район. Ако не се установи откъде идва заразата, какъв е щамът, всички болести могат да бъдат привнесени в Странджа. Отговор на този въпрос няма“, коментира проф. Бъчварова. По думите ѝ в Турция има зараза, ваксинации и въпреки това има умрели животни. „Все пак има различни щамове. Трябва да се определи според изследвания и според това кой как си върши работата – как заразеното животно е пристигнало в България“, коментира проф. Бъчварова. На въпрос дали е възможно да я разнесат мигранти, депутатът от „БСП за България“ поясни, че ветеринарните лекари казват, че болестта може да бъде пренесена само от заразено животно, с вода, фураж или ваксина. „Хората малко трудно могат да бъдат преносители на тази зараза“, каза още тя. \r\nДеница КИТАНОВА", "date": "2018.07.19", "title": "Проф. Светла Бъчварова, БСП: Без отговор на въпроса откъде е дошла чумата Странджанският район е застрашен и в бъдеще"}
{"url": "http://www.focus-news.net/news/2018/07/19/2547203/blagoevgrad-intenziven-e-trafikat-na-leki-avtomobili-na-gkpp-kulata.html", "text": "Интензивен е трафикът на леки автомобили на граничен контролно-пропусквателен пункт (ГКПП) „Кулата“. Това съобщиха за  Радио „Фокус“ – Пирин  от „Гранична полиция“. На ГКПП „Илинден“ преминаването се извършва без проблеми. Нормално натоварен е и трафикът на българо-македонската граница. \r\nДвижението по автомагистрала „Струма“ и главен път Е-79 в Благоевградска област в посока Гърция е интензивно, но не се образуват колони от автомобили. \r\nЛивия НИНОВА", "date": "2018.07.19", "title": "Благоевград: Интензивен е трафикът на леки автомобили на ГКПП „Кулата“"}
{"url": "http://www.focus-news.net/news/2018/07/19/2547204/makfaks-makedoniya-amerikanski-gubernator-uveri-vsichki-obichat-cherna-gora-vapreki-problemite-na-balkanite.html", "text": "Губернаторът на американския щат Мейн Пол Лепадж увери, че „всички обичат Черна гора, без оглед на проблемите на Балканите през последните години“, предава македонската информационна агенция  „Макфакс“ . \r\n„Това е добре, защото Черна гора е приятел на всички, Мейн иска да бъде нейн партньор“, подчертава Лепедж според съобщение, публикувано на официалната интернет страница на посолството на САЩ в Подгорица.  \r\nПо-рано президентът на САЩ Доналд Тръмп предположи в интервю пред телевизионния канал Fox News, че Черна гора може да вкара страната в Трета световна война. \r\n„Разбирам какво казвате и аз зададох същия въпрос“, заяви Тръмп в интервюто пред телевизионния канал, когато бе попитан дали при нужда САЩ трябва да изпратят армия за защита на миниатюрната балканска страна. „Черна гора е много малка страна с много силни хора. Те наистина са много силни. Много агресивни хора, които могат да агресират и... честито, вече си в Третата световна война. Но това е начинът, по който са построени нещата“. \r\nКоментарите на американския държавен глава бяха направени няколко дни, след като той шокира съюзниците в НАТО, като заплаши да извади САЩ от военния съюз, ако другите страни-членки не увеличат разходите си за отбрана. Интервюто е записано след срещата на високо равнище с руския президент Владимир Путин. \r\n„Докато срещата на върха на НАТО в Брюксел беше всепризнат триумф и страните-членки се съгласиха да вложат милиарди долари с по-бързо темпо, срещата с Русия може да се окаже, в дългосрочен план, дори по-голям успех“, написа американският президент в „Туитър“. \r\nЧерна гора стана част от военния съюз през юни 2017 година. Договорът задължава страните-членки да се защитават една друга в случай на външна агресия, но тази клауза е активирана само в един случай – от САЩ след атентати от 11 септември 2001 г. Тереза Герова", "date": "2018.07.19", "title": "„Макфакс“ (Македония): Американски губернатор увери: „Всички обичат Черна гора, въпреки проблемите на Балканите“"}
{"url": "http://www.focus-news.net/news/2018/07/19/2547201/otkrito-e-vtorichno-ognishte-na-chuma-po-drebnite-prezhivni-zhivotni-v-grad-bolyarovo.html", "text": "Със своя заповед днес директорът на Българската агенция по безопасност на храните (БАБХ) д-р Дамян Илиев обяви вторично огнище на чумата по дребните преживни животни в град Болярово. Това съобщиха от  БАБХ . Огнището е вторично, защото е възникнало в стадо, чийто собственик има роднинска връзка с фермер от село Крайново, където преди това беше открито огнище, т.е. то е свързано с вече установен случай.  \r\nВ заповедта се посочва, че директорът на ОДБХ Ямбол трябва да организира: \r\n1. Принудително убиване по хуманен начин и обезвреждане на всички дребни преживни животни в засегнатия животновъден обект, както и контактните му животновъдни обекти. \r\n2. Мерките трябва да се изпълнят при спазване на изискванията на Наредба № 22 от 14.12.2005 г. за намаляване до минимум страданията на животните по време на клане или умъртвяване; \r\n3. Труповете на животните в обектите и контаминирания материал да бъдат унищожени под официален надзор, по начин недопускащ разпространяване на болестта съгласно изискванията \r\n4. Извършване на механично почистване и многократна дезинфекция на помещенията за дребни преживни животни, оборудването, транспортните средства, дворовете и улиците в и около животновъдните обекти; \r\n5. Извършване на епизоотично проучване и проследяване през последните три седмици, преди датата на съмнение на движения на дребни преживни животни, продукти получени от тях и странични животински продукти добити от тях, фуража и на транспортните средства, свързани с обектите. \r\nСобствениците на убитите животни ще да бъдат обезщетени съгласно чл. 141-148 от Закона за ветеринарномедицинската дейност и Наредбата за условията и реда за разходване на средствата за покриване на разходите, свързани с епизоотичните рискове. \r\nВ тези населени места трябва да се извършат мерките: \r\n1. Преброяване и актуализация на данните за дребните преживни животни и животновъдните обекти в информационната система ВетИС \r\n2. Ежеседмични клинични прегледи за чума по дребните преживни животни и други заразни болести във всички обекти за дребните преживни животни, като резултатите от прегледите да се документират. \r\n3. Вземане на двойни проби (серум и очен или носен секрет) от всеки един обект с дребни преживни животни по схема за откриване на 5% разпространение с 95% достоверност и изпращането им до НДНИВМИ за изследване за чума по дребните преживни животни.", "date": "2018.07.19", "title": "Открито е вторично огнище на чума по дребните преживни животни в град Болярово"}
{"url": "http://www.focus-news.net/news/2018/07/19/2547191/ria-novosti-protestirashti-se-opitaha-da-shturmuvat-parlamenta-v-kishinev.html", "text": "Привърженици на опозицията се опитаха да щурмуват сградата на парламента в Кишинев, предава кореспондент на руската информационна агенция  РИА Новости , като уточнява, че полицията е възпрепятствала влизането им.  \r\nМитингът бе организиран от кандидатa за кметския пост в молдовската столица Андрей Нестасе (Платформа „Достойнство и истина“),  който на 17 юли призова гражданите да се включат в демонстрацията. Въпреки това на на призива му откликнаха едва около 200 души. Протестиращите настояват за признаване на резултатите от кметските избори, които бяха анулирани заради предполагаеми нередности при гласуването.  \r\nСъгласно разпространената информация, участниците в протеста са опитали да проникнат със сила в сградата на правителството, но са били отблъснати от полицията. След това под засилено полицейско присъствие те са се насочили към парламента, където също са предприели опит за влизане в сградата.  Тереза Герова", "date": "2018.07.19", "title": "РИА Новости: Протестиращи се опитаха да щурмуват парламента в Кишинев"}
{"url": "http://www.focus-news.net/news/2018/07/19/2547196/40-000-komplekta-za-vzemane-na-probi-za-izsledvane-nalichieto-na-trihineloza-i-afrikanska-chuma-po-divata-svinya-shte-badat-razdadeni-na-stopanisvashtite-divecha-v-stranata.html", "text": "До края на седмицата стопанисващите дивеча във всички ловностопански райони на страната ще получат необходимите комплекти за вземане на проби от отстреляните диви свине за изследване на месото за трихинелоза и Африканска чума (АЧС). Това съобщиха от  Изпълнителна агенция по горите . 40 000 бр. са комплектите, които вчера са получени от регионалните дирекции по горите и предстои получаването им от всички структури, стопанисващи дивеча в България. \r\nС писмо от 6 юли 2018 г. на изпълнителния директор на Изпълнителна агенция по горите са изпратени указания за необходимите мерки, които трябва да се вземат от ловците при отстрел на дива свиня. Комплектът за взимане на проби съдържа вакумтейнери за кръв, контейнери за органни проби, пликове, писмо. В писмото се описват датата и мястото на отстрела, възрастта, пол, килограми на дивата свиня. Пробите се изпращат в максимално кратък срок до лаборатория, определена от БАБХ. Списъкът с лабораториите и техните адреси са изпратени с указанията, като е предвидено намаление на цената за изследване на месото от дива свиня. Тези изследвания за трихинелоза и АЧС са задължителни и отговорността е  на ловците.  \r\nВземането веднага на проби и изпращането им за изследване е изключително важна мярка, с която навременно ще бъдат определени и ограничени териториите при възникване на тези опасни болести в нашата страна, които могат да доведат до заразяване не само на дивите свине, както и до изключително големи стопански и икономически загуби .   \r\nИзпълнителна агенция по горите отново призовава българските ловци за стриктно спазване на наложените мерки от Министерство на земеделието, храните и горите и Изпълнителна агенция по горите във връзка с опасността от навлизането на африканска чума при дивите свине и за ограничаване разпространението на заболяването.", "date": "2018.07.19", "title": "40 000 комплекта за вземане на проби за изследване наличието на трихинелоза и Африканска чума по дивата свиня ще бъдат раздадени на стопанисващите дивеча в страната"}
{"url": "http://www.focus-news.net/news/2018/07/19/2547209/kathimerini-v-gartsiya-e-zadarzhan-balgarin-zapodozryan-za-palezh-v-blizost-do-voenen-obekt.html", "text": "Гръцките власти задържаха гражданин на България, заподозрян в палеж, съобщава електронното издание на вестник  Kathimerini .  \r\nСъгласно разпространените данни, лицето е задържано във връзка с поредица от пожари в района на Рупел -  военно укрепление от Втората световна война, част от Линията „Метаксас“, разположено край едноименното изоставено село на границата с България. \r\nСлужители на гръцката армия са подали сигнал в 7 часа сутринта в четвъртък, след като са забелязали пламъците на два отделни пожара, бушуващи в близо до форта.  Тереза Герова", "date": "2018.07.19", "title": "Kathimerini: В Гърция е задържан българин, заподозрян за палеж в близост до военен обект"}
{"url": "http://www.focus-news.net/news/2018/07/19/2547202/vitsepremierat-krasimir-karakachanov-kretenizam-e-da-obyasnyavash-che-ima-tayna-politika-za-izselvane-na-naselenieto-ot-strandzha-za-da-zaselyat-migranti.html", "text": "Кретенизъм е да обясняваш на възрастните животновъди от Странджа за тайна политика за изселване на населението от района, за да се заселят мигранти. Това каза вицепремиерът Красимир Каракачанов пред журналисти,  предаде репортер на  Агенция „Фокус\" . „Това е кретенизъм, идиотизъм и престъпление. Умишлено се тиражира и то от политически фигури. Това е идиотизъм, граничещ до престъпление. Разбирам, че всяка една от партиите иска да вземе властта“, каза Каракачанов. По думите му няма никакви нелегални мигранти, превозвани от Германия или откъдето и да е от света, нощно време тайно. „Как си мислите вие, че аз като военен министър ще позволя подобно нещо. Същите тези, които най-много крякат срещу нелегалните емиграция, само до преди една година пееха либералните песнички на Брюксел - техният шеф на ПЕС и техните евродепуатти. Сега същите тези хора се правят загрижени за нацията. Айде стига с политическата простотия. Малко от малко да се чувстваме като българи. Днес си опозиция, утре ще дойдеш на власт. Не е нормално да разграждаш държавата, стига с този нихилизъм“, коментира Каракачанов.  \r\nДеница КИТАНОВА", "date": "2018.07.19", "title": "Вицепремиерът Красимир Каракачанов: Кретенизъм е да обясняваш, че има тайна политика за изселване на населението от Странджа, за да заселят мигранти"}
{"url": "http://www.focus-news.net/news/2018/07/19/2547205/mrrb-balgariya-podkrepi-izbora-na-nova-koordinirashta-struktura-podpomagashta-dunavskata-strategiya.html", "text": "С взетото решение в рамките на съвместното заседание на Комитета за наблюдение по програма „Дунав“ 2014-2020 и Националните координатори по Дунавската стратегия, проведено на 18 юли в гр. Сплит, Хърватия, приключиха успешно усилията на Българското председателство на Дунавската стратегия за постигане на консенсус между държавите от Дунавския регион за избор на нова координираща структура, подпомагаща изпълнението на Стратегията. Това съобщиха от пресцентъра на  Министерство на регионалното развитие и благоустройството  (МРРБ). В рамките на своето председателство България подсигури провеждането на конструктивен дебат относно избора на новата структура, с цел гарантиране на приемственост и по-нататъшно подобряване на управлението и координацията на Стратегията. City of Vienna – Австрия, в партньорство с Министерството на регионалното развитие, публичната информация и европейските фондове на Румъния, ще поемат организацията и функционирането на новата структура. Членовете на Комитета за наблюдение и Националните координатори оцениха високо съвместното проектно предложение на Австрия и Румъния, което беше одобрено с консенсус от всички представени на срещата държави. Заместник-министър Деница Николова, в качеството ѝ на Национален координатор на Стратегията за България, също изрази подкрепа за проектното предложение на Австрия и Румъния. Тя представи и информация за напредъка в подготовката на Годишния форум на Дунавската стратегия в София през м. октомври 2018 г. \r\nВ рамките на съвместната среща бяха представени и обсъдени резултатите от оценката на проектните предложения по Фонда за разработка на проекти по Специфична цел 4.2 на програма „Дунав“, свързана с подобряване на системите за управление и капацитета на институциите, ангажирани с развитието и изпълнението на целите на Дунавската стратегия. Одобрени са общо 19 предложения, с участие на 9 български партньори, от които 4 водещи партньори (Асоциация на българските енергийни агенции, Регионална агенция за предприемачество и иновации-Варна, Фондация за създаване на ефективни алтернативи и WWF България). \r\nНа 17 юли 2018 г. в гр. Сплит се проведе и осмото заседание на Комитета за наблюдение по програма „Дунав“ 2014-2020. Членовете на Комитета за наблюдение обсъдиха и приеха концепцията и следващите стъпки за подготовка и отваряне на Трета покана за набиране на проектни предложения по програмата. Поканата се предвижда да бъде отворена по всички приоритетни оси, покриващи иновации, подобряване на капацитета, управление на качеството на водите, транспорт, веломаршрути и др., през м. октомври 2018 г. Тематични информационни събития по време на поканата (със съдействието на националните звена за контакт по програмата) ще бъдат организирани във всички държави от Дунавския регион.", "date": "2018.07.19", "title": "МРРБ: България подкрепи избора на нова координираща структура, подпомагаща Дунавската стратегия"}
{"url": "http://www.focus-news.net/news/2018/07/19/2547207/zadarzhaha-dvama-mazhe-pomagali-na-chuzhdentsi-da-preminavat-v-stranata-pri-dragomanskoto-selo-malo-malovo.html", "text": "С постановление на прокурор в Районна прокуратура – Сливница за срок до 72 часа са задържани две лица - К.М и И.С., привлечени в качеството на обвиняеми за извършено от тях престъпление по чл. по чл.281 ал.2, т.1 и т.5, вр. ал.1 от НК. Това съобщиха от  Апелативна прокуратура-София . Досъдебното производство срещу тях е било образувано вчера, 18 юли, за това, че около 07.50 часа, в землище на с. Мало Малово, община Драгоман, чрез използване на моторни превозни средства и с цел да набавят за себе си имотна облага, противозаконно подпомогнали чужди граждани да преминават в страната, в нарушение на закона.  \r\nПредстои РП – Сливница да внесе искания за постоянна мярка за неотклонение „Задържане под стража“ спрямо обвиняемите.", "date": "2018.07.19", "title": "Задържаха двама мъже, помагали на чужденци да преминават в страната при драгоманското село Мало Малово"}
{"url": "http://www.focus-news.net/news/2018/07/19/2547206/trima-sluzhiteli-na-varnenskiya-zatvor-sa-otstraneni-ot-dlazhnost-sled-savmestna-operatsiya-na-gd-izpalnenie-na-nakazaniyata-i-mvr.html", "text": "Задържани са трима служители на затвора във Варна при съвместна операция между ГД „Изпълнение на наказанията“ и МВР под наблюдението на Окръжна прокуратура – Варна, след сигнал на директора на затвора. Това съобщиха за  Агенция „Фокус“  от пресцентъра на  Министерството на правосъдието . Срещу тримата задържани е образувано досъдебно производство. По разпореждане на министъра на правосъдието срещу задържаните служители са образувани дисциплинарни производства. Те са отстранени от длъжност до приключване на производствата. \r\nЦветилена СИМЕОНОВА", "date": "2018.07.19", "title": "Трима служители на варненския затвор са отстранени от длъжност след съвместна операция на ГД „Изпълнение на наказанията“ и МВР"}
{"url": "http://www.focus-news.net/news/2018/07/19/2547210/blagoevgrad-v-petrich-be-otkrita-izlozhbata-arheologicheskoto-nasledstvo-na-azerbaydzhan.html", "text": "В Петрич бе открита изложбата „Археологическото наследство на Азербайджан“, предаде репортер на  Радио „Фокус“ – Пирин . Тя е разположена в пространството пред централната експозиционна зала на Исторически музей – Петрич. Официални гости на събитието са Нейно Превъзходителство д-р Наргиз Гурбанова – посланик на Република Азербайджан в България, кметът на Петрич Димитър Бръчков и зам.-кметовете на общината, председателят на Общински съвет – Петрич Георги Тренчев, зам.-областният управител на Благоевград Антоанета Янчева, представители на Министерство на културата, историци, културни дейци и граждани. Представяне на изложбата направиха Сотир Иванов, директор на Исторически музей – Петрич, и доц. д-р Людмил Вагалински, директор на Националния археологически институт с музей при Българската академия на науките (НАИМ при БАН), който е инициатор на представянето на изложбата в града, заедно с общинското ръководство на Петрич. Доц. д-р Вагалински посочи, че първоначално изложбата е била разположена в НАИМ, където е предизвикала огромен интерес. Той каза още, че през месец май е било сключено петгодишно споразумение между НАИМ при БАН и Института за археология и етнография към Азербайджанската национална академия на науките (ИАЕ към АНАН). Документът представлява своеобразен договор за международно сътрудничество, в който двете страни се споразумяха да обединят усилията си и да работят заедно, да установяват сътрудничество в областта на археологически проучвания в България и Азербайджан. \r\nЛивия НИНОВА", "date": "2018.07.19", "title": "Благоевград: В Петрич бе открита изложбата „Археологическото наследство на Азербайджан“"}
{"url": "http://www.focus-news.net/news/2018/07/19/2547211/pernik-zaradi-tehnicheska-greshka-otlozhiha-zasedanieto-na-obshtinskiya-savet.html", "text": "Допусната техническа грешка на председателя на Общински съвет - Перник Иво Савов прекрати днешното редовно заседание на местния законодателен орган. Това съобщиха от пресцентъра на  Общината . \r\n„Поради техническа грешка по проведена процедура за гласуване на днешната сесия, за която се извинявам, отлагам заседанието на ОбС за 20.07 – петък, от 13.00 часа. Заседанието ще се проведе по същия дневен ред, считано от точка №7“, заяви от трибуната Иво Савов. \r\nДнешният дневен ред на Общинския съвет включваше 25 точки, шест от тях бяха приети. Сред точките бяха отговорите на кмета Вяра Церовска на питания от общински съветници, гласувани бяха и отдавания под наем обекти общинска собственост, както и промяна на правния статут на общинска недвижима собственост, покупко-продажба на недвижим имот - общинска собственост.", "date": "2018.07.19", "title": "Перник: Заради техническа грешка отложиха заседанието на Общинския съвет"}
{"url": "http://www.focus-news.net/news/2018/07/19/2547208/vitsepremierat-krasimir-karakachanov-estestveno-che-obedinenite-patrioti-shte-badat-obedineni.html", "text": "Естествено, че „Обединените патриоти“ ще бъдат обединени. Това каза вицепремиерът и министър на отбраната Красимир Каракачанов пред журналисти във връзка с разногласията в „Обединени патриоти“,  предаде репортер на  Агенция „Фокус“ . На въпрос дали Валери Симеонов ще напуска коалицията, Каракачанов отговори: „Как ще я напуска?“. „Вчера слушах един политолог, който леко ме изненада с това, което каза, че различните мнения на трите партии в коалицията, всъщност допълвали разбиранията на трите електората в „Обединени патриоти“. Въпросът не е до електоралната борба. Лично аз смятам, че обществото има нужда от сигнали за единение и обединяване на политиците около общи мнения, а не разделение и джафкане. Това, което виждаме сега тук дори с дебатите, които минаха за проекта за модернизация на флота или доклада на отбраната – се търсят евтини политически дивиденти“, поясни Каракачанов. Той поясни, че не иска да взема страна, нито да бъде арбитър в отношенията в коалиция „Обединени патриоти“. \r\nДеница КИТАНОВА", "date": "2018.07.19", "title": "Вицепремиерът Красимир Каракачанов: Естествено, че „Обединените патриоти“ ще бъдат обединени"}
{"url": "http://www.focus-news.net/news/2018/07/19/2547219/mvnr-nyama-balgari-sred-postradalite-pri-izrigvaneto-na-vulkana-na-havaite.html", "text": "Към момента в посолството на България във Вашингтон и генералното консулство в Лос Анджелис няма постъпила информация за пострадали български граждани от изригването на вулкана Килауеа на остров Хавай. Това съобщиха от пресцентъра на  Министерството на външните работи . Генералното консулство на България в Лос Анджелис, САЩ, следи непрекъснато ситуацията.  \r\nПрипомняме, че от 3 май т.г. насам вулканът Килауеа на остров Хавай е в непрекъсната активност. Вулканът се намира във вулканичен парк, в чийто периметър от началото на изригването всички са евакуирани. В негова близост се допускат отделни туристически групи с плавателни съдове, които да наблюдават изригването на вулкана. Вчера един от туристическите плавателни съдове е засегнат от изригваща лава и бяха ранени 23 туристи.  \r\nМинистерството на външните работи препоръчва на българските граждани да се въздържат от подобни турове в района на вулкана и да следят и да се съобразяват с официалните разпоредби за сигурност и безопасност на местните власти.  \r\nДежурен телефон на генералното консулство в Лос Анджелис за спешни случаи: +1 310-437-3606.  \r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2018.07.19", "title": "МВнР: Няма българи сред пострадалите при изригването на вулкана на Хаваите"}
{"url": "http://www.focus-news.net/news/2018/07/19/2547214/smolyan-dvama-mazhe-za-zadarzhani-za-narushavane-na-obshtestveniya-red-i-tsinichno-povedenie-spryamo-politseyskite-sluzhiteli-v-madan.html", "text": "Двама мъже за задържани за нарушаване на обществения ред и цинично поведение спрямо полицейските служители в Мадан. Това съобщиха от  ОДМВР-Смолян . \r\nНа 18.07.2018 г. в РУ-Мадан е започнато бързо производство затова, че на 18.07.2018 г. около 08.40 ч. в гр. Мадан на ул.\"Обединение\" при посещение на сигнал за нарушаване на обществения ред от лицата Д.К.К. на 25 години от гр.Мадан, и Ж.И.К. на 45 години от гр. Варна. Двамата са употребявали алкохол пред жилищния блок и са пречили на спокойствието на гражданите. След пристигане на наряда по „Охрана на обществения ред“, мъжете започнали противозаконно да попречат на полицейските служители, като не се подчинили на полицейско разпореждане, грубо нарушили обществения ред, блъскали и оказали съпротива. Действията им били съпроводени с цинично поведение спрямо полицейските служители и явно неуважение. Двамата мъже са били във видимо нетрезво състояние, като единия е изпробван с техническо средство, което е отчело 2,74 промила концентрация на алкохол в кръвта, а другия е отказал да бъде изпробван. Те са задържани за срок от 24 часа. Работата по случая продължава.", "date": "2018.07.19", "title": "Смолян: Двама мъже за задържани за нарушаване на обществения ред и цинично поведение спрямо полицейските служители в Мадан"}
{"url": "http://www.focus-news.net/news/2018/07/19/2547215/rts-sarbiya-prezidentat-na-republika-srabska-poiska-izvanredno-zasedanie-zaradi-doklad-na-srebrenitsa.html", "text": "Президентът на Република Сръбска Милорад Додик поиска свикването на извънредно заседание на парламента, за да бъде обсъден доклад за клането в Сребреница, предава  Радио-телевизија Србије (PTC) , като се позовава на местни медии. \r\nНеотдавна Додик обяви, че ще настоява парламента на Сърбия да отхвърли доклада, изготвен през 2004 г. от комисия, разследваща събитията в и около на Сребреница. В него се съдържа списък с имена на лицата, убити в града и околностите му през юли 1995 г.  \r\nУточнява се, че председателят на местния парламент Неделко Чубрилович е насрочил заседанието за понеделник, 23 юли. Тогава депутатите трябва да съгласуват дата, на която ще бъде обсъдена инициативата на Додик.  Тереза Герова", "date": "2018.07.19", "title": "РТС (Сърбия): Президентът на Република Сръбска поиска извънредно заседание заради доклад на Сребреница"}
{"url": "http://www.focus-news.net/news/2018/07/19/2547216/blagoevgrad-mezhdu-7-i-9-leva-e-tsenata-na-1-kg-borovinki-na-pazarite-v-grada.html", "text": "Между 7 и 9 лева е цената за килограм боровинки на пазарите в Благоевград, показа репортерска проверка на  Радио „Фокус“ – Пирин . Търговците коментират, че има голям интерес към плода, като в момента се купува предимно за приготвянето на сладка и конфитюри. Други по-търсени горски плодове са горските ягоди и малините, цените на които са в същия диапазон.  \r\nТърсят се също сезонни плодове като дини, които се продават за около 0.50 лв./кг. Благоевградчани купуват ѝ пъпеши, нектарини, праскови и сини сливи, цените на които са в широки граници, според качеството и произхода на плодовете. \r\nЛивия НИНОВА", "date": "2018.07.19", "title": "Благоевград: Между 7 и 9 лева е цената на 1 кг боровинки на пазарите в града"}
{"url": "http://www.focus-news.net/news/2018/07/19/2547223/evgeni-krusev-zam-kmet-na-sofiya-ot-nachaloto-na-godinata-sa-zameneni-nad-100-opasni-stalba-za-ulichno-osvetlenie.html", "text": "От началото на годината са заменени над 100 опасни стълба за улично осветление. Това каза зам.-кметът на София по направление „Транспорт и транспортни комуникации“ Евгени Крусев, който провери ремонта на уличното осветление на бул. „Симеоновско шосе“ от участъка на ул. „Г.М Димитров“ до ул. „21 век“, предаде репортер на  Агенция „Фокус“ . По думите на Крусев в момента се извършва подновяване на осветлението на бул. „Симеоновско шосе“, но не се заменя изцяло с ново.“ Заменят се само стълбовете там, където има ударени вследствие на катастрофи или опасни такива“, каза той. Крусев заяви, че до момента са сменени около 1000 стълба, като целта е за 2018 г. да се спестят 290-300 хил. МВтч електроенергия. По думите му това реално позволява около 70 хил. лв. годишна икономия, която ще бъде насочена в изграждане на улично осветление там, където няма такова.  \r\n„В момента активно се работи по бул.„Симеоновско шосе“ и бул.„Христофор Колумб“, където се изгражда ново осветление“, коментира Крусев. Той посочи още, че се извършва дейност и по обществено значими пространства като квартални градинки, районни около училища и поликлиники. По думите му най-големият обект за годината е подмяната на осветлението на надлеза на ж.к „Надежда“, където ремонт не се е правил от изграждането на надлеза. „Процентът на осветляване ще се подобри с над 35%, ще бъдат сменени 27 стълба, които в годините са били повреждани в следствие на ПТП. Очаква се проектът да бъде завършен до края на летния сезон. Опитваме се да достигнем до цялостен ефект на районите, в които работим“, каза още той. Зам-кметът Евгени Крусев уточни, че в момента е подменено осветлението в ж.к „Красна поляна“ и предстои това да се случи и на бул. „Константин Величков“.  \r\n„Общо 8 млн. лв. влагаме в подмяна и изграждане на улично осветление като в това число влиза само изграждане и модернизиране. Още 5 млн. се дават за абонамент на фирмите, които поддържат обектите. За електроенергия се отделят около 7,7 хил. лв. Общо около 20 млн. струва уличното осветление на София за 2018 г.“, посочи той. По думите му за момента ремонтът се движи относително в график, но поради честите валежи за затруднява работата на открито.", "date": "2018.07.19", "title": "Евгени Крусев, зам.- кмет на София: От началото на годината са заменени над 100 опасни стълба за улично осветление"}
{"url": "http://www.focus-news.net/news/2018/07/19/2547222/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.19", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/07/19/2547220/gd-granichna-politsiya-normalno-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Златоград“, „Маказа“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. \r\nНели ГЕРГЬОВСКА", "date": "2018.07.19", "title": "ГД „Гранична полиция“: Нормално се осъществява преминаването през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/19/2547212/babh-shte-prevede-oshte-61-hil-lv-obezshteteniya-za-fermeri-ot-strandzha-i-kraynovo.html", "text": "Днес по обяд Българската агенция по безопасност на храните ще преведе още 61 хил. лв. обезщетения за земеделски производители от ямболските села Странджа и Крайново, чиито животни бяха умъртвени заради чумата. \r\nИзплащането в Странджа е от 11.30 часа, а в Крайново – от 13.00 часа. По банков път са преводите за стопани, подали молба за изплащане по банков път. Останалите се получават на касите на общините.", "date": "2018.07.19", "title": "БАБХ ще преведе още 61 хил. лв. обезщетения за фермери от Странджа и Крайново"}
{"url": "http://www.focus-news.net/news/2018/07/19/2547221/pazardzhik-ot-800-do-1000-leva-e-tsenata-za-kilogram-gorski-borovinki-kapini-i-malini-na-pazarite-v-grada.html", "text": "От 8.00 до 10.00 лева е цената за килограм горски боровинки, къпини и малини на пазарите в Пазарджишко, показа репортерска проверка на  Радио „Фокус“ – Пазарджик . На кооперативния пазар във Велинград и на този в курорта Юндола боровинките се продава за 10 лв., като търговците, предимно местни жители от велинградските села, мотивират високата цена с това, че тези плодове се берат изключително трудно. Същата е ситуацията и с малините и горските ягоди. Жените, които основно берат в гората боровинки, твърдят, че този вид дейност е ръчна и много трудоемка. Те пригаждат и самоделни изработени берачки за този вид горски плодове. Най-често боровинките, малините и ягодите се търсят от домакините за приготвяне на домашно  сладко. От 1 кг боровинки се произвеждат само 4 бурканчета сладко. На стоковите тържища в Пазарджишко горските плодове се продават на цена от 9 лв. за килограм. \r\nАлбена ЖИЛЕКОВА", "date": "2018.07.19", "title": "Пазарджик: От 8.00 до 10.00 лева е цената за килограм горски боровинки, къпини и малини на пазарите в града"}
{"url": "http://www.focus-news.net/news/2018/07/19/2547225/apelativniyat-sad-vav-varna-uvelichi-ot-15-na-18-godini-zatvor-prisadata-na-ohranitelya-priznat-za-vinoven-za-ubiystvoto-v-povelyanovo.html", "text": "Апелативният съд във Варна увеличи от 15 на 18 години затвор при първоначален строг режим присъдата на охранителя Виктор П. и го призна за виновен за умишленото убийство на Мартин К., извършено по хулигански подбуди и с особена жестокост в късната есен на 2015 г. в девненския квартал Повеляново. Това съобщиха от  Апелативният съд във Варна . Съдът потвърди първоинстанционната присъда в останалата ѝ част, с която са били уважени гражданските искове на родителите на убития младеж в размер на по 130 000 лева за всеки един от тях. \r\nДнес въззивната апелативна инстанция разгледа протеста на прокуратурата, както и жалбата на подсъдимия срещу 15 годишната присъда, с която през м.март тази година Окръжен съд – Варна призна вината на подсъдимия за убийството на 22-годишния Мартин К. от село Николаевка. Обвинението поиска наказание  доживотен затвор и като алтернатива съдът да наложи на охранителя от дискотека \"Акапулко\" 20 години лишаване от свобода.  Защитата на Виктор обжалва наказанието и поиска преквалификация на деянието за убийство, извършено при превишаване пределите на неизбежната отбрана. \r\nПресслужбата на Апелативен съд – Варна припомня, че с присъдата на първата съдебна инстанция  - 15 години лишаване от свобода при строг режим за умишлено убийство, Виктор е бил оправдан по първоначално повдигнатото обвинение за убийство, извършено по хулигански подбуди и с особена жестокост. Престъплението е било извършено на 28 ноември 2015 год. в девненския кв. „Повеляново“. Подсъдимият е бил повикан от работещ девненската дискотека „Акапулко“ по повод свада и сбиване с клиент на заведението. 22-годишният Мартин  празнувал в дискотеката с приятеля си Руси В. предстоящата сватба с неговата сестра.  Виктор пристигнал на мястото и след като се осведомил къде се намират клиентите, които не искали да напуснат дискотеката, се отправил към двора на намиращата се в съседство детска градина. Охранителят нападнал Мартин и му нанесъл с нож множество удари по тялото. Един от тях засегнал смъртоносно сърцето на 22-годишния младеж. Приятелят му бил ранен в бедрото, но успял да сигнализира на спешния телефон 112  за случилото се. Пристигналият медицински екип констатирал смъртта на Мартин.  \r\nДелото пред първата съдебна инстанция бе гледано два пъти, след промени в НПК, според които функциите на съдебен заседател не може да изпълнява действащ общински съветник. \r\nДнешната присъда на Варненския апелативен съд подлежи на касационна проверка пред ВКС в 15 дневен срок.", "date": "2018.07.19", "title": "Апелативният съд във Варна увеличи от 15 на 18 години затвор присъдата на охранителя, признат за виновен за убийството в Повеляново"}
{"url": "http://www.focus-news.net/news/2018/07/19/2547217/kyustendil-provezhda-se-obuchenie-na-lovtsi-vav-vrazka-s-opasnostta-ot-pronikvane-na-afrikanska-chuma-po-svinete.html", "text": "Провежда се обучение на ловци във връзка с опасността от проникване на африканска чума по свинете. Това съобщи за  Радио „Фокус” – Кюстендил  Венко Калинчев, представител на Ловно-рибарско сдружение „Елен” – Кюстендил. В ловните дружинки на територията на област Кюстендил започва обучение на ловците за разпознаване на африканската чума по дивите свине. Председателите на дружинките ще участват в срещи, в рамките на които ще бъде представено самото заболяване, начините на разпространение, изискванията към ловците за отстрел на диви свине, вземане на проби, съхраняване на месото и последващи действия, ако пробите дадат положителен резултат. В ловното сдружение са създадени 30 ловни дружинки. Около 3 300 диви свине са предвидени за отстрел на територията на област Кюстендил, след приемане на поправки в Закона за лова, свързани с превантивните дейности за недопускане заболяването африканска чума по свинете да навлезе и да се разпространи на територията на България. Регионалната дирекция по горите в Кюстендил вече е начертала пътека за издаването на разрешителни за лов, срок на действие на тези разрешителни, графици за ловните излети и изграждане на материално-техническа база за подборен лов. \r\nВенцеслав ИЛЧЕВ", "date": "2018.07.19", "title": "Кюстендил: Провежда се обучение на ловци във връзка с опасността от проникване на африканска чума по свинете"}
{"url": "http://www.focus-news.net/news/2018/07/19/2547226/prokuror-vladimir-chavdarov-otstranenite-nadzirateli-sa-puskali-lishen-ot-svoboda-da-izliza-izvan-teritoriyata-na-zatvora.html", "text": "Отстранените трима надзиратели са пускали лишен от свобода да излиза извън територията на варненския затвор. Това съобщи на извънреден брифинг окръжният прокурор на Варна Владимир Чавдаров, предаде репортер на  Радио “Фокус”-Варна . Трима надзиратели са задържани вчера в късния следобед за срок до 72 часа. Владимир Чавдаров коментира, че задържаните са позволявали на излежаващ присъда да напуска затворническото общежитие в шест случая от 31 май до 18 юли тази година. В момента се води досъдебно производство за престъпление по служба. Чавдаров уточни, че затворникът изтърпява присъда от Пловдивския военен съд за участие в организирана престъпна група, специализирала се в извършване на автокражби, като единият от членовете й е военен. Общият размер на наказанието на затворника е 6 години и осем месеца. Към днешна дата остатъкът е 4 години и 4 месеца.  \r\nДиана СТОЕВА", "date": "2018.07.19", "title": "Прокурор Владимир Чавдаров: Отстранените надзиратели са пускали лишен от свобода да излиза извън територията на затвора"}
{"url": "http://www.focus-news.net/news/2018/07/19/2547227/rositsa-plachkova-zam-kmet-na-kyustendil-priklyuchva-srokat-za-podavane-na-proekti-za-finansirane-na-mestni-initsiativi-ot-obshtinskiya-fond.html", "text": "Приключва срокът за подаване на проекти за финансиране на местни инициативи от създадения общински фонд. Това съобщи за  Радио „Фокус” – Кюстендил  Росица Плачкова, зам.-кмет на Община Кюстендил с ресор „Инвестиционна политика”. Фондът е формиран на базата на общински средства и подпомагане от страна на фондация „Агора”, като общинският принос е 20 000 лева, а фондацията осигурява 8000 лева от бюджета. „Проектните предложения трябва да бъдат на минимална стойност от  1000 лева, максимална - 2000 лева, като са допустими дейности за почистване на паркови пространства, създаване или възстановяване на стари паркови пространства, залесяване, поставяне на градинско обзавеждане, закупуване на техника, реновиране на детски или спортни площадки и други”, каза Росица Плачкова. По думите й кандидатът трябва да бъде организация, регистрирана по Закона за физическите лица с нестопанска цел или организация, регистрирана с обществена полза, или сдружения, регистрирани по Закона за управление на етажната собственост, или читалища, регистрирани по Закона за народните читалища, или местни културни или образователни институции. Това са детски градини, училища, ОДК. Продължителността за изпълнение на самото проектно предложение е до два месеца. В обхвата на проектното предложение трябва да бъде включен обект, който е общинска собственост. \r\n\"Има интерес към създадения Общински фонд за финансиране на местни инициативи\", каза още Росица Плачкова. \"Ще изискваме в обществената полза да се включват задължително собственици или живеещи в етажната собственост. По думите на зам.-кмета, когато става въпрос за етажна собственост, е най-добре е да вземат единно решение на събрание на сдружението, с което да кандидатстват с проектно решение и да се разберат кой каква работа ще върши и как това нещо да бъде опазено в бъдещето. „За улеснение на всички кандидатстващи, тук се предоставят материали, извадки от регулационните планове. Към момента дори сме направили типов проект на беседка, за да няма проблем с това, как се оформя проектното предложение от гледна точка на проект и цена”, обясни Росица Плачкова.  \r\nВенцеслав ИЛЧЕВ", "date": "2018.07.19", "title": "Росица Плачкова, зам.-кмет на Кюстендил: Приключва срокът за подаване на проекти за финансиране на местни инициативи от общинския фонд"}
{"url": "http://www.focus-news.net/news/2018/07/19/2547228/pregled-na-mezhdunarodnite-novini-do-13-chasa-agentsiya-fokus.html", "text": "Гръцките власти задържаха гражданин на България, заподозрян в палеж, съобщава електронното издание на вестник  Kathimerini .  \r\nСъгласно разпространените данни, лицето е задържано във връзка с поредица от пожари в района на Рупел -  военно укрепление от Втората световна война, част от Линията „Метаксас“, разположено край едноименното изоставено село на границата с България. \r\nСлужители на гръцката армия са подали сигнал в 7 часа сутринта в четвъртък, след като са забелязали пламъците на два отделни пожара, бушуващи в близо до форта. \r\n***  Европейският съюз ще „отмъсти“, ако американският президент Доналд Тръмп наложи „катастрофални\" мита за вноса на автомобили. Това предупреди еврокомисарят по търговията Сесилия Малмстрьом, предава  AFP . \r\n„Подготвяме списък на мерките за ребалансиране\", обяви Малмстрьом, докато същевременно Вашингтон обмисля дали да наложи тарифи върху вноса автомобили, подобни на тези за алуминия и стоманата. \r\n„Светът безспорно е изправен пред предизвикателства в резултат на глобалното свръхпроизводство (на метали), но подобни мерки за вноса на автомобили биха били катастрофални\", подчерта еврокомисарят. \r\n***  Преди влизането на „Алтернатива за Германия“, в Бундестага липсваше „реална опозиция“ – или поне така твърдят популистите, които изразиха ясни стремежи да се превърнат в най-силната фракция в парламента в Берлин. Ще трябва обаче да предприемат конкретни действия, защото статистиката представя картина, която е коренно различна от техните претенции, отбелязва в редакцията на германското издание  Focus . \r\nАко бъдат разгледани документи от Документалния и информационен център на Бундестага, то веднага става ясно, че фракцията на „Алтернатива за Германия“ не е особено активна. Особено популярни като инструмент за парламентарен контрол са т.нар. малки  и големи искания. Статистиката показва, че до този момент най-много запитвания – предимно „малки“ – са отправили „Левица“ (474), следвани от „Алтернатива за Германия“ (299), „Зелени“ (290) и Свободната демократическа партия (СвДП).  \r\nПо отношение на запитванията – усни и писмени, популистите не са активни. В статистиката за брой зададени устни въпроси „Алтернатива за Германия“ се нарежда на трето място с 90 – доста зад „Зелени“ (429) и „Левица“ (243). СвДП са четвърти с 64 въпроса. \r\nЩо се отнася до писмените въпроси, „Алтернатива за Германия“ е четвърта (414). Повечето въпроси са от „Зелените“ (1293) и „Левица“ (1066), СвДП имат 420, а независимите депутати – 31.  \r\nВажи средства за оказване на влияние в Бундестага представляват исканията за докладване пред парламента за конкретни събития. Тук „Алтернатива за Германия“ заема последно място с 38 искания за доклади. Най-много са отправени от „Левица“ (93), „Зелените“ (65) И СвДП (55). \r\n***  Месеци след отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия британската полиция е успяла да идентифицира заподозрените за отравянето на Скрипал, съобщава германският национален ежедневник  Die Welt , като се позовава на медийни доклади, цитиращи източници от разследващите органи. Съгласно разпространената информация,  заподозрените са граждани на Руската федерация. „Следователите са сигурни, че заподозрените са руснаци“, твърдят източниците.  \r\nПрез изминалите седмици стана ясно, че заради контакт с „Новичок“ в близост до Солзбъри е починала 44-годишна жена, а 45-годишният й съпруг е в тежко състояние. Сега разследващите органи разследват дали случаят има връзка с отравянето на Скрипал и дъщеря му. От редакцията припомнят, че веществото „Новичок“ е разработено в няколко бивши съветски републики, но след това е пренесено и в други държави.  \r\nЛондон обвинява Москва в опит за убийство на бившия офицер от ГРУ. Кремъл обаче отрече категорично твърденията. Случаят предизвика тежка дипломатическа криза, кулминацията на която бе изгонването на над 30 руски дипломати от страни от ЕС. \r\n***  Опозиционните сили в южната част на Сирия се договориха с подкрепяното от Русия правителство в Дамаск да предадат контрола над териториите, граничещи с Голанските възвишения, предава  AFP , като се позовава на данни от базираната в Лондон Сирийска обсерватория за човешките права (СОЧП). \r\nСъгласно разпространената информация, споразумението за прекратяване на огъня, обхващащо по-голямата част от провинция Кунейтра, ще позволи на сирийското правителство да възвърне контрола си в района. По данни на държавната агенция SANA е договорено правителствените сили да се върнат на позициите си от 2011 г. \r\n***  Словесната война между външнополитическите ведомства в Москва и Атина продължава, след като гръцкото правителството взе решение да експулсира двама руски дипломати за намеса във вътрешните работи на страната, коментират в редакцията на електронното издание на вестник  Kathimerini . \r\nГоворителят на Министерството на външните работи на Руската федерация Мария Захарова заяви, че „такива неща не остават без последствия\" и увери, че зад решението на Атина стоят трети държави. Гърция, допълни Захарова, трябва „да комуникира с руските си партньори и да не се поддава на мръсни провокации, в които за съжаление Атина е въвлечена\". \r\nМинистерството на външните работи на Гърция отговори рязко, като подчерта, че изявленията на Захарова са „характерен пример за неуважение към трета страна и липса на разбиране за съвременния свят, в който държавите, независимо от големината им, са независими и могат да упражняват независима, многоизмерна и демократична външна политика.\" \r\n„Неоснователните твърдения, че това решение е взето след натиск от страна на трети страни, не са достойни за коментар и показват нагласа на хора, които не разбират принципите и ценностите на гръцката външна политика\", подчертаха още от МВнР на Гърция. \r\n***  След срещата в Брюксел президентите на Сърбия и Косово – Александър Вучич и Хашим Тачи, са постигнали съгласие да подновят диалога за нормализиране на двустранните отношения „до няколко седмици“, съобщава електронното издание  Gazeta Express . \r\nВ съобщение от пресслужбата на Върховния представител на Европейския съюз по външните въпроси и политиката на сигурност Федерика Могерини бе подчертано, че Вучич и Тачи са преразгледали прогреса, направен в дискусиите за работната рамка за постигане на всеобхватно споразумение за нормализиране на двустранните отношения. Взето е решение следващата им среща да бъде организирана до няколко седмици.  \r\nОбръщайки се към медиите след срещата в Брюксел, президентът на Косово заяви, че тя е била „кратка, но една от най-трудните“ от началото на диалога между Белград и Прищина преди шест години. „Това беше кратка, но едно от най-трудните срещи, които имахме през последните шест години\", заяви Тачи пред журналисти в Брюксел. „Сърбия все още вярва, че Косово е част от нея. Грешат, много грешат“, категоричен бе Тачи, като същевременно допълни, че постигането на споразумение за нормализиране на двустранните отношения е полезно и за двете страни.  \r\nВ кратко изявление пред репортери, Вучич на свой ред заяви, че разговорите със сигурност не са били лесни, преминали в сложна и напрегната атмосфера, но все пак е постигнато съгласие по два въпроса. „Единият от тях е да продължим дискусиите и да се опитаме да намерим общ знаменател за компромисни решения, а другият – да запазим мира и стабилността в отношенията между Белград и Прищина“, подчерта Вучич. \r\nСръбският президент увери, че няма какво да се добави, освен едно изречение – за това, че \"албанците и Хашим Тачи искат да получат всичко, докато Белград се стреми към постигането на компромисно решение“. \r\n***", "date": "2018.07.19", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/19/2547229/prezidentat-rumen-radev-aktsiya-prechupvane-ne-mozhe-da-ima-uspeh-ako-pravitelstvoto-ne-si-prechupi-sobstvenite-vizhdaniya-za-tova-shto-e-to-pravova-darzhava.html", "text": "Акция „Пречупване” не може да има успех, ако правителството не си пречупи собствените виждания за това що е то правова държава и върховенство на закона, що е то корупция и как се развъжда тя у нас, що е то престъпност и как трябва да се борим с нея. Това каза пред журналисти в Авиобаза Граф Игнатиево президентът Румен Радев, предаде репортер на  Радио „Фокус”-Пловдив . Той опроверга изнесените данни от ГЕРБ, че именно през времето на служебното правителство, назначено от президента Румен Радев, сивият сектор у нас е придобил голяма сила. „Абсолютно невярно е това”, посочи Радев и призова управляващите да подкрепят твърденията си с реални цифри.  \r\n„Служебното правителство събра 1,6 млрд. лв., нека кажат къде са”, заяви той. По думите му именно служебното правителство, назначено от него, е събрало просрочени вземания от много години, особено в сферата на енергетиката. „Това ме навява на мисълта, че там нарочно не са търсени тези вземания от определени компании. Направете подробна справка, аз мога да ви я дам”, коментира президентът. По думите на Радев за разлика от мониторинговите доклади досега, най-сетне Европейската комисия е отговорила на нашите амбиции за членство в Еврозоната вече съвсем откровено и даже грубо, че има нужда от реални реформи. „Жалкото е, че натискът за реални реформи идва като принуда отвън, а не по вътрешно убеждение и усещане за дълг на българското правителство към собствените граждани”, каза още Румен Радев. „Крайно време е правителството да разбере, че лобирането навън за членство в Шенген и Еврозоната няма да има никакъв успех, ако не се вземат крути мерки тук, вътре, за справяне с корупция и бедност”, добави още президентът Румен Радев. \r\nЦветана ТОНЧЕВА", "date": "2018.07.19", "title": "Президентът Румен Радев: Акция „Пречупване” не може да има успех, ако правителството не си пречупи собствените виждания за това що е то правова държава"}
{"url": "http://www.focus-news.net/news/2018/07/19/2547213/prezidentat-rumen-radev-ochakvam-politika-chiito-greshki-da-ne-se-izkupuvat-s-ostavki.html", "text": "Очаквам политика, чиито грешки да не се изкупуват с оставки. Това каза пред журналисти в Авиобаза Граф Игнатиево президентът Румен Радев по повод освободените от длъжност служители в Министерството на земеделието, храните и горите, във връзка с чумата по животните, предаде репортер на  Радио „Фокус”-Пловдив . По думите на президента протестът, за който вчера бе обявено, че е постигнал успех за хората в Странджа, не кореспондира с техните нужди и тяхното виждане как да възстановят поминъка си. „Този протест само послужи за отслабване на напрежението, но проблемите остават и те растат”, посочи Румен Радев. Според него тук става въпрос как тези хора, загубили своя поминък, ще го възстановят, как ще имат стимул да останат в този регион, където това е единственото им препитание. „Крайно време е държавата да се замисли за една устойчива политика“, каза още Радев. \r\nПопитан дали тази политика трябва да се дискутира на ниво Консултативен съвет, президентът отговори, че първо трябва да се изчака и да се види какви са резултатите на правителството по отношение на кризата и дали то ще помогне реално на тези хора да се справят с нея, а не „просто да хвърлят едни пари към тях”, защото това не решава въпроса. „Защото тези парите са недостатъчни да компенсират реалните загуби и бъдещи ползи. Защото в този регион трябва да се приложат всеобхватни мерки“, коментира още Румен Радев. \r\nЦветана ТОНЧЕВА", "date": "2018.07.19", "title": "Президентът Румен Радев: Очаквам политика, чиито грешки да не се изкупуват с оставки"}
{"url": "http://www.focus-news.net/news/2018/07/19/2547218/afp-es-zaplashi-s-otmashtenie-ako-sasht-nalozhat-katastrofalnite-mita-za-vnos-na-avtomobili.html", "text": "Европейският съюз ще „отмъсти“, ако американският президент Доналд Тръмп наложи „катастрофални\" мита за вноса на автомобили. Това предупреди еврокомисарят по търговията Сесилия Малмстрьом, предава  AFP . \r\n„Подготвяме списък на мерките за ребалансиране\", обяви Малмстрьом, докато същевременно Вашингтон обмисля дали да наложи тарифи върху вноса автомобили, подобни на тези за алуминия и стоманата. \r\n„Светът безспорно е изправен пред предизвикателства в резултат на глобалното свръхпроизводство (на метали), но подобни мерки за вноса на автомобили биха били катастрофални\", подчерта еврокомисарят. Тереза Герова", "date": "2018.07.19", "title": "AFP: ЕС заплаши с „отмъщение“, ако САЩ наложат „катастрофалните\" мита за внос на автомобили"}
{"url": "http://www.focus-news.net/news/2018/07/19/2547231/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. \r\nКъм момента продължават да важат ограниченията за движение на моторни превозни средства по някои от пътищата в област Бургас. Едното е по пътя Варовник – Вълчаново ханче от км 20+000 до 39+200  за МПС над 10 тона, поради стесняване на пътното платно. \r\nДругото ограничение в областната пътна мрежа е по пътя от разклона за с.Варовник до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 тона, поради намален габарит на пътното платно. Същото ограничение важи и за пътя Черница – Сунгурларе – Чубра. Срокът за изброените ограничения е до края на тази година. \r\nМария ГЕОРГИЕВА", "date": "2018.07.19", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/07/19/2547232/obshtina-kazanlak-i-natsionalna-kompaniya-industrialni-zoni-shte-podpishat-memorandum-za-satrudnichestvo.html", "text": "На 20 юли от 11.00 часа в зала 6 в сградата на Община Казанлък ще бъде подписан Меморандум за сътрудничество между „Национална компания индустриални зони“ ЕАД и Община Казанлък. На церемонията ще участват изпълнителният директор на НКИЗ Антоанета Барес и кметът на общината Галина Стоянова. Това съобщиха от НКИЗ. \r\nКъм момента „Национална компания индустриални зони“ има подписани редица меморандуми за сътрудничество с общини в цялата страна. На съответните места местните власти са идентифицирали терени, подходящи за индустриални цели, които НКИЗ предлага на потенциални инвеститори, интересуващи се от възможности за инвестиция в региона.  \r\nЦелта е съвместната работа между НКИЗ и българските общини до доведе до развитие на регионите чрез нови инвестиционни проекти.", "date": "2018.07.19", "title": "Община Казанлък и „Национална компания индустриални зони“ ще подпишат Меморандум за сътрудничество"}
{"url": "http://www.focus-news.net/news/2018/07/19/2547230/gen-konstantin-popov-gerb-dokladat-za-sastoyanieto-na-otbranata-e-korekten-i-izvodite-v-nego-sa-na-myasto-armiyata-ne-se-nuzhdae-ot-politichesko-govorene.html", "text": "Докладът за състоянието на отбраната е коректен и изводите в него са на място - армията не се нуждае от политическо говорене. Това каза народният представител от ПГ на ГЕРБ ген. Константин Попов по време на обсъждането на  Доклада за състоянието на отбраната и въоръжените сили на Република България през 2017 г., предаде репортер на  Агенция „Фокус“ . „Тук е мястото да благодаря на всички войници, на всички хора от Министерство на отбраната за добре свършената работа. Те продължават да изпълняват своите задължения така, както трябва“, каза Константин Попов и обърна внимание, че са се подготвяли проекти, както и план за нарастване за бюджета на отбрана за достигане до 2% от БВП. „Какво правим ние в момента? Чухме хора от опозицията. Почнахме да критикуваме доклада. Това означава, че нямат доверие във военното ръководство. Трябва да се знае, че един доклад не се подготвя от министъра на отбраната“, заяви ген. Попов. Депутатът от ГЕРБ попита дали опозицията няма доверие в българските генерали. „Използваха се много критични думи. Според мен, думи, които не носят нищо добро“, допълни ген. Попов във връзка с твърдения на депутати от БСП, че армията ни е парализирана. Той попита БСП какво предлагат за армията. \r\nДеница КИТАНОВА", "date": "2018.07.19", "title": "Ген. Константин Попов, ГЕРБ: Докладът за състоянието на отбраната е коректен и изводите в него са на място - армията не се нуждае от политическо говорене"}
{"url": "http://www.focus-news.net/news/2018/07/19/2547224/a1-on-makedoniya-predsedatelyat-na-alians-za-albantsite-ne-poluchi-pokana-za-liderskata-sreshta-v-skopie.html", "text": "Председателят на „Алианс за албанците“ Зиядин Села не е получил покана за участие в лидерската среща в Скопие, която трябва да започне в обедните часове на деня, отбелязва македонското електронно издание  A1 On . \r\nНа разговорите трябва да присъстват четирима  лидери – двама от управляващите партии и двама от опозицията. Съгласно утвърдения формат, освен СДМС и ВМРО-ДПМНЕ, в срещата ще участват две албански партии - „Демократичен съюз за интеграция“ (ДСИ) и БЕСА.  \r\nA1 On припомня, че партията на Зиядин Села премина в опозиция. Тя е представена от двама депутати в парламента.  Тереза Герова", "date": "2018.07.19", "title": "A1 On (Македония): Председателят на „Алианс за албанците“ не получи покана за лидерската среща в Скопие"}
{"url": "http://www.focus-news.net/news/2018/07/19/2547233/aktsenti-v-predavaneto-ekologichen-rezonans-na-radio-fokus.html", "text": "В днешното издание на предаването „Екологичен резонанс\" на Радио \"Фокус\" ще насочим вниманието ви към разработване на проект за споделено ползване на електрически велосипеди в София. Коя е първата дестинация, при която всеки ще може да се възползва от новата услуга ще ни каже Елица Панайотова, координатор на проект „Зелена София“ към Асоциация за развитие на Столична община. \r\nСлед това ще ви срещнем с кмета на Община Димитровград Иво Димов, който има намерение да извърши пилотно изграждане, доставка и монтаж на подземни съдове за разделно събиране на отпадъци, включващо две отделения с по два броя подземни контейнери.  \r\nТези и още актуални теми - в предаването \"Екологичен резонанс\" на Радио \"Фокус\" от 13:00 до 14:00 часа, с водещ Йоланда Пелова.", "date": "2018.07.19", "title": "Акценти в предаването \"Екологичен резонанс\" на Радио „Фокус“"}
{"url": "http://www.focus-news.net/news/2018/07/19/2547235/daily-sabah-delegatsiya-na-sasht-pristiga-v-turtsiya-za-obsazhdane-na-sanktsiite-sreshtu-iran.html", "text": "Делегация на Министерството на финансите и на Държавния департамент на САЩ ще се срещне в Анкара с представителите на турските власти в петък, 20 юли, за да обсъдят санкциите срещу Иран, съобщава вестник  Daily Sabah , като се позовава на информация от Министерството на външните работи на Турция.  \r\n„Американска делегация, която понастоящем води разговори в Индия, ще посети Анкара в петък по повод санкциите срещу Иран\", поясни служител в турското външнополитческото ведомство. „Делегацията ще се срещне с представители на сродни институции, включително от външното и финансовото министерство\". Говорител на посолството в САЩ потвърди, че разговорите ще се проведат в петък и ще бъдат фокусирани върху санкциите на Иран. \r\nПрез май президентът Доналд Тръмп изтегли САЩ от договора за ядрената програма на Иран, постигнат от предшественика му на поста Барак Обама и други световни сили, и наложи нови санкции на Техеран. \r\nВисокопоставен служител на Държавния департамент заяви миналия месец, че Вашингтон е изискал от своите съюзници да намалят вноса на ирански петрол до ноември - призив, който Анкара публично отхвърли. \r\n„Иран е добър съсед и ние имаме икономически връзки. Няма да спрем нашите търговски връзки с Иран, само защото други държави ни казват да направим това\", категоричен бе турският външен министър Мевлют Чавушоглу.  \r\nНа свой ред САЩ заявиха, че са готови да работят отделно с партньорите си, за да им помогнат да намалят вноса на ирански петрол. От редакцията припомнят, че през ноември се очаква Вашингтон да наложи нови санкции на Иран.  \r\nТурция, съюзник на САЩ в НАТО, е зависима от вноса за покриване на повечето от енергийните си нужди. През първите четири месеца на годината Анкара е закупила повече от три милиона тона суров петрол от Иран, почти 55% от общото й потребление на суровината, според данните на турския енергиен надзорен орган EPDK. През първото тримесечие на 2018 г. Иран остава най-големият вносител на суров петрол в Турция, въпреки 20-процентния спад в сравнение с минали периоди.  Тереза Герова", "date": "2018.07.19", "title": "Daily Sabah: Делегация на САЩ пристига в Турция за обсъждане на санкциите срещу Иран"}
{"url": "http://www.focus-news.net/news/2018/07/19/2547234/veliko-tarnovo-tantsovi-ansambli-ot-devet-darzhavi-shte-uchastvat-v-21-to-izdanie-na-mezhdunarodniya-folkloren-festival-v-grada.html", "text": "Танцови ансамбли от девет държави ще участват в 21-то издание на Международния фолклорен фестивал във Велико Търново. Това съобщи на пресконференция президентът на фестивала Емил Павлов, предаде репортер на  Радио „Фокус“ – Велико Търново . Тази година участниците са от Боливия, Венецуела, Грузия, Китай, Коста Рика, Малайзия, Мексико, Русия и България. Ще се проведат общо 18 концерта в градовете Велико Търново, Добрич, Дряново, Трявна и други градове, като осем от концертите ще са на открито в Летен театър в парк „Марно поле“ във Велико Търново. Емил Павлов допълни, че 21-я Международен фолклорен фестивал – Велико Търново се провежда под патронажа на Националната комисия на Република България за ЮНЕСКО. Организатори са Национална Секция на CIOFF България и Община Велико Търново.  \r\nЗа първи път на сцената във Велико Търново ще се изявят участници от Боливия и Малайзия. Участниците от Боливия са  “ADAF Bolivia”. По думите на Павлов групата е на високо художествено ниво. Танцьорите ще представят културната традиция на Южна Америка и „дяволските танци“, характерни за годишния карнавал Оруро – една от най-известните атракции на континента.  Повече от 30 музиканти и танцьори от Коста Рика ще оцветят сцената на фестивала. В репертоара на групата са представени три региона на страната – Гуанакасте, Лимон и Пунтаренас. След 10-годишно прекъсване на сцената в Летния театър ще се изяви и ансамбъл от Венецуела. Изпълнителите са част от венецуелската общност, живееща в Маями. Участниците от Мексико са представители на столицата на централно-западния щат Халисто – Гуадалахара. Всички те са студенти от Техническия университет в Монтерей. През 2010 година този ансамбъл е определен от публиката на Международния фолклорен фестивал за Група на публиката. Те ще се представят с нов репертоар, феерични костюми и незабравимата музика на мариачите.  \r\nКитай ще бъде представен от 28 уникални изпълнители от Музикалната консерватори ZJCM. Емил Павлов отбеляза, че любимите на великотърновската публика „Летящи грузинци“ отново ще се изявят на сцената на Международния фолклорен фестивал. Фолклорният ансамбъл от университета в Тбилиси тази година ще се представи с изцяло нова програма. След дълго прекъсване участие във фестивала ще вземе и група от Русия. Великотърновската публика ще има възможност да наблюдава Националния фолклорен ансамбъл на Русия „KALINKA“. Това е една от най-известните формации в страната, носител на множество национални и чуждестранни награди, с повече от 50 хореографски композиции в репертоара си. \r\nБългарският фолклор ще бъде представен от Фолклорен танцов състав „Търновче“, Професионален фолклорен ансамбъл „Искра“ от Велико Търново, Фолклорен ансамбъл „Сидер Войвода“ от Горна Оряховица, Детско фолклорно студио „Раховче“, Фолклорен ансамбъл „Жар“ от София и  за първи път Фолклорен ансамбъл „Развитие“ от Севлиево. Ансамблите ще участват в дефилетата и в българската вечер, която ще се състои на 27 юли (петък). \r\nКонцертите ще са всяка вечер от 20.00 часа. Откриването ще се проведе на 21 юли (събота), като дефилето ще тръгне от Студентския стол в 18.30 часа. За 19.00 часа е предвидено представяне на съставите пред сградата на Община Велико Търново, а от 20.00 часа започва концерт в парк „Марно поле“. \r\nНадежда КРЪСТЕВА", "date": "2018.07.19", "title": "Велико Търново: Танцови ансамбли от девет държави ще участват в 21-то издание на Международния фолклорен фестивал в града"}
{"url": "http://www.focus-news.net/news/2018/07/19/2547237/", "text": "Областният управител на Сливен Чавдар Божурски изпрати писма до директора на ОД на МВР и началника на Отдел „Автомобилна администрация“, в които препоръча да бъдат предприети конкретни мерки срещу нерегламентираното придвижване на дребни преживни животни. Това съобщиха от  Областна администрация . Препоръките са дадени съгласно разпореждане на министъра на земеделието и храните Румен Порожанов, съгласувано с министъра на вътрешните работи Валентин Радев. Повод за него е усложнената епизоотична обстановка в страната. \r\nМВР и „Автомобилна администрация“ в Сливенска област ще извършват стриктни проверки на транспортните средства, превозващи дивеч, фуражи, живи животни и птици. Ще се следи за наличието на ветеринарно-медицинско свидетелство за придвижване, както и дали транспортните средства са лицензирани, спазени ли са изискванията за хуманно отношение към животните по време на транспортирането, също и фуражните забрани.  В случаите на нерегламентирано въвеждане и транспортиране на дивеч, живи животни и птици или суровини и храни от животински произход ще бъде уведомявана Областната дирекция по безопасност на храните.", "date": "2018.07.19", "title": "Сливен: Областният управител препоръча засилени мерки срещу нерегламентирания транспорт на животни"}
{"url": "http://www.focus-news.net/news/2018/07/19/2547240/sport-ivan-petkov-vklyuchi-chetiri-novi-imena-za-svetovnoto.html", "text": "Четири нови имена са включени в разширения състав на женския национален отбор за подготовката за световното първенство в Япония (29 септември - 20 октомври). Селекционерът Иван Петков ще даде възможност на посрещачките Симона Димитрова (Марица) и Вангелия Рачковска (Левски), разпределителката Гергана Георгиева (Левски) и центъра Деница Димитрова (Левски) да усетят какво е да тренираш с представителния ни тим. \r\n\"Имаме достатъчно време за подготовка преди световното първенство, за да мога да изпробвам по-голям брой млади състезателки. Александра Миланова, която бе с нас, отива на подготовка с националния отбор за девойки до 19 години за предстоящото европейско първенство. Другата перспективна състезателка от най-младите - Александра Георгиева, също ще бъде с тази селекция. Като цяло имаме млади и перспективни момичета и искам да ги видя в реална тренировъчна обстановка\", коментира за BGvolley-ball.com Петков. \r\nПодготовката на жените ще бъде в столичната зала \"Христо Ботев\" до края на месеца. На 30 юли лъвиците заминават за Панагюрище, където ще проведат двуседмичен лагер. Именно там българските момичета ще изиграят и първите си контроли преди мондиала, като домакинстват на Белгия на 9 и 10 август. \r\nВенцислав ДРАГОМАНОВ", "date": "2018.07.19", "title": "Спорт: Иван Петков включи четири нови имена за световното"}
{"url": "http://www.focus-news.net/news/2018/07/19/2547238/narodnite-predstaviteli-prieha-doklada-za-sastoyanieto-na-otbranata-i-vaorazhenite-sili-za-2017-godina.html", "text": "Народните представители приеха Доклада за състоянието на отбраната и въоръжените сили на Р България за 2017 година, предаде репортер на  Агенция „Фокус“ . „За“ гласуваха 94 депутати, 28 бяха „против“, а 24 се въздържаха. От БСП заявиха, че са против приемането на доклада и го обявиха за нереалистичен, подвеждащ и заблуждаващ. От ДПС изтъкнаха, че ще гласуват с „въздържал се“ за доклада за състоянието на отбраната. „Управляващите носят пълната отговорност за състоянието на армията“, посочи ген. Симеон Симеонов от ДПС. Комисията по отбрана прие доклада на 5 юни. В изготвянето му са участвали над 100 експерти от Министерството на отбраната. \r\nОсновният извод от доклада е, че Въоръжените сили са в състояние със затруднения и повишен риск да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на НАТО и ЕС. Поради системния финансов недостиг, нарастващия некомплект с личен състав и лошото състояние на остарялото въоръжение и бойна техника отделните задачи са изпълнявани с ограничения през 2017 година. През 2018 година Министерството на отбраната ще работи за: реализация на Националния план за увеличаване на бюджета за отбрана на 2% от БВП до 2024 година; стартиране на трите проекта за модернизация на армията; попълване на вакантните места във Въоръжените сили и окомплектоване на доброволния резерв; изграждане на система за прозрачен подбор и кариерно развитие на военнослужещите; изграждане на способности за киберотбрана. Миналата година недокомплектът в армията е приблизително 17%. Въпреки сериозното текучество на цивилни служители, по отношение на лицата по служебно правоотношение се наблюдават сериозни разлики в основното месечно възнаграждение на служители, заемащи една и съща длъжност. \r\nПрез 2017 година във Въоръжените сили са проведени 290 учения, което е с 11% повече от предходната година. Формирования и отделни военнослужещи са участвали в 8 мисии и операции зад граница. Общият брой военнослужещи, включени в планираните ротации през годината, е над 900, което е повишение от около 19 на сто. Формирования от Българската армия са участвали в 69 мероприятия по оказване на помощ на населението при тежки зимни условия, пожари, наводнения и транспортиране на болни. Изпълнението на тези задачи е осъществено от 1198 военнослужещи и 184 единици техника. В операцията за съвместни действия с органите на МВР по охрана на държавната граница с Турция средномесечно са участвали около 240 военнослужещи и 70 единици техника. \r\nБиляна ИВАНОВА", "date": "2018.07.19", "title": "Народните представители приеха Доклада за състоянието на отбраната и въоръжените сили за 2017 година"}
{"url": "http://www.focus-news.net/news/2018/07/19/2547244/evgeni-krusev-zam-kmet-na-sofiya-zatvarya-se-bulmontevideo-mezhdu-ulboryana-do-ulnikola-petkov.html", "text": "Затваря се бул.“Монтевидео“ между ул.“Боряна“ до ул.“Никола Петков“. Това каза зам.-кметът на София по направление \"Транспорт и транспортни комуникации\" Евгени Крусев, който провери ремонта на уличното осветление на Симеоновско шосе от участъка на ул. \"Г. М. Димитров\" до ул.\"21 век\", предаде репортер на   Агенция \"Фокус\" .  \r\nТой обясни, че след като е приключил първият ремонт за годината на бул. “Тодор Каблевшков“ от вчера движението е пуснато като са осигурени по 2 ленти в посока. „Днес се затваря бул „Монте видео“ между ул.“Боряна“ до ул.“Никола Петков“, защото решихме тези два ремонта да се разминат във времето и да се подсигури нормално предвижване на гражданите\", обясни той. Крусев уточни, че движението е цялостно затворено, а за около месец се очаква отсечката да бъде напълно обновена. “Цената за ремонтиране на бул. „Монте видео“ е около 8 млн. лв. За ремонт и поправка на инфраструктурата се отделят около 100 млн. лв.\", обясни той. По думите му в тази сума влизат и текущите ремонти.  \r\n„До края на месеца ще бъде завършена ул.“Солунска“ между бул.“Витоша“ и ул.“ Христо Белчев“, за да продължи работата по ул.“Ангел Кънчев“ и пл. „Славейков“, коментира Русев. Той посочи още, че в началото на август ще бъде затворена отсечката между ул. „6 септември“ и ул. „Шишман“.", "date": "2018.07.19", "title": "Евгени Крусев, зам.- кмет на София: Затваря се бул.“Монтевидео“ между ул.“Боряна“ до ул.“Никола Петков“"}
{"url": "http://www.focus-news.net/news/2018/07/19/2547245/babh-vseki-ponedelnik-v-agentsiyata-shte-zasedava-natsionalen-krizisen-shtab.html", "text": "Със заповед на изпълнителния директор на БАБХ д-р Дамян Илиев от 18 юли в агенцията е сформиран Национален кризисен щаб за справяне с болестите инфлуенца по птиците и чума по дребните преживни животни, както и за прилагане на превантивни мерки за неразпространение на африканската чума по свинете. За председател на щаба е назначен д-р Николай Лилов. Това съобщиха от пресцентъра на  БАБХ . Поименно са определени и експертите, които отговарят за контрола по всички звена на веригата. \r\nЩабът ще заседава всеки понеделник, като целта е да подпомага изпълнителния директор по вземане на решения, свързани с овладяване на заразите. \r\nЗаповедта за създаването на щаба е качена на интернет страницата на БАБХ -", "date": "2018.07.19", "title": "БАБХ: Всеки понеделник в Агенцията ще заседава Национален кризисен щаб"}
{"url": "http://www.focus-news.net/news/2018/07/19/2547242/gd-granichna-politsiya-intenziven-e-trafikat-na-kpp-kulata-gkpp-dunav-most-ruse-i-gkpp-dunav-most-vidin-feribotat-svishtov-zimnich-ne-raboti-za-neopredelen-period-ot-vreme.html", "text": "На българо-гръцката граница, на ГКПП \"Кулата\" трафикът е интензивен в двете посоки. На българо-румънската граница, на ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили. Това съобщиха от пресцентъра на  ГД \"Гранична полиция\" . Фериботната платформа, обслужваща линията Свищов-Зимнич, е спряла дейността си за неопределен период от време. Препоръчва се водачите на автомобили да използват съседните ГКПП \"Сомовит-Никопол\" и ГКПП \"Дунав мост-Русе\". \r\nНа българо-македонската, българо-сръбската и българо-турската граница трафикът е нормален на всички контролно-пропускателни пунктове.", "date": "2018.07.19", "title": "ГД \"Гранична полиция\": Интензивен е трафикът на КПП \"Кулата\", ГКПП \"Дунав мост-Русе\" и ГКПП \"Дунав мост-Видин\", фериботът Свищов-Зимнич не работи за неопределен период от време"}
{"url": "http://www.focus-news.net/news/2018/07/19/2547246/gd-granichna-politsiya-intenziven-e-trafikat-v-dvete-posoki-za-leki-avtomobili-na-gkpp-kalotina-i-na-izhod-za-tovarni-avtomobili-na-granitsata-s-rumaniya.html", "text": "„Гранична полиция“: Интензивен е трафикът в двете посоки на ГКПП „Кулата“ и ГКПП „Калотина“, както и на изход за товарни автомобили на границата с Румъния на ГКПП „Дунав мост – Русе“ и ГКПП „Дунав мост – Видин“. Това съобщиха от пресцентъра на  ГД „Гранична полиция“ . Данните са към 13.30 ч. На българо-македонската и българо-турската граници движението се извършва нормално. \r\nФериботната платформа, обслужваща линията Свищов - Зимнич, е спряла дейността си за неопределен период от време. Препоръчваме на водачите на автомобили да използват съседните ГКПП „Сомовит – Никопол“ и ГКПП „Дунав мост – Русе“.", "date": "2018.07.19", "title": "ГД „Гранична полиция“: Интензивен е трафикът в двете посоки за леки автомобили на ГКПП \"Калотина\" и на изход за товарни автомобили на границата с Румъния"}
{"url": "http://www.focus-news.net/news/2018/07/19/2547243/aktsenti-v-parvoto-izdanie-na-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В първото издание на съвместното предаване \"Добрич - Блян вихрен, понесен над степ ековита... \" на  Радио „Фокус“  и  Oбщина Добрич  ще ви разкажем за Добрич - град с богата история, стародавни традиции и многопластов културен облик. Всеки четвъртък ще ви срещаме с интересни хора и ще ви разказваме любопитни истории. В днешното издание ще възкресим паметта за отминали събития и личности, свързани с Добрич и Добруджа, ще потърсим опорните точки между минало и настояще, за да преоткрием хубавото и доброто във всеки от нас. Тази седмица ще ви срещнем с кмета на Добрич Йордан Йорданов, един млад човек, който със сърце и ум работи за своя град с поглед към бъдещето. Ще си припомним за една от славните личности, които цялата България почита, а добричани се гордеят особено – капитан Димитър Списаревски. Историкът Радослав Симеонов ще ни припомни за събития от началото на миналия век, които разкриват специфични черти от народопсихологията на добруджанеца – неговата идеалистична представа за саможертва в името на обединението на Отечеството, съхранената родова памет, която да бъде предадена на поколенията, всичко това намерило израз в идеята Добрич да бъде обявен за „Град на бойната слава“. В края на предаването ще ви срещнем с музиканта Росица Бояджиева и нейната история за добротворчеството, което се случва и в наши дни. Тези и още теми слушайте в предаването \"Добрич - Блян вихрен, понесен над степ ековита...\" от 14:00 до 15:00 часа с водещ Диана Стоева.", "date": "2018.07.19", "title": "Акценти в първото издание на предаването \"Добрич - Блян вихрен, понесен над степ ековита...\" на Радио „Фокус“"}
{"url": "http://www.focus-news.net/news/2018/07/19/2547236/ministar-krasimir-karakachanov-polititsite-da-slushat-voennite-tova-e-pravilniyat-podhod.html", "text": "Моят стремеж винаги е бил да върна самочувствието на командирите, на офицерите и войниците. Не да слушат политически празнословци и политически демагози, а политиците да слушат военните. Това е правилният подход. Това каза министърът на отбраната Красимир Каракачанов преди гласуването на Доклада за състоянието на отбраната и въоръжените сили на Р България за 2017 година, предаде репортер на  Агенция „Фокус“ . „Това, което се опитвам да провеждам като политика, е да върна самочувствието на хората в армията, че те са професионалистите, които трябва да вземат професионалните решения“, заяви той. „Години те бяха мачкани политически, бяха принуждавани да вземат решения, които не са им нито по сърце, нито професионално отговарят на разбиранията им“, обяви Каракачанов. „Няма такъв критичен доклад поне откакто аз се помня като народен представител в Комисията по отбрана“, коментира той по повод доклада за състоянието на отбраната през 2017 г. „Целта му не е да се правим на велики или да приемаме нещо формално. Целта е не да „хвърляме прах в очите“- а да показваме ситуацията в армията, не за да търсим кой е бил виновен преди, а за да можем да формираме ясна представа какво трябва да се прави“, посочи министърът. „През 500 години турско робство, за да оцелеем ни е спасило православието. А да оцелеем като нация и държава заслугата е само и единствено на Българската армия“, заяви Красимир Каракачанов. \r\nБиляна ИВАНОВА", "date": "2018.07.19", "title": "Министър Красимир Каракачанов: Политиците да слушат военните - това е правилният подход"}
{"url": "http://www.focus-news.net/news/2018/07/19/2547249/", "text": "Натоварено е движението по пътя Пазарджик-Панагюрище, като много товарни автомобили се движат и в двете посоки, предаде репортер на  Радио „Фокус” – Пазарджик . Патрул на КАТ „Пътна полиция” е разположен на изхода на Пазарджик в района на затвора в посока АМ „Тракия”. Пътните настилки са сухи. На места се образуват колони от автомобили при по-острите завои. На входа и изхода на село Попинци има видеонаблюдение. \r\nАлбена ЖИЛЕКОВА", "date": "2018.07.19", "title": "Натоварено е движението по пътя Пазарджик-Панагюрище"}
{"url": "http://www.focus-news.net/news/2018/07/19/2547247/v-sadebnata-palata-v-sofiya-shte-se-sastoi-brifing-vav-vrazka-sas-sluchaya-ot-13-yuli-2018-g-kogato-samolet-izletya-ot-letishte-sofiya-bez-da-e-minal-granichna-proverka.html", "text": "От 15.00 часа в зала 2 на 4 етаж на Съдебната палата говорителят на Главния прокурор Румяна Арнаудова ще даде брифинг за докладваните в прокуратурата материали от Гранична полиция във връзка със случая от 13 юли 2018 г., когато самолет е излетял от летище „София“ без да е минал гранична проверка. Това съобщиха от пресцентъра на  Прокуратурата .", "date": "2018.07.19", "title": "В Съдебната палата в София ще се състои брифинг във връзка със случая  от 13 юли 2018 г., когато самолет излетя от летище „София“, без да е минал гранична проверка"}
{"url": "http://www.focus-news.net/news/2018/07/19/2547251/prezidentat-rumen-radev-neka-novoizgradeniyat-pravoslaven-hram-v-aviobaza-graf-ignatievo-da-nosi-sila-i-vyara-na-lettsite-koito-pazyat-nebeto-na-balgariya.html", "text": "Днес е ден на вярата, която ни завещаха нашите ветерани и учители от поколенията, които градяха реактивната авиация и щурмуваха звуковата бариера, на героите, които прославиха България по времето на Балканската война, и тези, които яростно бранеха небето над София. Това заяви президентът и Върховен главнокомандващ на Въоръжените сили Румен Радев в авиобаза „Граф Игнатиево“ по време на откриването и освещаването на параклис „Св. Вмчк. Мина“, предаде репортре на  Радио \"Фокус\" - Пловдив .  \r\n„В днешния паметен ден на това свято място, от което започва военният суверенитет на България, тази вяра най-сетне има своя храм“, заяви президентът и посочи, че със съграждането и освещаването на параклиса военнослужещите от базата получават духовна закрила и подкрепа. Румен Радев пожела този храм да дава сила и вяра на българските летци, които носят на плещите си огромната отговорност да пазят небето на България, като се справят с неимоверните трудности и с убийствено малкия нальот, който тегне като прокоба вече дълги години, за да се връщат те с победа след всеки полет. \r\nСпоред президента Радев инженерно-техническият състав на военното формирование ежедневно извършва подвиг като продължава да осигурява изправна и надеждна техника в условията на недоимък. Държавният глава изрази надежда параклисът да даде вярата, че тази база най-накрая ще има нови и модерни самолети, които заслужава, и вяра на семействата да очакват завръщането на своите близки след полети.  \r\nПрезидентът посочи, че благодарение на новия храм паметта на онези, които не са се завърнали от полет, няма да изтлее. „Военната авиация е трудно и опасно призвание, в което вярата в собствените сили, в човека до теб, в правотата на каузата, са в основата на всичко“, заяви още държавният глава и призова всеки, който пристъпва прага на Авиобаза „Граф Игнатиево“, да работи с всеотдайност за България.  \r\nПрезидентът благодари на командването на авиобазата, за тяхната подкрепа в реализацията на идеята. „Гордея се с вас“, заяви пред личния състав Румен Радев.  \r\nПо време на тържественото събитие пловдивският митрополит Николай освети новоизградения храм, а сред присъстващите бяха командирът на ВВС генерал-майор Цанко Стойков, командирът на авиобаза „Граф Игнатиево“ бригаден генерал Димитър Петров, генерали и офицери от Въоръжените сили, ветерани и семейства на военнослужещи.", "date": "2018.07.19", "title": "Президентът Румен Радев: Нека новоизграденият православен храм в авиобаза \"Граф Игнатиево\" да носи сила и вяра на летците, които пазят небето на България"}
{"url": "http://www.focus-news.net/news/2018/07/19/2547252/yambol-sadat-zadarzha-pod-strazha-turski-grazhdanin-obvinen-za-kontrabandno-prenasyane-na-medikament-hormon-na-rastezha.html", "text": "По искане на Окръжна прокуратура – Ямбол съдът задържа под стража турския гражданин Орхан Б. Това съобщиха от пресцентъра на  Прокуратурата . Той е обвинен за това, че на 13.07.2018 г. от Република Турция за Република България на трасе за обработка на леки автомобили и автобуси, посредством микробус, е пренесъл през границата на страната от Република Турция за Република България без знанието и разрешението на митниците, стоки за търговски цели в големи размери – 75 бр. опаковки с медикамент  (хормон на растежа  на обща стойност 36400 лв. – престъпление по чл. 242, ал. 1, б. „д“ от НК. \r\nКонтрабандно пренасяните медикаменти са установени и задържани благодарение на отличната работа на митническите служители. \r\nСпоред прокурора е налице основано предположение за това, че турският гражданин е извършил престъплението, за което е обвинен. Представителят на държавното обвинение е категоричен, че Орхан Б. може да се укрие или да извърши ново престъпление. \r\nСъдът прие мотивите на прокурора и задържа под стража турския гражданин. \r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2018.07.19", "title": "Ямбол: Съдът задържа под стража турски гражданин, обвинен за контрабандно пренасяне на медикамент - хормон на растежа"}
{"url": "http://www.focus-news.net/news/2018/07/19/2547253/deputatite-reglamentiraha-sluchai-v-koito-reshenieto-na-administrativniya-sad-po-dela-shte-se-schita-za-okonchatelno.html", "text": "Депутатите регламентираха случаи, в които решението на административния съд по дела ще се счита за окончателно. Приетите текстове са от третата част от промените в Административно-процусеалния кодекс, приети на второ четене, с чиито преходни и заключителни разпоредби се изменя Данъчно-процесуалния кодекс, предаде репортер на  Агенция „Фокус“ . В досега действащото законодателство решението на административния съд подлежи на касационно обжалване по реда на Административнопроцесуалния кодекс. С направените промени депутатите приеха решението на административния съд да е  окончателно по дела, по които се обжалват установени с ревизионен акт публични вземания общо в размер до 750 лв. и на физически лица до 4000 лв., като не се включват начислените лихви за забава. \r\nДеница КИТАНОВА", "date": "2018.07.19", "title": "Депутатите регламентираха случаи, в които решението на административния съд по дела ще се счита за окончателно"}
{"url": "http://www.focus-news.net/news/2018/07/19/2547239/tass-ruskiyat-poslanik-v-atina-predupredi-vizitata-na-sergey-lavrov-v-gartsiya-gubi-aktualnost.html", "text": "В настоящата ситуация визитата на руския министър на външните работи Сергей Лавров в Гърция губи актуалност – или поне ако бъде проведена на планираните по-рано дати. Това заяви пред информационната агенция  TACC  посланикът на Руската федерация в Атина – Андрей Маслов. \r\n„Мисля, че в настоящата ситуация посещението губи актуалност, най-малкото на тези дати, за които говорихме, т.е месец септември“, коментира руският дипломат.  \r\nСъщевременно Маслов припомни, че Москва също ще експулсира гръцки дипломати – кои, колко и кога засега остава неясно. „Вече обявихме, че ще наложим огледални мерки, но не знам кога, кого и колко ще отпратим –разбира се, в съответствие със съществуващата практика, реципрочни мерки ще има“, категоричен бе ръководителят на руската дипломатическа мисия в Атина. Тереза Герова", "date": "2018.07.19", "title": "ТАСС: Руският посланик в Атина предупреди: Визитата на Сергей Лавров в Гърция губи актуалност"}
{"url": "http://www.focus-news.net/news/2018/07/19/2547255/pazardzhik-strupvane-na-avtomobili-ima-v-tsentralnata-chast-na-grada.html", "text": "Струпване на автомобили има в централната част на Пазарджик и в района на кооперативния пазар, предаде репортер на  Радио „Фокус“ – Пазарджик . Повече автомобили се движат по булевардите „Г. Бенковски“, „Кочо Честименски“, „България“, ул. Пловдивска, ул. „Болнична“ и ул. „Княгиня Мария Луиза“. Струпване на автомобили има и в района на градския пазар, където се образуват постоянни задръствания. \r\nРадослава МУРДЖЕВА", "date": "2018.07.19", "title": "Пазарджик: Струпване на автомобили има в централната част на града"}
{"url": "http://www.focus-news.net/news/2018/07/19/2547254/afp-bryuksel-prizova-stranite-ot-es-da-se-podgotvyat-za-proval-na-pregovorite-za-brekzit.html", "text": "Европейският съюз призова страните-членки и бизнеса да предприемат необходимите мерки и да се подготвят за ситуация, която би възникнала при провал на преговорите за излизане на Великобритания от структурите на Общността, предава  AFP . \r\n„Днешният текст призовава държавите-членки да ускорят подготовката\" за всички възможни резултати от преговорите за Брекзит, които трябва да бъдат приключени до 30 март 2019 г., се казва в изявление от Европейската комисия.   \r\n„Все още не е сигурно, че до тази дата ще има ратифицирано споразумение за Брекзит\", се казва още в разпространения текст.  Тереза Герова", "date": "2018.07.19", "title": "AFP: Брюксел призова страните от ЕС „да се подготвят“ за провал на преговорите за Брекзит"}
{"url": "http://www.focus-news.net/news/2018/07/19/2547248/prezidentat-rumen-radev-balgariya-tryabva-da-razviva-sobstven-otbranitelen-kapatsitet.html", "text": "България трябва да развива собствен отбранителен капацитет, с огромно внимание към развитието на въоръжените сили. Това каза пред журналисти в Авиобаза Граф Игнатиево президентът Румен Радев, предаде репортер на  Радио „Фокус”- Пловдив . Държавният глава посочи, че това е ясно и като резултат от срещата на върха на НАТО. Според него ние трябва да имаме една наистина всеобхватна и устойчива политика за развитие на отбранителните възможности на страната. „В момента все още няма такава политика”, заяви Радев. Той коментира още, че нальотът на пилотите от Авиобаза Граф Игнатиево е най-малък през това полугодие, като според него всичко това е резултат от това, което той е обявявал още преди три години и сега вече се усеща. \r\nПрезидентът Румен Радев каза още, че резултатът от проверката за смъртта на двамата пилоти в авиобазата в Крумово е приключила, но той не може да говори нищо, преди официално да се произнесат сформираната по случая комисия и Министерството на отбраната (МО). \r\n„Нови летателни апарати очакваме. Знаете, че изискванията за предоставяне на оферта са изпратени на 3 юли и очаквам наистина един справедлив обективен и прозрачен процес, така че да се вземе най-доброто”, посочи още Румен Радев. По думите му това е ангажимент на МО и то трябва да се прави така, както се прави по света - трябва да има обявяване, тъй като това са явни процеси. „Вярвам, че МО ще вземе всички необходими мерки да има прозрачност, но в рамките все пак на конфиденциалност на информацията”, каза още Румен Радев. \r\nЦветана ТОНЧЕВА", "date": "2018.07.19", "title": "Президентът Румен Радев: България трябва да развива собствен отбранителен капацитет"}
{"url": "http://www.focus-news.net/news/2018/07/19/2547257/ministar-temenuzhka-petkova-tvardenieto-na-prezidenta-che-sluzhebnoto-pravitelstvo-e-sabralo-16-mlrd-leva-prosrocheni-vzemaniya-e-lazha.html", "text": "Днес с изненада чух, че президентът Румен Радев коментира тема, която силно ме впечатли. Цифрите, които той коментира бяха наистина впечатляващи, а именно, че по време на служебното правителство са събрани просрочени вземания в размер на 1,6 млрд. лева, основно от енергетиката. Това каза на брифинг в Народното събрание министърът на енергетиката Теменужка Петкова, предаде репортер на  Агенция „Фокус“ . „Това е не силно преувеличено, това е лъжа“, обяви тя. „Бюджетът на Министерството на енергетиката е 256 млн. лева за 2017 г. Няма как да говорим за 1,6 млрд. лева в абсолютно никакъв случай“, посочи Теменужка Петкова. „Това е абсолютна манипулация, една неистина. Това или трябва да бъде доказано от президента и той да ни убеди, че това е така, или да бъдат представени документи, които да покажат, че той говори истината“, обяви тя. „Мисля, че един срок от 3 дни е достатъчен, за да можем да се убедим в това, което говори“, каза още Петкова. \r\nБиляна ИВАНОВА", "date": "2018.07.19", "title": "Министър Теменужка Петкова: Твърдението на президента, че служебното правителство е събрало 1,6 млрд. лева просрочени вземания, е лъжа"}
{"url": "http://www.focus-news.net/news/2018/07/19/2547258/iag-v-sila-sa-novi-tseni-za-otstrel-na-diva-svinya-pri-grupov-lov.html", "text": "Със Заповед № РД 48-62 от 18.07.2018 г. на министъра на земеделието, храните и горите се  утвърждават нови цени за ползване на дивеч за организирания ловен туризъм. Това съобщиха от  Изпълнителна агенция по горите  (ИАГ). \r\nЗа отстреляна дива свиня при групов лов на възраст до една и от една до две години не се заплаща. За отстреляна женска дива свиня над 2 години цената от 500 евро става 100 евро. \r\nПромяната се налага с цел финансовото облекчаване на ловците, които ще ловуват дива свиня и засилването на този лов за намаляване на популацията на вида, като превантивна мярка за неразпространение на африканската чума.", "date": "2018.07.19", "title": "ИАГ: В сила са нови цени за отстрел на дива свиня при групов лов"}
{"url": "http://www.focus-news.net/news/2018/07/19/2547256/veliko-tarnovo-konferentsiya-konkurs-konkurs-za-krasota-i-kulinarna-vecher-shte-se-provedat-v-ramkite-na-mezhdunarodniya-folkloren-festival.html", "text": "Научна конференция, конкурс „Мис Фестивал“ и вечер на традиционната кухня са сред съпътстващите събития на 21-я Международен фолклорен фестивал във Велико Търново. Това съобщи на пресконференция президентът на Международния фолклорен фестивал Емил Павлов, предаде репортер на  Радио „Фокус“ – Велико Търново . Павлов каза, че за четвърта поредна година в рамките на Фестивала се организира Международна научна конференция „Нематериалното културно наследство“. Темата тази година е „Обредната система като „живо“ културно наследство“. Ще бъдат представени три лекции и ще се проведе обсъждане по темата. За лектори са поканени водещи специалисти работещи в областта на опазването на  нематериалното културно наследство. Сред тях са гл. асистент д-р Иглика Мишкова, доц. д-р Ана Лулева и доц. д-р Николай Вуков от Института за етнология и фолклористика в Етнографски музей към БАН. Конференцията ще се проведе в Конферентната зала на „Интерхотел“ – Велико Търново на 28 юли, от  11.00 часа. Научната конференция се организира с финансовата подкрепа на Регионалния център  за опазване на нематериалното културно наследство за Югоизточна Европа под егидата на ЮНЕСКО. \r\nНа 27 юли ще има вечер на традиционната кухня. Ястия от своите държави ще представят групите от Грузия и Венецуела.  Традиционният конкурс „Мис Фестивал 2018“ ще се състои на 22 юли на басейн „Радио техникум“, от 10.00 часа. \r\nТомболата с награди ще бъде изтеглена в последния ден на Фестивала – 28 юли, от 20.00 часа в Летния театър в парк „Марно поле“. \r\nТази година слоганът на фестивала е „Лятото, което винаги ще помним…“. \r\nПавлов съобщи също, че 263 ансамбъла от 107 страни от 5 континента са се представили в 20-те предходни издания на Международния фолклорен фестивал във Велико Търново. Той посочи, че 216 български състава са пели и танцували на сцената на Фестивала. Пред повече от 556 000 зрители са били изнесени над 584 концерта. През тези 20 години на сцената на Международния фолклорен фестивал са били представени над 20 елементи, включени в конвенцията за опазване на нематериално културно наследство на ЮНЕСКО. Сред тях са дервишкият танц, Sama Dance от Индонезия, аржентинското танго, мексиканските мариачи, колумбийската маримба, бразилската капоейра и други. \r\nМеждународният фолклорен фестивал във Велико Търново се провежда вече за 21 поредна година, в партньорство с Община Велико Търново. Емил Павлов припомни, че  още през 2000 година Фестивалът придобива статут на CIOFF (Международен Съвет на Организаторите на Фестивали и Традиционни изкуства – акредитиран член на ЮНЕСКО) за 10 години. През 2010 година той бива удължен за следващите 10 години. \r\nНадежда КРЪСТЕВА", "date": "2018.07.19", "title": "Велико Търново: Конференция, конкурс конкурс за красота и кулинарна вечер ще се проведат в рамките на Международния фолклорен фестивал"}
{"url": "http://www.focus-news.net/news/2018/07/19/2547259/delyan-dobrev-gerb-reaktsiyata-na-prezidenta-za-sabranite-vzemaniya-ot-sluzhebnoto-pravitelstvo-veroyatno-e-zaradi-dannite-che-pri-gerb-sivata-ikonomika-namalyava.html", "text": "Вероятно реакцията на президента Румен Радев е заради изследването на АИКБ, които нагледно са показали, че при управлението на ГЕРБ делът на сивата икономика намалява, а при други правителства се увеличава и то драстично. Това каза на брифинг в парламента депутатът от ПГ на ГЕРБ Делян Добрев по повод твърдение на президента Радев за събрани вземания от служебното правителство, предаде репортер на  Агенция „Фокус“ . „Делът на сивия сектор намалява по време на управление на ГЕРБ и се увеличава при други правителства“, обяви той. „По отношение на сумата от 1,6 млрд. лева, за които е станало дума днес, това наистина е огромна сума, която да бъде събрана за няколко месеца“, посочи Добрев. \r\nБиляна ИВАНОВА", "date": "2018.07.19", "title": "Делян Добрев, ГЕРБ: Реакцията на президента за събраните вземания от служебното правителство вероятно е заради данните, че при ГЕРБ сивата икономика намалява"}
{"url": "http://www.focus-news.net/news/2018/07/19/2547262/blagoevgrad-praznichna-vechernya-s-petohlebie-shte-bade-otsluzhena-v-hram-sveti-prorok-iliya-v-selo-belasitsa-po-povod-ilinden.html", "text": "Празнична вечерня с петохлебие ще бъде отслужена от 19.00 часа в храм „Свети пророк Илия“ в село Беласица, община Петрич, по повод Илинден. Това съобщиха за  Радио „Фокус“ – Пирин  от църковното настоятелство на храма. Утре, когато е и самият празник, в 08.00 часа ще има празнична утреня, а в 09.00 часа - света литургия. Малко по-късно, около 11.00 часа, ще бъде направен водосвет и освещаване на постен курбан. \r\nЛивия НИНОВА", "date": "2018.07.19", "title": "Благоевград: Празнична вечерня с петохлебие ще бъде отслужена в храм „Свети пророк Илия“ в село Беласица по повод Илинден"}
{"url": "http://www.focus-news.net/news/2018/07/19/2547250/makfaks-makedoniya-v-skopie-zapochna-liderskata-sreshta-za-referenduma-za-dogovora-s-gartsiya.html", "text": "В Клуба на депутата в Скопие започна лидерската среща, на която председателите на СДСМ – Зоран Заев, на ВМРО-ДПМНЕ – Християн Мицковски, на „Демократичен алианс за интеграция“ – Али Ахмети и на БЕСА – Билал Касами, ще се опитат да изяснят позициите си във връзка с провеждането на референдума за договора с Гърция, предава македонската информационна агенция  „Макфакс“ . \r\nСрещата в този формат се провежда по искане на лидера на ВМРО-ДПМНЕ Християн Мицковски, който след разговорите в сряда настоя да се организират нови, но в по-тесен състав – по двама от управляващата коалиция и от опозицията. \r\nПо-рано тази седмица правителството на премиера Зоран Заев внесе в парламента предложение за промени в правилника за избирането на членовете на Държавната избирателна комисия (ДИК), който предвижда те да бъдат назначавани с обикновено мнозинство от 61 депутати, а не с квалифицирано мнозинство, както до този момент. Това стана причина за негодуванието на депутатите от опозиционната ВМРО-ДПМНЕ. Според партията предложението за промени е внесено без да са проведени консултации и без да е дадено съгласието на опозицията. \r\nПоради тази причина министър-председателят поиска най-напред среща с лидера на ВМРО-ДПМНЕ Християн Мицковски с цел ускоряване на процесите за организиране на референдума за името. По-късно бе обявено и свикването на лидерска среща в разширен състав.  \r\nПромените в правилника за ДИК бяха предложени, след като ВМРО-ДПМНЕ обвърза избора на членовете й с приемането на Закона за финансирането на политическите партии, както и със създаването на служебно правителство. Поради тази причина формирането на ДИК е блокирано – крайният срок за избирането на новите й членове изтече преди две седмици. \r\nСъздаването на ДИК е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състои в края на септември или началото на октомври тази година. Тереза Герова", "date": "2018.07.19", "title": "„Макфакс“ (Македония): В Скопие започна лидерската среща за референдума за договора с Гърция"}
{"url": "http://www.focus-news.net/news/2018/07/19/2547266/kyustendil-za-lechenie-na-zabolyavaniya-na-ochite-i-sardechnosadovi-bolesti-se-kupuvat-borovinkite-ot-pazara-v-grada.html", "text": "За лечение на заболявания на очите и сърдечносъдови болести се купуват боровинките от пазара в Кюстендил. Това каза пред  Радио „Фокус” – Кюстендил  търговецът Иванка Георгиева. Тя бере боровинките от Осоговска планина, след което ги продава на кооперативния пазар в града. В момента цената на горските плодове е 5 лв./кг и 6 лв./кг, в зависимост от едрината им. Цената е за изчистени боровинки, без примеси от листата на растенията. „Хората ги купуват най-вече за лекуване на болести по очите, за укрепване на имунната система, за ядене и за приготвяне на компоти и сладка”, каза Иванка Георгиева. По думите й има хора, които купуват боровинките и за лечение на сърдечносъдови заболявания. „Боровинките се правят на вино, след което хората, претърпели сърдечносъдови операции, пият това вино и то им влияе добре”, каза Иванка Георгиева. Според нея боровинките се продават добре. Купувачите са много, взимат от половин килограм до десетина килограма. „Бера ги в Осоговска планина, но е много трудно. Има змии, трева, храсти. Трудно е”, каза Георгиева. \r\nВенцеслав ИЛЧЕВ", "date": "2018.07.19", "title": "Кюстендил: За лечение на заболявания на очите и сърдечносъдови болести се купуват боровинките от пазара в града"}
{"url": "http://www.focus-news.net/news/2018/07/19/2547261/inzh-kostadinka-milanova-opu-smolyan-glavnata-puknatina-na-golyamoto-svlachishte-po-patya-smolyan-madan-e-pokrita.html", "text": "С договор е възложено изпълнение на геологопроучвателни работи и изготвяне на инженерно-геоложки доклад и технически проект за аварийни мероприятия за стабилизиране на процеса на голямото свлачище по пътя Смолян – Мадан от две части. Това заяви по време на пресконференция инж. Костадинка Миланова – директор на Областно пътно управление (ОПУ) – Смолян, предаде репортер на  Радио „Фокус“ – Смолян . Първата част от стабилизирането е защита на пукнатините от навлизане на повърхностни води. „Вече е покрита пукнатина с дължина 152 метра и ширина 3 метра. Тя е главната пукнатина под съществуващия водопровод. От следващата седмица – започват аварийни мероприятия, целящи стабилизиране на процеса, които включват изграждане на  анкерна система и високоякостна мрежа. Тя ще обхваща площ от 1400 кв. метра. Това е една ивица с дължина 100 метра и ширина 7 метра, като в нея ще са разположени три реда анкери“, поясни инж. Миланова. Тя уточни, че другата площ е непосредствено над срутищната зона, която обхваща площ около 500-600 кв. метра, като точното положение на площта и анкерите ще се прецизират на терен.  \r\n„Материалите, които ще се вложат ще се доставят от Швейцария и вече са поръчани. Анкерите ще се доставят в срок от 10-15 дни, а мрежата на малко по-късен етап, тъй като и необходимостта от монтажа й ще е в последствие. Предвижда се разчистване на терена от растителност – храсти и дървета, това ще започне при пристигане на сондажните машини, за да пробиват отворите за анкерите. Те ще са с размери ф400, със стомана в500. Предвижда се поставянето на 80 броя 8-метрови анкери и 200 броя анкери с размери от 12 до 15 метра“, допълни инж. Миланова. Тя посочи, че инжектирането на анкерите ще стане след пробиване на сондажните отвори, като чрез допълнителни тръби те ще се вкарат, за да се избегне разливане на разтвора в съществуващите пукнатини. Горната част на анкерите ще се галванизира за предпазване от атмосферни условия. След завършване на това мероприятие ще пристъпи към разчистване на напуканите маси, които са главната опасност за движението. Инж. Миланова подчерта, че разчистването им предполага сформиране на комисия, която да даде свое заключение за пускане на движението по пътя. На този етап се предвижда пускане на движението в едната лента със съответната сигнализация, а засега срокът е 15 септември. Всички тези мероприятия ще се извършат от алпинисти, тъй като дейността е специализирана, каза още инж. Миланова. \r\nНели ГЕРГЬОВСКА", "date": "2018.07.19", "title": "Инж. Костадинка Миланова, ОПУ – Смолян: Главната пукнатина на голямото свлачище по пътя Смолян – Мадан е покрита"}
{"url": "http://www.focus-news.net/news/2018/07/19/2547268/stara-zagora-stava-lekoatleticheska-stolitsa-na-balkanite.html", "text": "Радвам се, че Стара Загора отново е една от най-важните точки на леката атлетика на Балканите. Всеки говори с любов за този град. Това каза днес Добромир Карамаринов, председател на Българска федерация лека атлетика (БФЛА) и първи вицепрезидент на Европейската атлетика (ЕА) на пресконференция преди началото на Балканиадата по лека атлетика, съобщиха от пресцентъра на Община Стара Загора. Тя ще се проведе на стадион „Берое“ на 20 и 21 юли. Организатори са Асоциацията на балканските атлетически федерации (АБАФ), Община Стара Загора и Спортен клуб по лека атлетика „Берое“. \r\nКарамаринов благодари на Община Стара Загора за доброто сътрудничество и високото ниво при провеждане на големи лекоатлетически състезания и припомни Балканиадата през 2013 г., Европейския отборен шампионат през 2015г. и Балканската атлетическа гала през 2017 г. \r\n„Стара Загора за пореден път доказа, че е спортен град. Това е трета Балканиада, която се провежда на стадион „Берое“. Първата бе през далечната 1985 г., след ремонта на пистата се проведе втората през 2013 г. и сега отново Стара Загора е избрана за домакин. Очакваме невероятен празник на атлетиката“, коментира Красимира Чахова, зам.- кмет на Община Стара Загора. „Постарали сме се да осигурим максимално добри условия за провеждане на състезанието“, допълни тя.  По думите ѝ в делегациите участват над 700 души, още 110 са съдиите, с екипите на БНТ и доброволците участниците надхвърлят 1000 души. Ще стартират най-добрите от българския национален отбор, без Ивет Лалова, която няма да се появи на пистата, заради контузия.  \r\nЛекоатлети и членове на официални делегации от 18 страни, членуващи в АБАФ, пристигат в Стара Загора. Турнирът е последна възможност за покриване на нормативите за Европейското първенство в различните дисциплини. На стадион „Берое“ идват състезатели от Албания, Армения, Босна и Херцеговина, Грузия, Гърция, Хърватия, Израел, Кипър, Косово, Македония, Молдова, Румъния, Словения, Сърбия, Турция, Украйна, Черна гора. Сред тях са младежки европейски шампиони, сребърни и бронзови медалисти от световни и европейски турнири. \r\nСлед Европейския отборен шампионат през 2015 г. ни нарекоха „лекоатлетическа столица на България“, сега отново ще покажем, че можем да организираме добри състезания“, каза Иван Колев, президент на Старозагорския клуб по лека атлетика „Берое“. Той благодари на Община Стара Загора за помощта и призова всички жители и гости на града да дойдат на стадиона под Аязмото. \r\n„Благодарим на всички, които помогнаха, особено на зам.- кмета Красимира Чахова, че прие присърце инициативата и нейният екип помогна много. Щастлива съм, че отново сме домакини на Балканиада и пожелавам на всички състезатели да са здрави, да гонят високи постижения и в Стара Загора, и в Берлин“, каза Емилия Драгиева, член на Управителния съвет на СКЛА „Берое“. \r\nВицеевропейската шампионка на троен скок Габриела Петрова сподели, че всяко домакинство е мотивиращо. По думите ѝ целият национален отбор се стреми да даде всичко от себе си. „Бъдете на стадиона, подкрепете отбора и дано стане добро състезание“, призова лекоатлетката. \r\nВ сутрешните сесии от 9.30 часа ще се провеждат състезанията по многобой. Вечерните сесии в петък и събота започват в 16.00 часа. В събота на стадиона като гости ще дойдат световната шампионка за девойки в дисциплината троен скок Александра Начева и спортният министър Красен Кралев. \r\nВходът за състезанията на стадиона е свободен. Организаторите  припомнят, че на Балканиадата през 2013 г. всеки ден над 9000 зрители са наблюдавали стартовете. Очаква се тази година те да са повече.", "date": "2018.07.19", "title": "Стара Загора става лекоатлетическа столица на Балканите"}
{"url": "http://www.focus-news.net/news/2018/07/19/2547269/varna-vik-avarii-ostaviha-bez-voda-hilyadi-abonati.html", "text": "Заради отстраняване на ВиК авария днес, до около 16 часа, без вода ще са абонатите в карето между бул. „Мария Луиза“ , бул. „Сливница“ , бул. „Княз Борис 1“ и ул. „Шипка“. Това съобщават от  дружеството „Водоснабдяване и канализация“ . Абонатите в карето между улиците „Отец Паисий“, „Дрин“, „Доктор Пискюлиев“ и бул. „Владислав Варненчик“ също няма да имат вода. Очаква се проблемът да бъде отстранен до около 18 часа. С нарушено водоподаване до около 15 часа ще са и адреси в карето между улица „Никола Симов“, бул. „Януш Хунияди“, бул.“Владислав Варненчик“ и бул.“Република“. Поради отстраняване на авария  на магистрален водопровод днес до около 20 часа отново няма да има вода в кварталите „Аспарухово“ и „Галата“, Южна промишлена зона (Острова) и местности: Зеленика, Боровец, Вилите, Джанавара и Лазур. Водоноски ще бъдат поставени на Обръщача(бункера) и до Онкоболницата.С нарушено водоподаване до 15 часа ще са и абонатите в село „Казашко“. \r\nДиана СТОЕВА", "date": "2018.07.19", "title": "Варна: ВиК аварии оставиха без вода хиляди абонати"}
{"url": "http://www.focus-news.net/news/2018/07/19/2547270/sport-aleksandar-ovechkin-beshe-izbran-za-nay-dobar-sportist-na-godinata-v-sasht.html", "text": "Александър Овечкин, капитан на хокейния Вашингтон Кепитълс, беше избран за най-добър спортист на годината и за най-добър играч в Националната хокейна лига за сезона. Годишните награди за спортно майсторство в Съединените щати се организират от американския медиен гигант ESPN. Връчването беше тази нощ на церемония в Лос Анджелис, но големият победител не се яви на церемонията, да получи наградата си.  \r\nОвечкин е първият хокеист, който печели тази награда за последните 26 години. Руснакът е носител на Купа \"Стенли\" с Вашингтон през миналия сезон. Той изпревари в спора за отличието Джеймс Хардън от баскетболния Хюстън и Том Брейди, куотърбек на Ню Инглънд Пейтриътс. През миналия сезон Овечкин изведе Вашингтон до първа Купа \"Стенли\" в историята на клуба и беше избран за най-полезен състезател на плейофите. В 24 мача той събра 27 (15+12) точки. \r\nНай-добра спортистка на годината стана Клоуи Ким, която спечели олимпийската титла в дисциплината халфпайп на турнира по сноуборд на Игрите в ПьонгЧанг 2018.  \r\nНай-добър отбор на годината е Хюстън Асторс (бейзбол).  \r\nНаградите ESPY се връчват от 1993 година насам. \r\nВенцислав ДРАГОМАНОВ", "date": "2018.07.19", "title": "Спорт: Александър Овечкин беше избран за най-добър спортист на годината в САЩ"}
{"url": "http://www.focus-news.net/news/2018/07/19/2547272/dobrich-zapochva-podmyanata-na-parapeta-po-bul-dobrudzha.html", "text": "От днес стартира демонтажа на стария парапет на мостовото съоръжения на бул. „Добруджа“ в Добрич. Това съобщиха от  Община град Добрич . Въведена е временна организация на движението. Дейностите по премахване на стария парапет и монтажа на новия ще отнемат около месец, информират от фирмата-изпълнител. Мястото е обезопасено с предупредителни ленти, като се забранява движението по тротоара. Призовават се гражданите да спазват сигнализацията до приключване на строително-монтажните работи.", "date": "2018.07.19", "title": "Добрич: Започва подмяната на парапета по бул. „Добруджа“"}
{"url": "http://www.focus-news.net/news/2018/07/19/2547260/alsat-m-makedoniya-parlamentat-na-makedoniya-prie-deklaratsiyata-za-chlenstvo-v-nato.html", "text": "Със 76 гласа „за“ и нито един „против“ или „въздържал се“, парламентът на Република Македония прие Декларацията за подкрепа за процеса на присъединяването на страната в НАТО, предава излъчващият на албански език скопски телевизионен канал  „Алсат-М“. \r\nКоординаторът на фракцията на ВМРО-ДПМНЕ Драган Данев заяви, че неговата партия подкрепя Декларацията и ще допринесе за пътя на Македония към Алианса. На свой ред от СДСМ подчертаха, че влизането на страната в НАТО ще й донесе сигурност и стабилност, но същевременно подчертаха, че най-големите ползи от членството, макар и да не се преки, са икономическите. \r\nМакедония получи официално покана за започване на преговори за членство в НАТО в рамките на срещата на върха на Алианса миналата седмица.  \r\nНа официална церемония в Брюксел генералният секретар на Алианса Йенс Столтенберг връчи поканата на премиера на страната Зоран Заев и му честити за проявената политическа храброст. \r\nМакедония трябва да стане 30-тия член на Организацията на Северноатлантическия пакт. Най-напред, както предвижда и Договорът за името, Македония трябва да организира референдум, на който гражданите да се произнесат за споразумението. Но към настоящия момент този процес е блокиран, тъй като Държавната избирателна комисия (ДИК) все още не е формирана. \r\nВ зависимост от резултатите от референдума ще бъдат повдигнат и въпросът за въвеждането на конституционни промени. В преамбюла ще трябва да бъде отстранено определението „гражданин на Македония“, каквито и да било претенции за ирендентизъм или аспирации спрямо Гърция и античната й история. Очаква се това да бъде най-трудната задача, тъй като за изменения на Основния закон е необходимо мнозинство от две трети от депутатите в парламента. Допуска се, че опозицията ще внесе голям брой възражения и предложения.  \r\nВ случай че правителството и опозицията успешно приемат конституционни промени, следва етапа на създаване смесени комисии, които ще преговарят с представителите на Алианса. След края на преговорите и предвидените две заседания процесът на членството на Македония продължава парламентите на държавите-членки на НАТО. Споразумението трябва да бъде ратифицирано от 29-те държави-членки и от самата Македония. В някои парламенти и в Сената на САЩ за ратификацията се изискват две трети от гласовете.  \r\nСлед тази фаза премиерът Зоран Заев ще представи официално споразумението. Когато се констатира, че Македония е изпълнила предвидените в него условия, НАТО официално ще издигне знамето на страната пред официалните си институции.  Тереза Герова", "date": "2018.07.19", "title": "„Алсат-М“ (Македония): Парламентът на Македония прие Декларацията за членство в НАТО"}
{"url": "http://www.focus-news.net/news/2018/07/19/2547263/ministar-temenuzhka-petkova-kompetentniyat-organ-po-sdelkata-za-chez-e-kzk-tsyaloto-proizvodstvo-ottuk-natatak-e-yasno-razpisano.html", "text": "Има компетентен орган и това е КЗК, оттук нататък цялото производство е ясно разписано в съответния закон. Това каза на брифинг в Народното събрание министърът на енергетиката Теменужка Петкова по повод решението на КЗК за забрана на придобиването на контрол от страна на „Инерком“ върху ЧЕЗ, предаде репортер на  Агенция „Фокус“ . „Има компетентен орган и той се казва КЗК. Ние сме правова държава, всеки трябва да работи в рамките на своята компетентност“, заяви тя.  \r\nВ отговор на въпрос застрашена ли е енергийната сигурност Теменужка Петкова коментира: „Енергийната сигурност никога не е била застрашена. Недейте да поставяйте подобни теми. Те само допълнително нагнетяват общественото мнение в тази посока“. „Държавата е на мястото си, енергийната сигурност е гарантирана“, обяви Петкова. \r\nБиляна ИВАНОВА", "date": "2018.07.19", "title": "Министър Теменужка Петкова: Компетентният орган по сделката за ЧЕЗ е КЗК, цялото производство оттук нататък е ясно разписано"}
{"url": "http://www.focus-news.net/news/2018/07/19/2547274/faz-v-germaniya-arestuvaha-predpolagaem-chlen-na-islyamska-darzhava.html", "text": "Сириец на 22-годишна възраст е арестуван от спецчасти на полицията в германския град Плауен, провинция Саксония, заради подозрения за членство в близкоизточната терористична групировка „Ислямска държава“, съобщава националният ежедневник  Die Frankfurter Allgemeine Zeitung . \r\nПо данни на Федералната прокуратура са налице доказателства за два случая, в които мъжът е вербувал в полза на джихадистите и се е опитал да привлече привърженици. От септември 2017 г. насам младият сириец е публикувал в интернет пропагандни материали за „Ислямска държава“, включително видеоклипове, показващи жестоки изтезания и екзекуции на затворници. Освен това 22-годишният мъж е имал и авторски публикации, достъпни в чат групи.  Тереза Герова", "date": "2018.07.19", "title": "FAZ: В Германия арестуваха предполагаем член на „Ислямска държава“"}
{"url": "http://www.focus-news.net/news/2018/07/19/2547241/komisiyata-za-zashtita-na-konkurentsiyata-zabrani-pridobivaneto-na-kontrol-ot-strana-na-inerkom-balgariya-ead-varhu-chez.html", "text": "Комисията за защита на конкуренцията (КЗК) забрани придобиването на контрол от страна на „Инерком България“ ЕАД върху „ЧЕЗ България“ ЕАД, „ЧЕЗ Разпределение България“ АД, „ЧЕЗ Електро България“ АД, „ЧЕЗ Трейд България“ ЕАД, „Фри Енерджи Проджект Орешец“ ЕАД, „Бара Груп“ ЕООД, съобщиха от  КЗК . \r\nВ процеса на проучване, Комисията е установила, че е налице хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. Също така, сделката поражда и вертикални ефекти на пазарите, разположени надолу по веригата, а именно: пазарите на разпределение на електрическа енергия, на снабдяване/доставка на електрическа енергия, на търговията с електрическа енергия и на свързаните с търговията услуги по координиране на балансиращи групи. \r\nНа пазара на разпределение и снабдяване/доставка на ел. енергия придобиваната група е с естествено монополно положение за територията, определена в издадените ѝ лицензии за осъществяване на тези дейности. Паралелно, ЧЕЗ Електро България“ АД и „ЧЕЗ Трейд България“ ЕАД, формират съществен пазарен дял на база търгувани количества ел. енергия на свободния пазар. \r\nВъз основа на цялостния анализ може да се заключи, че предвид вертикално интегрираната придобивана група ЧЕЗ, която разполага със стабилен финансов ресурс и опит в електроенергийния сектор, се създават предпоставки нотифицираната сделка да доведе до установяване или засилване на господстващото положение на обединената група. С оглед широкия обхват от дейности на придобиваните дружества и тяхното значение за електроенергийната система на България, е налице основание да се приеме, че настоящата концентрация е от стратегическо значение за страната, като потенциалните ефекти от нея биха имали пряко отражения на националната сигурност. Комисията счита, че наличието на съществени вертикални ефекти ще доведе до значително предимство на участниците в концентрацията пред техните конкуренти, което от своя би възпрепятствало ефективната конкуренция на анализираните пазари.", "date": "2018.07.19", "title": "Комисията за защита на конкуренцията забрани придобиването на контрол от страна на „Инерком България“ ЕАД върху ЧЕЗ"}
{"url": "http://www.focus-news.net/news/2018/07/19/2547265/krum-zarkov-bsp-poluchihme-parvoto-potvarzhdenie-na-samneniyata-ni-che-sdelkata-s-chez-ne-otgovarya-na-zakonite.html", "text": "Получихме първото потвърждение на съмненията ни за сделката с ЧЕЗ. Това каза заместник-председателят на ПГ на „БСП за България“ Крум Зарков по време на брифинг в Народното събрание във връзка с решението на Комисията за защита на конкуренцията, която забрани придобиването на контрол от страна на „Инерком България“ ЕАД върху ЧЕЗ, предаде репортер на  Агенция „Фокус“.   „Още, откакто избухна скандалът с ЧЕЗ - ПГ на „БСП за България“ последователно, аргументирано изразяваме съмнение, че тази сделка не отговаря на българските закони. Днес имаме първото потвърждение на това“, каза Зарков и визира решението на КЗК. „Поздравяваме КЗК“, каза Зарков и поясни, че противопоставянето на подобен тип сделки има смисъл. Заместник-председателят на ПГ на „БСП за България“ призова останалите институции, сезирани по сделката също да се произнесат.  \r\nДеница КИТАНОВА", "date": "2018.07.19", "title": "Крум Зарков, БСП: Получихме първото потвърждение на съмненията ни, че сделката с ЧЕЗ не отговаря на законите"}
{"url": "http://www.focus-news.net/news/2018/07/19/2547275/blagoevgrad-abv-organizira-diskusiya-pod-nadslov-ilinden-2018-istoricheski-pouki-i-perspektivi-na-otnosheniyata-v-regiona-na-20-yuli.html", "text": "На Илинден в Благоевград ПП АБВ организира широка дискусия под наслов „Илинден 2018 – исторически поуки и перспективи на отношенията в региона“. Това съобщиха от пресцентъра на  ПП АБВ . Форумът ще се проведе на 20.07 (петък) в хотел „Кристо“ в града с начален час 11:00. Участие ще вземат представителите на ръководството на ПП АБВ, изявени общественици, историци и граждани. В дискусията участие ще вземе президентът на България за 2002 - 2012 г. Георги Първанов.  \r\nПо-рано през деня, от 9:30 часа, представители на ПП АБВ ще присъстват на тържествена света литургия в църквата „Въведение Богородично“, а от 10:00 часа ще поднесат венци и цветя на паметника на Гоце Делчев в Благоевград.", "date": "2018.07.19", "title": "Благоевград: АБВ организира дискусия под надслов \"Илинден 2018 - исторически поуки и перспективи на отношенията в региона\" на 20 юли"}
{"url": "http://www.focus-news.net/news/2018/07/19/2547277/pernik-67-godishen-ekshibitsionist-e-zadarzhan-v-parka-na-oblastniya-tsentar.html", "text": "Мъж от Перник е задържан за хулиганство. Вчера в ОДМВР бил подаден сигнал за мъж, извършващ непристойни действия в парка на областния център. Това съобщиха от пресцентъра на  МВР . Органите на реда реагирали незабавно и установили нарушителя - 67-годишен, който с ексхибиционизма си възмутил намиращите се в този момент в парка. Задържан е с полицейска мярка за срок до 24 часа. Образувано е досъдебно производство по чл. 325, ал. 1 от НК, работата по случая продължава под надзора на Районна прокуратура – Перник.", "date": "2018.07.19", "title": "Перник: 67-годишен ексхибиционист е задържан в парка на областния център"}
{"url": "http://www.focus-news.net/news/2018/07/19/2547276/mrrb-v-gabrovo-i-sevlievo-byaha-otkriti-obekti-za-nad-15-mln-lv.html", "text": "В Габрово и Севлиево днес бяха открити обекти, финансирани с над 15 млн. лв. от управляваната от Министерството на регионалното развитие и благоустройството Оперативна програма „Региони в растеж“ 2014-2020 г. Това съобщиха от пресцентъра на  Министерство на регионалното развитие и благоустройството (МРРБ). В областния център завърши изпълнението на проекта за обновяване на градска среда, включващ парк „Колелото“, Шиваров мост и част от Източната градска улица. В Севлиево с инвестицията по проект на общината 23 многофамилни жилищни сгради вече са обновени и са с повишена енергийна ефективност. \r\n\"Едва ли има по-реален пример за добрата работа, добрата координация и за общите усилия между държавна и местна власт най-вече за европейската солидарност от това, което виждаме днес\", каза в Габрово днес министърът на регионалното развитие и благоустройството Николай Нанков, където заедно с кмета Таня Христова откриха обектите и засадиха дърво. На церемонията присъстваха още областният управител Невена Петкова, председателят на Общинския съвет Лена Георгиева и други. Министърът допълни, че паркът и междублоковото пространство са прекрасни, като в направеното личи ръката на добрия стопанин и добрите архитекти. \r\nРегионалният министър обърна внимание, че Габрово е отличник не само по Оперативна програма „Региони в растеж“ и напомни, че основите на успешната работа са положени от вицепремиера Томислав Дончев като градоначалник и сега продължава чрез денонощните усилия на настоящия кмет Таня Христова. \"Убеден съм, че и за в бъдеще Габрово ще е най-добрият бенефициент на европейски средства в България, защото общината се грижи по прекрасен начин за добрите условия, които предоставя на жителите и гостите града\", заяви Николай Нанков. Министърът изрази очакване бързо да стартира работата по останалите проекти, които предстои се изпълняват в общината и областта и пожела успех. \r\nПо проекта за обновяване на градската среда в Габрово са обновени асфалтови и пешеходни настилки, монтирани са парково оборудване, включително стойки за велосипеди, и паркинг елементи, изградени са нови детски площадки, система за видеонаблюдение и подпорни стени. Подменено е уличното осветление и са озеленени прилежащите зелени пространства. Изграден е сух фонтан, а в тунела на Източната градска улица е подменена асфалтовата настилка и е монтирано осветление. \r\nОбщо 318 семейства в Севлиево живеят в обновените сгради с повишена енергийна ефективност. Заместник-министърът на регионалното развитие и благоустройството Деница Николова, която заедно с кмета на града д-р Иван Иванов участва в церемонията за успешното завършване на проекта, посочи, че за първи път се откриват едновременно толкова много обновени по Оперативна програма „Региони в растеж“ сгради.  \r\n\"Тази програма е с основен фокус върху хората, тя е изключително важна, защото тези проекти до намаляване на разходите за енергия, подобряват качеството на живот и околната среда от спестените вредни емисии. 23-те многофамилни сгради ще пестят по 3 млн. киловатчаса енергия, а обновените домове ви карат да се чувствате по-добре в средата, допринасят и за намаляване на разходите за ремонт и поддръжка\", каза още Николова. Тя отбеляза, че със средства от оперативната програма предстои да се санират общо 500 сгради в страната, в които ще бъдат инвестирани около 400 млн. лв. \"Европейската програма е съпътстваща на националната програма за саниране, по която влагаме 2 млрд. лв. за 2022 сгради. Със същите темпове ще продължим да променяме средата и качеството на живот. През август ни предстои нов прием на проектни предложения в посока повишаване на енергийна ефективност на административни и многофамилни жилища. Надявам се на още добри резултати по програмата, които да допринесат  за подобряване на средата\", заяви заместник-министър Николова. \r\nЗа повишаване на енергийната ефективност на обновените 23 жилищни сгради в Севлиево външните стени, покриви и подове са топлинно изолирани, подменени са дограма и осветителни тела с енегроспестяващи и е изградена мълниезащитна инсталация.", "date": "2018.07.19", "title": "МРРБ: В Габрово и Севлиево бяха открити обекти за над 15 млн. лв."}
{"url": "http://www.focus-news.net/news/2018/07/19/2547264/toma-bikov-gerb-nastoyavame-prezidentat-da-predostavi-dokazatelstva-za-sabranite-ot-sluzhebniya-kabinet-16-mlrd-lv-ako-ne-go-napravi-shte-schitame-che-imame-i-g-n-lazha.html", "text": "Настояваме в следващите часове или най-много дни, до края на седмицата, президентът Румен Радев да предостави доказателства за събраните 1,6 млрд. лв. под формата на документи. Това каза на брифинг в парламента депутатът от ПГ на ГЕРБ Тома Биков по повод твърдение на президента Радев за събрани вземания от служебното правителство просрочени вземания от много години в сферата на енергетиката, предаде репортер на  Агенция „Фокус“ . „Няма как това да не бъде документирано в Министерството на енергетиката“, посочи той. „Ако не го направи оттук нататък ще считаме, че освен г-жа Лъжа, имаме и г-н Лъжа“, заяви Биков. „Фалшивите новини, че чума няма, се повтаряха от лидера на БСП Корнелия Нинова - чума има и вече всички го знаем. Чума има и в стадото на баба Дора“, посочи депутатът. „Корнелия Нинова беше там без да ѝ е направена дезинфекция след това, защото имаше провокатори, които режеха маркуча за дезинфекция. Според нас те също са свързани с нея“, каза още Тома Биков. \r\nБиляна ИВАНОВА", "date": "2018.07.19", "title": "Тома Биков, ГЕРБ: Настояваме президентът да предостави доказателства за събраните от служебния кабинет 1,6 млрд. лв.- ако не го направи, ще считаме, че имаме и г-н Лъжа"}
{"url": "http://www.focus-news.net/news/2018/07/19/2547267/krum-zarkov-bsp-prizovavame-pravitelstvoto-oshte-sega-yasno-da-zayavi-che-darzhavata-ni-ima-interes-ot-uchastie-v-zakupuvaneto-na-aktsii-na-chez.html", "text": "Призоваваме правителството още сега ясно да заяви, че държавата ни има интерес от участие в закупуването на акции на ЧЕЗ. Това каза заместник-председателят на ПГ на „БСП за България“ Крум Зарков по време на брифинг в Народното събрание във връзка с решението на Комисията за защита на конкуренцията, която забрани придобиването на контрол от страна на „Инерком България“ ЕАД върху ЧЕЗ, предаде репортер на  Агенция „Фокус“.   Зарков поясни, че след като се провали сделката с ЧЕЗ и след като многократно е било заявено желанието на ЧЕЗ да напусне страната ни, правителството трябва още сега ясно да заяви, че държавата ни има интерес от участие в закупуване на акции на този ключов за страната ни сектор. На въпрос как ще коментира отказа на ГЕРБ да коментира решението на КЗК с аргумента, че това е независим орган, Зарков заяви, че те имат своето основание. \"Това, което от ГЕРБ биха могли да признаят, че съмнения, които бяха очевидни за много хора и които бяха изказвани от нас - се потвърждават\", каза той. По думите му решението на КЗК е първото потвърждение и изрази очаквания за други.   \r\nДеница КИТАНОВА", "date": "2018.07.19", "title": "Крум Зарков, БСП: Призоваваме правителството още сега ясно да заяви, че държавата ни има интерес от участие в закупуването на акции на ЧЕЗ"}
{"url": "http://www.focus-news.net/news/2018/07/19/2547273/ivan-ivanov-kevr-ima-reshenie-na-kzk-za-chez-s-nezabavno-izpalnenie-nyamam-nikakvi-pritesneniya.html", "text": "Има решение на КЗК за ЧЕЗ с незабавно изпълнение – нямам никакви притеснения. Това каза председателят на Комисията за енергийно и водно регулиране (КЕВР) Иван Иванов пред журналисти в Народното събрание във връзка с решението на Комисията за защита на конкуренцията, която забрани придобиването на контрол от страна на „Инерком България“ ЕАД върху ЧЕЗ, предаде репортер на  Агенция „Фокус“  . „Нека видим как ще се случат нещата. В момента има решение на КЗК с незабавно изпълнение. Нямам никакви притеснения“, поясни Иванов.  Той поясни, че тепърва ще се запознае с мотивите на КЗК. „Аз не съм ги прочел. Това са 28 страници“, каза Иванов. Председателят на Регулатора поясни, че КЕВР няма компетентност за господстващо положение.  \r\nДеница КИТАНОВА", "date": "2018.07.19", "title": "Иван Иванов, КЕВР: Има решение на КЗК за ЧЕЗ с незабавно изпълнение – нямам никакви притеснения"}
{"url": "http://www.focus-news.net/news/2018/07/19/2547281/dobrich-obshtina-kavarna-izvarshi-povtorna-dezakarizatsionna-obrabotka-na-trevnite-ploshti-prednaznacheni-za-shiroko-obshtestveno-polzvane.html", "text": "Община Каварна съобщава, че на 19.07.2018г. беше извършена повторна дезакаризационна обработка на тревните площи, предназначени за широко обществено ползване в  гр. Каварна. Това съобщиха от пресцентъра на  Общината . Срещу кърлежи бяха третирани общо 39 000 кв. м. зелени площи, включващи всички паркове в града, прилежащите терени на Спортна зала „Олимпиада”, и жилищните блокове „Витоша” и „Карвуна”, както и ЦДЯ „Щастливо детство”. В района на обработените терени са поставени информационни табели, указващи  използвания биоцид и карантинния му срок.", "date": "2018.07.19", "title": "Добрич: Община Каварна извърши повторна дезакаризационна обработка на тревните площи, предназначени за широко обществено ползване"}
{"url": "http://www.focus-news.net/news/2018/07/19/2547279/lovech-52-godishen-mazh-e-zadarzhan-v-troyan-za-sauchastie-v-telefonna-izmama.html", "text": "Ловеч. Полицията в Троян задържа 52-годишен мъж, заподозрян в ролята  на „муле“ при телефонна измама. Това съобщиха от пресцентъра на  МВР . Той бил наблюдаван от полицейски служители и задържан на 18 юли, около 14.00 часа, в момент на взимане на черна найлонова чанта, закачена на входната врата на частен дом. При последвалите процесуално-следствени действия от чантата са иззети златни накити и 20 лева, дадени от 78-годишна жена. По случая е образувано досъдебно производство и работата продължава.", "date": "2018.07.19", "title": "Ловеч: 52-годишен мъж е задържан в Троян за съучастие в телефонна измама"}
{"url": "http://www.focus-news.net/news/2018/07/19/2547282/shumen-vazstanoveno-e-dvizhenieto-po-pat-i-7-shumen-silistra-v-uchastaka-s-panayot-volovo-razklon-s-hitrino.html", "text": "Възстановено е движението по път I-7 Шумен - Силистра в участъка с. Панайот Волово - разклон с. Хитрино, съобщиха от  пресцентъра на Агенция \"Пътна инфраструктура\".", "date": "2018.07.19", "title": "Шумен: Възстановено е движението по път I-7 Шумен - Силистра в участъка с. Панайот Волово - разклон с. Хитрино"}
{"url": "http://www.focus-news.net/news/2018/07/19/2547280/", "text": "Рязката промяна на градусите и излизането извън температурния ни комфорт може да създаде проблеми за здравето ни. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. Той обясни, че как тялото реагира на температурите – зависи от самите нас. „Температурният комфорт за всеки е различен и варира от 30 до 33 градуса, които вече считаме за топли, а по-високите градуси на въздуха дори като горещи. Рисковете за здравето при излизане извън комфорта ни са сериозни, защото тялото се принуждава да включи всичките си резервни механизми, които има, за да може да поддържа собствената си вътрешна температура до определените ѝ от природата нива“, каза още д-р Даскалов. Той добави, че използването на такива защитни механизми е свързано с разход на енергия, с определено натоварване на всички органи и системи при хора, които имат принципно влошено здравословно състояние, и това може да доведе до доста неблагоприятни последици. Най-уязвими са хората с хронични заболявания, както и хората в крайните възрасти – малки деца и  много възрастните хора. Д-р Даскалов заяви, че за да се предпазим от проблеми, то най-важното е да избягваме всички ненужни излагания на тялото на високите температури, да консумираме само леки храни, богати на витамини и да избягваме консумацията на алкохолни напитки. \r\nСпоред него прекаленото излагане на пряка слънчева светлина без защитни средства през лятото може да предизвика кожно неразположение. Д-р Даскалов обясни, че в такива случаи обикновено тялото ни реагира негативно към лъчите, на които е изложено и се появява неприятно и парещо усещане на кожата, познато като „слънчево изгаряне“. „Хората трябва да имат предвид, че слънчевите лъчи не са еднакво опасни в различните условия. Например всички знаем, че най-силни са лъчите на морския бряг, но не по-малко, дори бих казал в много отношения по-опасни са тези, които са във високата планина“, каза още д-р Даскалов. Той отбеляза, че около брега на морето се събират много фактори, като отразяване на лъчите от водната повърхност и светлия пясък, тоест реално върху човешкото тяло се концентрира по-голям поток от слънчеви лъчи. „В планината е обратното. Там, поради по-тънкия пласт въздух, през който минават лъчите докато стигнат до нас, ултравиолетовия спектър се представя в много по-голям процент и се получават по-лесно слънчеви изгаряния“, уточни д-р Даскалов. Той препоръча в такива ситуации да се взимат много стриктни предпазни мерки – кожата се покрива или откритите и части да се намазват със слънцезащитни кремове с висок фактор на защита. \r\nЛивия НИНОВА", "date": "2018.07.19", "title": "Д-р Венцислав Даскалов, лекар в Благоевград: Рязката промяна на градусите и излизането извън температурния ни комфорт може да създаде проблеми за здравето"}
{"url": "http://www.focus-news.net/news/2018/07/19/2547285/", "text": "Президентът Румен Радев и пловдивският митрополит Николай откриха параклис „Свети Великомъченик Мина“ в авиобаза Граф Игнатиево днес. В предаването „Със славната 2-ра Тракийска дивизия – За честта на България“ по  Радио „Фокус”- Пловдив  днес ще чуете повече от думите на президента към военнослужещите в базата по повод откриването на параклиса. Именно от него е била подхваната инициативата за изграждане на храма още по времето, когато е бил командир на  базата в Граф Игнатиево. Гост на церемонията днес бe и командирът на Военновъздушните сили генерал-майор Цанко Стойков. В предаването ще чуем и неговото слово, както и това на командира на базата бригаден генерал Димитър Петров. \r\nВъв втората част от предаването ни ще ви пренесем в Карлово, за да разберете как премина кулминацията на тържествата за отбелязване на 181 години от рождението на Васил Левски. Ще чуете вълнуващите слова на кмета д-р Емил Кабаиванов и на зам.-председателя на Народното събрание Емил Христов.  Предаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева .", "date": "2018.07.19", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” Пловдив"}
{"url": "http://www.focus-news.net/news/2018/07/19/2547283/kyustendil-nasrochena-e-nova-data-za-deloto-sreshtu-protestiralite-za-neizplateni-vaznagrazhdeniya-minyori-ot-bobov-dol.html", "text": "Насрочена е нова дата за делото в Окръжен съд – Кюстендил срещу протестиралите за неизплатени възнаграждения миньори от Бобов дол, предаде репортер на  Радио „Фокус” – Кюстендил . Следващото заседание на съда по делото ще се проведе от 13.00 часа на 18 септември.  „Фокус”  припомня, че на 11 и 12 май 2017 година част от миньорите в Бобов дол проведоха протестни действия пред административната сграда на дружеството, отказвайки да отидат на работа. По-късно в окръжен съд – Кюстендил беше образувано дело срещу 84 служители на мините в Бобов дол, протестирали заради неизплатени заплати, и отказали да бъдат на работните си места. \r\nВенцеслав ИЛЧЕВ", "date": "2018.07.19", "title": "Кюстендил: Насрочена е нова дата за делото срещу протестиралите за неизплатени възнаграждения миньори от Бобов дол"}
{"url": "http://www.focus-news.net/news/2018/07/19/2547284/vladimir-putin-moskva-e-otvorena-za-konstruktiven-dialog-s-vsichki-strani.html", "text": "Руската федерация провежда последователна и самостоятелна външна политика и е отворена за диалог с всички страни. Това увери държавният глава Владимир Путин в рамките на съвещание с посланиците и постоянните представители на Москва зад граница, предава  TACC . \r\n„В условията на динамична, наситена със събития ситуация в света, Русия води последователен, самостоятелен външнополитически курс. Отворени сме за партньорски, конструктивни отношения с всички страни“, увери лидерът на Кремъл. \r\nСъгласно думите му, участието на Русия в глобалните събития е продиктувано от националните интереси на страната – създаване на благоприятни и безопасни условия за развитието на страната с цел решаване на социалните и икономическите задачи, и подобряването на качеството на живот на гражданите й. \r\nПутин подчерта, че като постоянен член на Съвета за сигурност на ООН, Русия е решена и занапред да защитава основополагащите принципи на Устава на ООН – суверенитет и равенство на страните, и ненамеса във вътрешните работи. „Убеден съм, че съблюдавайки международното право, работейки на колективни начала, ще успеем да разрешим и най-сложните глобални проблеми“, заяви Путин пред дипломатите.  \r\nРуският президент подчерта, че стремежите на Москва да гарантира глобалната сигурност и стабилност се споделят от нейните съюзници.  Тереза Герова", "date": "2018.07.19", "title": "Владимир Путин: Москва е отворена за конструктивен диалог с всички страни"}
{"url": "http://www.focus-news.net/news/2018/07/19/2547288/plovdiv-okrazhniyat-sad-osadi-mazh-na-2-godini-i-polovina-lishavane-ot-svoboda-zaradi-prichineno-ot-nego-ptp-pri-koeto-e-zaginal-86-godishen-velosipedist.html", "text": "Пловдивският окръжен съд постанови присъда от 2 години и 6 месеца лишаване от свобода за бизнесмена Тодор Н., който е признат за виновен в причиняване на катастрофа с управляван от него автомобил „Нисан Навара“, при която е загинал 86-годишен велосипедист. Това съобщиха от пресцентъра на  Съдебна палата – Пловдив . ПТП-то е станало в Пловдив на 13.07.2017 г. на кръстовището на ул. „Авксентий Велешки“ и ул. „Велико Търново“. Съдът определи общ режим за изтърпяване на наказанието и остави мярката за неотклонение на Тодор Н. „парична гаранция“, тъй като той е задържан по друго дело. Магистратите лишиха подсъдимия от право да управлява МПС за период от три години и шест месеца. Съдът постанови наказанието в размер близък до минималния, тъй като приема, че има съпричинителство на катастрофата от страна на пострадалия. Присъдата подлежи на протест и обжалване в 15-дневен срок от днес пред Апелативен съд - Пловдив.", "date": "2018.07.19", "title": "Пловдив: Окръжният съд осъди мъж на 2 години и половина лишаване от свобода, заради причинено от него ПТП, при което е загинал 86-годишен велосипедист"}
{"url": "http://www.focus-news.net/news/2018/07/19/2547271/iskren-veselinov-obedineni-patrioti-s-reshenieto-si-za-chez-kzk-dokaza-che-ima-darzhavni-organi-koito-obektivno-i-nezavisimo-obsledvat-obstoyatelstvata-po-sdelkata.html", "text": "С решението си за ЧЕЗ КЗК доказа, че има държавни органи, които обективно и независимо обследват обстоятелствата по сделката. Това каза народният представител от ПГ на „Обединени патриоти“ Искрен Веселинов пред журналисти в Народното събрание във връзка с решението на Комисията за защита на конкуренцията, която забрани придобиването на контрол от страна на „Инерком България“ ЕАД върху ЧЕЗ, предаде репортер на  Агенция „Фокус“.   Веселинов поясни, че „Обединени патриоти“ приветства решението на КЗК. „От първия ден, когато започна скандалът с ЧЕЗ, казахме, че залагаме на българските институции и ги призоваваме да си свършат работата. КЗК доказа, че има държавни органи, които обективно, независимо обследват обстоятелствата по една сделка и не се притесняват да вземат решения, дори когато то не е изгодно за чужд инвеститор“, коментира Веселинов.  \r\nПо думите му тепърва ще станат ясни мотивите за решението на КЗК. „Както знаете, че има втора спирачка за тази сделка. Това е КЕВР и в това отношение смятам, че българските потребители трябва да бъдат спокойни“, кометира Веселинов. Попитан дали държавата трябва да участва в новата процедура за закупуване на ЧЕЗ, Веселинов изрази становището на „Обединени патриоти“, че тези дружества не трябва да се раздържавяват и че държавата би била най-добрия стопанин на тази стратегическа инфраструктура.  \r\nДеница КИТАНОВА", "date": "2018.07.19", "title": "Искрен Веселинов, „Обединени патриоти“: С решението си за ЧЕЗ КЗК доказа, че има държавни органи, които обективно и независимо обследват обстоятелствата по сделката"}
{"url": "http://www.focus-news.net/news/2018/07/19/2547287/afp-v-otgovor-na-izyavleniyata-na-donald-tramp-cherna-gora-uveri-che-doprinasya-za-mira.html", "text": "Правителството на Черна гора защити страната, като увери, че тя „допринася за мира“ – изявление, което бе направено, след като по-рано тази седмица държавният глава на САЩ Доналд Тръмп заяви, че „агресивният\" народ на малката балканска държава е способен да предизвика „Трета световна война\", предава  AFP . \r\nЧерна гора „допринася за мира и стабилността не само на европейския континент, но и навсякъде по света, заедно с американските войници в Афганистан\" например, се казва в изявление от управляващите в Подгорица. \r\nВ интервю за телевизионния канал Fox News, Тръмп предупреди, че Черна гора може да вкара САЩ в Трета световна война. „Разбирам какво казвате и аз зададох същия въпрос“, заяви Тръмп, когато бе попитан дали при нужда САЩ трябва да изпратят армия за защита на малката балканска страна. „Черна гора е много малка страна с много силни хора. Те наистина са много силни. Много агресивни хора, които могат да агресират и... честито, вече сме в Трета световна война. Но това е начинът, по който са построени нещата“. \r\nКоментарите на американския държавен глава бяха направени няколко дни, след като той шокира съюзниците в НАТО, като заплаши да извади САЩ от военния съюз, ако страните-членки не увеличат разходите си за отбрана. Интервюто е записано след срещата на високо равнище с руския президент Владимир Путин. \r\n„Докато срещата на върха на НАТО в Брюксел беше всепризнат триумф и страните-членки се съгласиха да вложат милиарди долари с по-бързо темпо, срещата с Русия може да се окаже, в дългосрочен план, дори по-голям успех“, написа американският президент в „Туитър“. \r\nЧерна гора стана част от военния съюз през юни 2017 година. Договорът задължава страните-членки да се защитават една друга в случай на външна агресия, но тази клауза е активирана само в един случай – от САЩ след атентати от 11 септември 2001 г. Тереза Герова", "date": "2018.07.19", "title": "AFP: В отговор на изявленията на Доналд Тръмп: Черна гора увери, че „допринася за мира“"}
{"url": "http://www.focus-news.net/news/2018/07/19/2547278/inerkom-iznenadani-sme-ot-reshenieto-na-kzk.html", "text": "Изненадани сме от решението на Комисията за защита на конкуренцията да забрани концентрацията между \"Инерком България\" ЕАД и дружествата от групата на ЧЕЗ в България. Това се посочва в съобщение на  \"Инерком България\" ЕАД  в съобщение до медиите. \r\n\"\"Инерком България\" ЕАД внимателно ще анализира мотивите за решението на Регулатора и в следващите дни ще обявим както нашето становище във връзка със забраната, така и последващите действия, които компанията ни ще предприеме\", се посочва още в съобщението.", "date": "2018.07.19", "title": "\"Инерком\": Изненадани сме от решението на КЗК"}
{"url": "http://www.focus-news.net/news/2018/07/19/2547286/predsedatelyat-na-bsp-korneliya-ninova-i-generalniyat-sekretar-na-pes-ahim-post-shte-napravyat-savmestno-izyavlenie-po-provedenite-razgovori-za-istanbulskata-konventsiya.html", "text": "Председателят на БСП Корнелия Нинова и Генералният секретар на ПЕС Ахим Пост ще направят съвместно изявление по проведените разговори за Истанбулската конвенция днес, от 17.30 часа, в централата на БСП на ул. \"Позитано\" 20, съобщиха от  пресцентъра на БСП.", "date": "2018.07.19", "title": "Председателят на БСП Корнелия Нинова и Генералният секретар на ПЕС Ахим Пост ще направят съвместно изявление по проведените разговори за Истанбулската конвенция"}
{"url": "http://www.focus-news.net/news/2018/07/19/2547290/kavarna-gradat-shte-otbelezhi-141-godini-ot-kavarnenskoto-vastanie.html", "text": "Бунтът на каварненци и тяхната саможертвена борба срещу петвековния поробител по време на Освободителната война остават в историята на града, а и в цяла Добруджа. Каварненци високо ценят подвига на своите деди и прадеди, вдигнали се задружно с оръжие в ръка да отвоюват свободата на своя град. В знак на признателност, на 23 юли 2018г. по повод 141 години от въстанието, в 11.00 часа ще бъдат поднесени венци и цветя пред паметника на Андрей Василев – Амира,  на площад  „Защитата на Каварна”. Това съобщиха от  пресцентъра на Община Каварна.    \r\nСлед десанта на руските войски, на 22 юни 1877 г. при Мачин, каварненци и българи от околните села геройски бранят града от башибозушки орди, местни турци и черкезка конница, които превръщат Добруджа в пепелища. Тези събития стават известни в историята като Каварненско въстание. \r\nНад трихилядна орда обсажда барикадираната от 25 юни Каварна, в която са събрат и бежанци от околните села. Начело на защитата застава каварненският търговец и народен лечител Андрей Василев Димитров с прякор Амира. Наред с Амирата застават и Петър Абаджията от Търново, Жечо Крачитала и П. Х. Тодоров, и двамата от Котел, местните Никола Терзи, Димитър Папазоглу и др. За кратко време Андрей Василев успява да вдъхне чувство на решителност и в мирния земеделец, и в предпазливия гражданин, и в покорния селянин и направил  от тях неустрашими  бойци  за самозащита. След 14 дни турците преодоляват отбраната и се отдават на плячка, клане и изнасилвания, а накрая подпалват града. Някои от оцелелите защитници се отправят към останките от крепостта Калиакра, други се укрепяват в новото българско училище, а Амира препуска към руските позиции да търси помощ. \r\nКаварна е спасена от пълно унищожение, а жителите ѝ от гибел, благодарение на арменеца Еранос Ераносян, началник на военния телеграф в Балчик, който без разрешението на властта, изпраща телеграма до чуждите консули във Варна и посланици в Цариград, в която съобщава за тежкото положение. Дипломатите реагират веднага пред Високата порта и принуждават турските управници да изпратят военни кораби, макар преди това многократно да отклоняват молбите на каварненци.", "date": "2018.07.19", "title": "Каварна: Градът ще отбележи 141 години от Каварненското въстание"}
{"url": "http://www.focus-news.net/news/2018/07/19/2547291/", "text": "На заседание на Националното координационно звено за обхващане на отпадналите от образователната сфера деца, област Смолян бе посочена за първенец по отношение на присъединените към образователната система за последната година, които са били извън нея досега. Това заяви на пресконференция областният управител на Смолян Недялко Славов, предаде репортер на  Радио „Фокус“ – Смолян . Над 24 000 деца от страната са присъединени към образователната система за година, като резултатът многократно е надхвърлил първоначалните очаквания. „Смолянска област е първенец в това отношение и е посочена като добър пример и добри практики в тази насока. Механизмът за връщането на децата в училище предвижда различни многобройни екипи в областта да достигат до всяко дете, което не е обхванато от образованието. В екипите в област Смолян има 250 души, включващи общински администрации, РУО, Агенция за социално подпомагане, МВР, училища, детски градини, общественици. Всички те извършват физически посещения на адрес“, поясни Славов. \r\nТой отбеляза, че рамките на една година са посетени 1100 адреса на деца и ученици извън системата. 908 от тях или 85 % са ученици са извън територията на България. 70 от необхванатите деца обаче вече са присъединени и са записани в образователната система. Това представлява около 4 %. \"50 деца остават незаписани, от 33 от тях не желаят да продължат образованието си, но това е тяхно право, тъй като са над 16 години\", отбеляза Славов. По здравословни причини 13 деца не могат да посещават редовно училище, а други четири са принудени да изберат друга форма на обучение. „Като относителен дял, в област Смолян екипите са достигнали до всички адреси и случаи в региона. Областта беше отличена с добро взаимодействие между институциите, участващи в механизма. Той беше с едногодишен срок на действие, но с постановление на Министерския съвет остава постоянно действащ“, допълни областният управител. Той каза още, че с включването в системата на образованието на тези деца, на практика се минимизира вероятността те да станат престъпници. \r\nНели ГЕРГЬОВСКА", "date": "2018.07.19", "title": "Недялко Славов, областен управител на Смолян: 4 % от децата, необхванати от образователната система в областта, вече са на училище"}
{"url": "http://www.focus-news.net/news/2018/07/19/2547297/ek-izprashta-do-balgariya-ofitsialni-pisma-za-zakonodatelstvoto-otnosno-kibersigurnostta-rezervatsionnite-danni-na-patnitsite-i-priznavaneto-na-profesionalnite-kvalifikatsii-za-zashtitenite-zoni-i-alternativnite-goriva.html", "text": "С ежемесечния пакет от решения във връзка с нарушения от страна на държавите членки Европейската комисия (ЕК) предприема правни действия срещу държавите членки, които не изпълняват своите задължения, произтичащи от правото на ЕС. Това съобщиха от пресцентъра на  представителството на ЕК в България . \r\nРешенията спрямо България са в следните области:  Цифров единен пазар   \r\nКомисията реши днес да изпрати официални уведомителни писма до България и още 16 държави членки с цел осигуряване на пълното транспониране в националното право на първият законодателен акт на равнище ЕС в областта на киберсигурността. С Директивата за мрежова и информационна сигурност (Директива за МИС; Директива 2016/1148/ЕС) се цели да се постигне еднакво високо равнище на сигурност на мрежите и информационните системи в целия ЕС. Държавите членки трябваше да транспонират Директивата за МИС в националното си право до 9 май 2018 г.  Околна среда   \r\nКомисията изпраща допълнително официално уведомително писмо на България във връзка със системни пропуски на страната при прилагането на законодателството на ЕС за опазване на природата. С Директивата на ЕС за птиците (Директива 2009/147/ЕО) и Директивата на ЕС за местообитанията (Директива 92/43/ЕИО на Съвета) се установява мрежа на равнище ЕС от защитени зони „Натура 2000“. В България кумулативното въздействие от съществуващите и одобрените планове и проекти върху зоните по „Натура 2000“ систематично не е било вземано предвид и извършването на много промени, представляващи сериозна заплаха за постигането на природозащитните цели, е били разрешено независимо от наличието на такава заплаха.  Вътрешен пазар, промишленост, предприемачество и МСП   \r\nКомисията реши да изпрати официални уведомителни писма на 27 държави членки, сред които и България, във връзка със съответствието на националното им законодателство и практики с правилата на ЕС относно признаването на професионалните квалификации (Директива 2005/36/ЕО, изменена с Директива 2013/55/ЕС).  Миграция, вътрешни работи и гражданство \r\nКомисията реши да изпрати официални уведомителни писма на България и още 13 държави членки за това, че не са съобщили за приемането на национално законодателство за цялостното транспониране на Директивата за резервационните данни на пътниците (Директива 2016/681), която държавите членки трябваше да транспонират в националното си законодателство до 25 май 2018 г.  Мобилност и транспорт   \r\nКомисията призова България и Полша да транспонират изцяло европейските правила относно инфраструктурата за алтернативни горива (Директива 2014/94/ЕС). Тези две държави членки трябваше да са транспонирали тази директива най-късно до 18 ноември 2016 г., но според службите на Комисията не са транспонирали някои от оперативните разпоредби преди посочената дата.  \r\nПовече информация за всички решенията по области на политика ще намерите в прикачения документ.", "date": "2018.07.19", "title": "ЕК изпраща до България официални писма за законодателството относно киберсигурността, резервационните данни на пътниците и признаването на професионалните квалификации, за защитените зони и алтернативните горива"}
{"url": "http://www.focus-news.net/news/2018/07/19/2547296/ministar-ekaterina-zaharieva-balgarskata-diplomatsiya-prodalzhava-da-otstoyava-dostoyno-natsionalnite-ni-interesi-v-76-darzhavi-i-desetki-mezhdunarodni-organizatsii.html", "text": "Честит професионален празник на българските дипломати! На днешния ден през 1879 година Княз Александър Първи назначава с указ първите български дипломатически представители в чужбина. Драган Цанков, Евлоги Георгиев и Димитър Кирович са изпратени да защитават българските интереси в Цариград, Букурещ и Белград. 139 години по-късно българската дипломация продължава да отстоява достойно националните ни интереси чрез своите представители в 76 държави и десетки международни организации. Това заявява министърът на външните работи Екатерина Захариева в позиция по повод професионалния празник на българските дипломати, съобщиха от  пресцентъра на МВнР. \r\n„Само надеждата ми, че ще мога и аз да участвам в преуспяването и величието на отечеството ми, ме прави да умра спокойно“, пише в завещанието си един от първите ни дипломати и меценати – Евлоги Георгиев.  \r\nУбедена съм, че днес много мои колеги носят неговия дух.  \r\nПоздравявам всички служители на Министерството на външните работи по случай Деня на българската дипломатическа служба!\", допълва министър Захариева.", "date": "2018.07.19", "title": "Министър Екатерина Захариева: Българската дипломация продължава да отстоява достойно националните ни интереси в 76 държави и десетки международни организации"}
{"url": "http://www.focus-news.net/news/2018/07/19/2547292/radmila-rangelova-zam-kmet-na-obshtina-kyustendil-nashata-nadezhda-e-poveche-hora-da-se-vklyuchat-v-obshtestvenite-obsazhdaniya-po-proekta-za-populyarizirane-na-turisticheskite-atraktsii.html", "text": "Нашата надежда е повече хора да се включат в обществените обсъждания по проекта за популяризиране на туристическите атракции. Това каза пред журналисти зам.-кметът на Община Кюстендил Радмила Рангелова, предаде репортер на  Радио „Фокус” – Кюстендил . В залата на Възрожденското училище в града се провежда обществено обсъждане с представители на туристическия бранш. То е свързано с идентифицирани и предложения на проектни идеи, които да са насочени към развитието на конкурентноспособни туристически атракции, допринасящи за диверсификация на туристическия продукт, намаляване на териториалната концентрация и по-равномерно разпределение на ползите от туризма на територията на Община Кюстендил. Вече е проведена една среща с представители на местни културни и исторически деятели, които са съдействали по отношение на подбора на обекти, с които ще се кандидатства. Допустими са обекти само от национално и световно значение. \r\n„Днес ние искаме да чуем хората, свързани с маркетинга и с мениджмънта на туристическите атракции, както и като потребители на крайния продукт”, каза Радмила Рангелова. Дейностите са във връзка с публикувани насоки за кандидатстване по процедура на директно предоставяне на безвъзмездна финансова помощ за развитие на туристически атракции по Оперативна програма „Региони в растеж“. Самото финансиране е комбинирано. 85 % са безвъзмездна финансова помощ, а останалите са от финансов инструмент. Определените към момента обекти са с национално значение. Те са черквата „Свето Успение Богородично”, Римските терми, „Алай баня”, джамията „Фетих Мехмед”, крепостната стена „Хисарлъка”, както и Пирговата кула. На общественото обсъждане днес присъстваха зам.-кметовете на Кюстендил Росица Плачкова, Радмила Рангелова и Светослав Василев, както и главният архитект на Община Кюстендил – Стояна Чавдарова. \r\nВенцеслав ИЛЧЕВ", "date": "2018.07.19", "title": "Радмила Рангелова, зам.-кмет на Община Кюстендил: Нашата надежда е повече хора да се включат в обществените обсъждания по проекта за популяризиране на туристическите атракции"}
{"url": "http://www.focus-news.net/news/2018/07/19/2547293/ek-evropeyskata-komisiya-publikuva-saobshtenie-otnosno-podgotovkata-za-otteglyaneto-na-obedinenoto-kralstvo-ot-es.html", "text": "Европейската комисия прие съобщение, в което се представя текущата работа по подготовката за всички последици от оттеглянето на Обединеното кралство от Европейския съюз, се казва в  съобщение от пресслужбата на ЕК .  \r\nНа 30 март 2019 г. Обединеното кралство ще напусне ЕС и ще се превърне в трета държава. Това ще има отрицателни последици за гражданите, предприятията и администрациите както в Обединеното кралство, така и в ЕС. Такива последици са въвеждането на нови проверки на външната граница на ЕС с Обединеното кралство, промяна във валидността на издаваните от Обединеното кралство лицензи, сертификати и разрешения, както и различни правила за прехвърлянето на данни.  \r\nС приетия днес текст се призовават държавите членки и частните субекти да ускорят подготовката. Текстът е съставен в отговор на отправеното миналия месец искане от страна на Европейския съвет (член 50) да се засили готовността на всички равнища и за всички последици.  \r\nПодготовката за оттеглянето на Обединеното кралство е отговорност не само на институциите на ЕС. Това е съвместно усилие на европейско, национално и регионално равнище и включва по-специално икономическите оператори и другите частни субекти. Сега всички трябва да ускорят подготовката, като вземат предвид всички възможни сценарии, и да поемат отговорност за своята конкретна ситуация.", "date": "2018.07.19", "title": "ЕК: Европейската комисия публикува съобщение относно подготовката за оттеглянето на Обединеното кралство от ЕС"}
{"url": "http://www.focus-news.net/news/2018/07/19/2547295/veliko-tarnovo-obshtinskiyat-savet-shte-provede-izvanredno-zasedanie-za-razkrivaneto-na-nov-kompleks-za-sotsialni-uslugi.html", "text": "Общински съвет – Велико Търново ще проведе извънредно заседание във връзка с разкриването на нов комплекс за социални услуги, предаде репортер на  Радио „Фокус“ – Велико Търново . Общинските съветници първо ще дадат съгласие за кандидатстване на Община Велико Търново с Проект „Осигуряване на достъпна среда в сградата на Дом за пълнолетни лица с умствена изостаналост в с. Церова кория“ по Проект „Красива България” – 2018 г . Проектът предвижда доставка, изграждане, монтаж, сертифициране и въвеждане в експлоатация на пътнически асансьор в сградата на Дома за пълнолетни лица с умствена изостаналост в селото. Втората точка в дневния ред е свързана с даване на съгласие за кандидатстване на Община Велико Търново с проект „Изграждане на комплекс за социални грижи за възрастни хора и лица с умствена изостаналост“ по ОП „Региони в растеж“ 2014-2020. В проекта е предвидено изграждане на пет броя социални услуги. \r\nЗаседанието ще се проведе от 17.30 часа в Нова зала - ет. 3 в общината. \r\nНадежда КРЪСТЕВА", "date": "2018.07.19", "title": "Велико Търново: Общинският съвет ще проведе извънредно заседание за разкриването на нов комплекс за социални услуги"}
{"url": "http://www.focus-news.net/news/2018/07/19/2547300/zhivko-markov-muzey-za-nova-istoriya-dobrich-v-srazhenieto-kray-pasarel-se-razhda-legendata-za-balgarskata-zhiva-torpila-kap-dimitar-spisarevski.html", "text": "В сражението край Пасарел умира един човек, но се ражда легендата за българската жива торпила. Това каза в предаването „Добрич - Блян вихрен, понесен над степ ековита...“ на  Радио „Фокус“  Живко Марков, уредник в Музея за нова и най-нова история в Добрич. \"На 19 юли преди 102 години се ражда кап. Димитър Списаревски. Той е първият български летец, направил таран по време на Втората световна война\", припомни историкът и посочи, че това се случва през 1943 година, когато той изпълнява бойна задача със своя Месершмит 109. Врязвайки се в американски бомбардировач, той сваля вражеския самолет, но загива. Наречен е „българската жива торпила“. За добруджанци той е особено скъп, защото е техен съгражданин. Роден е на 19 юли 1916 година в Добрич. Три години по-късно, когато настъпва втората румънска окупация, семейство Списаревски се изселва от добруджанския град. Първоначално се мести в Лом, където бъдещият герой учи в Държавното смесено полиграфическо училище. През 1931 година семейството се преселва в София, където Списаревски е ученик във Втора софийска гимназия. Именно това е периодът, в който се забелязват неговите мечти да лети. В софийската гимназия той е участвал в авиокръжок, където заедно със своите съученици изработват модел на безмоторен самолет. Известно е, че като младеж е спортувал и е имал атлетична фигура, играл е футбол, плувал е. Избран е бил за знаменосец на гимназията. През 1934 година се ориентира към Военното на Негово Величество училище. След завършването си, насочва внимание към военно-въздушните сили. Заедно със свои 14 съвипускници заминават да учат в много реномирани военни школи в Германия. Списаревски завършва изтребителната школа във Вернойхен, една от най-реномираните по него време. Градчето се намира в близост до Берлин. Добрата летателна и професионална подготовка, която той получава в тези школи, разкрива възможност за широка реализация на младия летец, след като се завръща в България. Първоначално Списаревски е назначен в 6-ти изтребителен полк, базиран на военно летище Марно поле в Карлово. По-късно преподава наученото в Германия в школата в Долна Митрополия. След това вече е зачислен в 6-ти  изтребителен орляк край Божурище. Негов командир е бил Чудомир Топлодолски, също много известен български летец. Списаревски е летял с чешкия  Авиа 534 „Доган“ и немския Месершмит 109, наричан в нашата страна стрела. Когато не е бил в полет, Списаревски е изпълнявал и длъжността Командир на рота. „Интересното е, че се е ползвал с много голям авторитет сред войниците и те много са го обичали. Заради своите качества на добър летец в края на лятото на 1943 година заедно с няколко други български летци е изпратен като офицер наблюдател на протока Ла Манш при Дюнкерк, за да се запознае с опита на германските военно-въздушно асове в борбата им с англо-американската авиация“, разказа Живко Марков. След завръщането си в страната Списаревски прави изчерпателен доклад пред щаба на ВВС. Този период съвпада с времето на масирани американски и английски бомбардировки над България, главно над София и някои други градове. За по-малко от година над 12 000 сгради в столицата са разрушени, жертвите сред цивилното население са между 2500 и 3000 души. В този драматичен момент шепа български летци, сред които и Списаревски, поемат риска да се противопоставят, подлагайки на риск своя живот в името на Отечеството. В един декемврийски ден на 1943 година родната авиация е вдигната по тревога, също 3/6-ти орляк, в който служи бойният летец. Сражението е на около 30 км от София и по време на него Списаревски намира смъртта си, извършвайки своя подвиг, насочвайки своя Месершмит към водача на вражеската група и забивайки се в него.  \r\nЖулиета НИКОЛОВА", "date": "2018.07.19", "title": "Живко Марков, Музей за нова история - Добрич: В сражението край Пасарел се ражда легендата за българската жива торпила - кап. Димитър Списаревски"}
{"url": "http://www.focus-news.net/news/2018/07/19/2547289/kmetat-yordan-yordanov-vazrazhdame-dobrich-nay-golemiyat-dobrudzhanski-grad-v-balgariya-tryabva-da-sazhivim-balgarskoto-i-balgarshtinata.html", "text": "Възраждаме Добрич, най-големият добруджански град в България - трябва да съживим българското и българщината. Това каза в предаването  „Добрич - Блян вихрен, понесен над степ ековита...“  на  Радио „Фокус“  Йордан Йорданов, кмет на добруджанския град. „На първо място е нужно да уточним, че възраждаме Добрич, защото е най-големият в България добруджански град, защото трябва да възродим българското и българщината и не последно място трябва да пресечем негативната тенденция на обезлюдяване на райони. По-конкретно трябва да пресечем заминаването на млади хора зад граница“, каза Йордан Йорданов. Той подчерта, че сърцето на Добруджа е в Добрич, защото близо 100 години Добричката епопея остава в паметта на много добруджанци. „Затова изградихме паметника на ген. Иван Колев, който няколко поколения не успяха да направят. Ние го направихме преди две години и половина. Мисля, че всички добричлии трябва да бъдем горди с историята, която Добрич има, да я отстояваме и изключително много трябва да се гордеем с нея“, допълни кметът.  \r\nЙорданов е един от младите хора, завърнали се от едно според българските представи привлекателно място за живеене – САЩ, избрал да работите за бъдещето на Добрич. На въпрос защо е направил този избор Йордан Йорданов уточни: „На първо място, защото вярвам, че Добрич и Добруджа са едно прекрасно кътче в България. Не само у нас, но и в Европа. Вярвам и в това, че може да се развива в правилната посока. Ненапразно съм се върнал, защото искам да бъда част от развитието на града и част от развитието на областта. Всеки ден аз и моят екип даваме всичко от себе си, за да можем да насочим Добрич и Добруджа в правилната посока. Като млад човек е показателно, че съм тук, отстоявам позициите на Добрич и заявявам категорично, че нямам никакво намерение да напускам Добрич и Добруджа. Всеки млад човек може да намери своя път, не само да се реализира, но да помогне на своя роден край, да бъде по-хубав и по-добър, да се развива в правилната посока“.  \r\nЖулиета НИКОЛОВА", "date": "2018.07.19", "title": "Кметът Йордан Йорданов: Възраждаме Добрич, най-големият добруджански град в България - трябва да съживим българското и българщината"}
{"url": "http://www.focus-news.net/news/2018/07/19/2547294/veliko-tarnovo-500-izpalniteli-shte-predstavyat-v-grada-kulturata-na-devet-darzhavi.html", "text": "Близо 500 изпълнители от Боливия, Венецуела, Грузия, Китай, Коста Рика, Малайзия, Мексико, Русия и България ще представят във Велико Търново традиционните за всяка една от държавите обичаи, култура, традиции и изкуство. Това съобщиха от пресцентъра на   Община Велико Търново . Петнадесетте ансамбъла ще участват в XXI Международен фолклорен фестивал, който започва тази събота и ще превърне Старата столица в световен карнавален център до 28 юли.  \r\nГолемият културен форум стартира в следобедните часове на съботния ден с дефиле на участниците. Шествието ще тръгне в 18.30 ч. по главната улица „Васил Левски“, а пред сградата на Община Велико Търново всеки от съставите ще представи по едно изпълнение от своята програма.  \r\nВ 20.00 ч. на сцената на Летния театър е официалното откриване на фестивала. Всяка от вечерите до 28 юли включително ще е карнавална, а концертите в Летния театър са със свободен вход, съобщиха по време на пресконференция организаторът Емил Павлов и Нелина Църова – директор на общинската дирекция „Култура, туризъм и международни дейности“. Песни, танци, акробатика, карнавално настроение и много изненади очакват великотърновци. \r\nБългария ще бъде представена от фолклорните формации и ансамбли „Искра“ и „Търновче“ /Велико Търново/, „Развитие“ /Севлиево/ „Жар“ /София/, „Сидер Войвода“ и „Раховче“ /Горна Оряховица/. \r\nОрганизатори на фестивала са Фондация „Международни фолклорни фестивали”, Община Велико Търново и Националната секция на CIOFF /Международен съвет на организаторите на фестивали за фолклор и традиционни изкуства/ в България. Съпътстващи събития са конкурс за красота и артистичност „Мис Фестивал“, традиционните вечери на нациите, международна научна конференция за популяризиране на Конвенцията на ЮНЕСКО за нематериално културно наследство и др. \r\nПодарък за всички гости на Международния фолклорен фестивал ще бъде прожекция на аудио-визуалния спектакъл „Царевград Търнов – звук и светлина“, която ще бъде излъчена на 22 юли /неделя/ от 22,30 ч. Жестът е от страна на кмета Даниел Панов, Община В. Търново и Общинска агенция по туризъм.", "date": "2018.07.19", "title": "Велико Търново: 500 изпълнители ще представят в града културата на девет държави"}
{"url": "http://www.focus-news.net/news/2018/07/19/2547299/evropeyskata-komisiya-prizova-darzhavite-chlenki-da-uskoryat-podgotovkata-za-vsichki-posleditsi-ot-otteglyaneto-na-obedinenoto-kralstvo-ot-evropeyskiya-sayuz.html", "text": "Европейската комисия прие съобщение, в което се представя текущата работа по подготовката за всички последици от оттеглянето на Обединеното кралство от Европейския съюз. Това съобщиха от  пресцентъра на представителството на ЕК в България. \r\nНа 30 март 2019 г. Обединеното кралство ще напусне ЕС и ще се превърне в трета държава. Това ще има отрицателни последици за гражданите, предприятията и администрациите както в Обединеното кралство, така и в ЕС. Такива последици са въвеждането на нови проверки на външната граница на ЕС с Обединеното кралство, промяна във валидността на издаваните от Обединеното кралство лицензи, сертификати и разрешения, както и различни правила за прехвърлянето на данни.  \r\nС приетия днес текст се призовават държавите членки и частните субекти да ускорят подготовката. Текстът е съставен в отговор на отправеното миналия месец искане от страна на Европейския съвет (член 50) да се засили готовността на всички равнища и за всички последици.  \r\nПодготовката за оттеглянето на Обединеното кралство е отговорност не само на институциите на ЕС. Това е съвместно усилие на европейско, национално и регионално равнище и включва по-специално икономическите оператори и другите частни субекти. Сега всички трябва да ускорят подготовката, като вземат предвид всички възможни сценарии, и да поемат отговорност за своята конкретна ситуация.", "date": "2018.07.19", "title": "Европейската комисия призова държавите-членки да ускорят подготовката за всички последици от оттеглянето на Обединеното кралство от Европейския съюз"}
{"url": "http://www.focus-news.net/news/2018/07/19/2547305/yordan-yordanov-kmet-na-dobrich-prez-poslednite-dve-godini-uspyahme-da-privlechem-nad-200-mln-lv-investitsii-v-nashiya-grad.html", "text": "През последните две години успяхме да привлечем над 200 млн. лв. инвестиции в Добрич. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът Йордан Йорданов.  \r\n„Разбивайки тези инвестиции, 115 млн. лв. отиват за изграждане на водопроводната мрежа, плюс пречиствателната станция и 7 км канализационна мрежа. Доста мащабен проект, за последните 120 години, откогато съществува Добрич, такъв проект не е правен. Имаме отговорността, да я нарека, да изграждаме такъв голям проект, който е единствено за благото на град Добрич. До края на 2018-та, най-много до пролетта на 2019-та, проектът трябва да е приключен с над 80 км подменена водопроводна мрежа, с нова пречиствателна станция, с капацитет 110 000 човека и нова канализационна мрежа. Отделно имаме 50 жилищни блока, които предстои да бъдат санирани. 20 от тях вече са приключени. Следващите 30 ще бъдат приключени до пролетта на 2019 година. Над 4 000 семейства ще имат обновени жилищни сгради с нужната енергийна ефективност. Отделно от това, над 20 улици и булеварди ще бъдат изцяло рехабилитирани, с нови тротоарни мрежи и осветление. Това е част от обещанието, което поехме преди две години и половина по време на предизборната кампания – да възстановим цялостната тротоарна система на града и да насочим усилия към инфраструктурата. Казвам - насочваме усилия, защото през последните 20 години Добрич наистина страда от състоянието на водопреносната мрежа и на, второ място - от лошата пътна инфраструктура. До края на мандата ще реализираме над 30 км нова пътна мрежа, което само по себе си в един мандат е огромно постижение и искам да благодаря на всички, които са гласували доверие на мен и моя екип и трябва да знаят, че ние няма да ги подведем и работим много активно за Добрич и Добруджа“, каза Йордан Йорданов“.  \r\nВ сферата на строителството някои от проектите вече са реализирани. Като пример той даде над 3 км изцяло рехабилитирана улица в индустриалната зона, с нови тротоари, с ново осветление. „На бул. „3 март“, който е емблематичен за град Добрич и не беше ремонтиран от 1989 година, 5 км тротоарни площи бяха изградени там само за няколко месеца. И няма да пропусна да кажа, лошото наследство, което поехме, а именно през 2015 година, лятото, малко преди изборите Общината получава писмо за налагане на финансова корекция в размер на 4,3 млн. лв. Това е за изграждането на Регионалното депо в Стожер. И въпреки тези спънки, които се опитаха да наложат на Общината, ние успяхме с наличните средства, с усилията, които сме положили, да прескочим тази трудна крачка за Добрич и да платим две трети от финансовата корекция и с това нещо да не пострада реализацията на тези проекти, за които вече споменах. Независимо от препятствията, които ни бяха сложени, включително лошото състояние на центъра, мисля, че успяваме да изградим всичко онова, за което работихме, да изградим цялостната инфраструктура и визия на Добрич през следващите години“, каза още кметът на Добрич.  \r\nЖулиета НИКОЛОВА", "date": "2018.07.19", "title": "Йордан Йорданов, кмет на Добрич: През последните две години успяхме да привлечем над 200 млн. лв. инвестиции в нашия град"}
{"url": "http://www.focus-news.net/news/2018/07/19/2547301/pp-abv-prizovava-prezidenta-rumen-radev-da-nalozhi-veto-varhu-zid-na-zakona-za-lova-i-opazvane-na-divecha.html", "text": "ПП АБВ призовава президента Румен Радев да наложи вето върху ЗИД на Закона за лова и опазване на дивеча. Това съобщиха от  пресцентъра на АБВ.  \"Фокус\" публикува писмото на председателя на АБВ Румен Петков до държавния глава без редакторска намеса: ДО \r\nГ-Н РУМЕН РАДЕВ \r\nПРЕЗИДЕНТ \r\nР БЪЛГАРИЯ \r\n19 юли 2018, София \r\nОтносно: Упражняване конституционното право на вето на президента на Република България за връщане в Народното събрание на Закона за изменение и допълнение на Закона за лова и опазване на дивеча \r\nУважаеми г-н президент, \r\nВидно от сайта на Народното събрание, на 11 юли 2018 година едновременно на първо и второ четене, в нарушение на духа на Правилника за организацията и дейността на Народното събрание и без обсъждане в комисията по околна среда и води, е гласувано изменение и допълнение на Закона за лова и опазване на дивеча. \r\nС приетите промени се открива груповия лов на дива свиня от датата на публикуването на предложения ЗИД, като се въвежда и срядата като ловен ден. Досега груповият лов на дива свиня започваше от 1 октомври и приключваше втората неделя на януари, като ловни дни бяха само събота, неделя и официалните празници. \r\nС приетите без каквото и да е обществено обсъждане промени, груповият лов може да започне веднага, като срядата се добавя като ловен ден. Така според изчисленията на предложителите се добавят още 54 допълнителни дни за групов лов на дива свиня или се осигуряват общо 138 078 ловни излета. \r\nОфициалните мотиви на вносителите са, че това е еднократно предложение, свързано с необходимостта от недопускане появата на африканска чума по свинете в България. С това се оправдава и спешното прокарване на законопроекта през парламента. \r\nВ тази връзка: \r\n1.\tОт години се знае, че африканската чума бавно се приближава към България и нейното съществуване не може да бъде оправдание за прокарване на такива важни промени без каквато и да е обществена дискусия! \r\n2.\tПредложените мерки няма да намалят опасността от поява и разпространение на африканска чума в България. Точно обратното – груповият лов се извършва с до десет броя ловни кучета, които гонейки свинете водят до тяхната дисперсия с десетки километри. По тази причина груповият лов на дива свиня е забранен в страните с африканска чума. \r\n3.\tПоради гъстата широколистна растителност в този период на годината тя ще пречи на ефективното осъществяване на този метод на ловуване тъй като по-дребните приплоди и едногодишни прасета, върху които трябва да се концентрира ползването, ще останат в голямата си част незабелязани. Пръснатите от груповия лов животни ще мигрират в други райони, което би допринесло за разпространяване на заразата. \r\n4.\tГруповият лов на дива свиня се извършва с до десет броя ловни кучета. В момента всички други диви животни имат малки. Повечето от използваните кучета гонят всякакъв дивеч и при гонка с кучета преди октомври на практика ще бъдат изтребени голяма част от родените тази година сърни, благородни елени и елени лопатари. \r\n5.\tПрез септември е брачният период на благородния елен. Каквито и да е гонки в този период ще компрометират неговото успешно размножаване и ще допринесат значително за незаконния отстрел на този вид, който тъкмо започна да се възстановява в България. \r\n6.\tМесеците юли, август и септември са отпускарски месеци и планините са пълни с туристи, събирачи на горски плодове и гъбари. Всички гори извън националните паркове и резерватите са ловна площ, в която в сряда, събота и неделя ще се провежда групов лов на дива свиня. Припокриването на ловния, туристическия и събираческия сезон ще доведе до рязък скок на инцидентите по време на лов и обществените конфликти, което въобще не е взето предвид при предлагането на законопроекта. \r\n7.\tСряда е работен ден и няма приложен икономически анализ как това ще се отрази на икономиката на страната. \r\nЛовуването с прогонване на дивеча има отношение не само за дивата свиня. Ще бъде засегната всяка една брънка на системата биотоп – ловец. След такава „вакханалия“ ще бъдат необходими десетилетия за достигане даже на съвременните нива на националното ловно стопанство. Нито една държава, застрашена от африканска чума по дивата свиня не е въвела като мярка тотален лов с прогонване на дивеча. Според Приложение 3 на действащия Закон за лова и опазване на дивеча, дива свиня и в момента може да бъде ловувана индивидуално целогодишно, което дава широки възможности за регулиране на нейната численост. \r\nВ общественото пространство не е видно становището нито на Оперативния щаб за превенция на африканската чума по свинете, нито на Ловния съвет към ИАГ, нито даже на Националното сдружение на ловците и риболовците, чиито членове се очаква да изпълнят основните мероприятия  - безкраен лов на гонка с кучета при евентуална промяна на срока за групов лов на дива свиня.  \r\nБезкрайният лов на гонка с кучета е без аналог при стопанисване на дивеча в нито една страна. Тези изменения в ЗЛОД са не само безсмислени, те са и вредни за стопанството на България, може да доведат и до човешки жертви. Всичко това можеше много лесно да бъде показано и разбрано, ако имаше каквато й да е обществена дискусия. \r\nУважаеми господин президент,  \r\nТази промяна на Закона за лова и опазване на дивеча не е наложена от обществена или екологична необходимост. Евентуална чума по дивата свиня би засегнала единствено популацията на този вид. Дивата свиня е пластичен вид и може да се възстанови за период от няколко години, щетите върху останалите видове в екосистемата обаче, ще бъдат тотални и трудно възвратими. \r\nПонякога прибързаните управленски решения могат да бъдат по-отговорни и по-фатални и от чумата.  \r\nВ тази връзка се обръщаме към Вас да упражните своето конституционно право на вето и да върнете приетите изменения на Закона за лова и опазване на дивеча обратно в Народното събрание за повторно разглеждане.\t\t\t\t \r\nС уважение:  /п/ \r\n\t\t\t\t\t\t\tРумен Петков \r\nпредседател на ПП АБВ", "date": "2018.07.19", "title": "ПП АБВ призовава президента Румен Радев да наложи вето върху ЗИД на Закона за лова и опазване на дивеча"}
{"url": "http://www.focus-news.net/news/2018/07/19/2547307/granichniyat-politsay-nikolay-kostov-imame-uverenie-che-ekstraditsiyata-ni-zaradi-sluchaya-s-turskiya-brakonier-ot-2008-godina-nyama-da-bade-dopusnata.html", "text": "Ще се задействат механизми, за да бъдем защитени. Имаме уверение, че екстрадиция няма да бъде допусната, чисто юридически не е възможно по българското законодателство. Това каза пред журналисти в Съдебната палата граничният полицай Николай Костов, участник в случая от 2008 година, когато турски бракониер беше застрелян при нарушение на морската ни граница след среща с главния прокурор Сотир Цацаров, предаде репортер на  Агенция „Фокус“ . „Беше ни разяснена процедурата, която следва. Беше ни дадена увереност, че би следвало да сме наясно, че българската държава ще направи това, което трябва, по юридически път, за да бъде делото решено в наша полза“, посочи той. „Беше изразена ясната и категорична подкрепа на българската държава“, заяви Костов. „На 16 юли беше насрочено дело, на базата на което по договора за правна помощ, на нас би следвало да ни бъдат връчени юридически книжа, които касаят делото в Турция. За нещастния случай, който беше през 2008 година, при наше задържане на турски нарушители на границата, на море“, обясни граничният полицай. „Трябва да дадем защитни обяснения, още не сме видели документите на турската страна, по повод обвинението ни там“, каза още той. „Фокус“ припомня:  През 2008 година граничният полицай Михаил Цонков застреля турски бракониер, нарушил морската ни граница край Резово. През 2009 година след приключило разследване наказателното производство срещу него за причиняване на смърт по непредпазливост беше прекратено. В средата на юни тази година четиримата български гранични полицаи, участници в случая, получиха призовки да се явят в турски съд.  \r\nБиляна ИВАНОВА", "date": "2018.07.19", "title": "Граничният полицай Николай Костов: Имаме уверение, че екстрадицията ни, заради случая с турския бракониер от 2008 година, няма да бъде допусната"}
{"url": "http://www.focus-news.net/news/2018/07/19/2547306/muzeite-na-levski-i-botev-v-karlovo-i-kalofer-si-tarsyat-novi-direktori.html", "text": "Музеите на Левски и Ботев в Карлово и Калофер си търсят нови директори. Конкурсът е обявен на официалната страница на Министерство на културата в секция Конкурси/Обяви. Срокът за подаване на документи е до 3 август 2018. Това съобщиха от  пресцентъра на министерството.  \r\nПодробности за конкурса могат да бъдат намерени тук:", "date": "2018.07.19", "title": "Музеите на Левски и Ботев в Карлово и Калофер си търсят нови директори"}
{"url": "http://www.focus-news.net/news/2018/07/19/2547302/nikolay-kolev-bosiya-napusna-zasedanieto-na-komisiyata-po-negoviya-kazus.html", "text": "Николай Колев - Босия напусна заседанието на Комисията по неговия казус, предаде репортер на  Агенция \"Фокус\". \r\nТова се случи след като председателят на Комисията Станислав Иванов му каза, че следващата седмица ще се проведе заседание на комисията и дотогава депутатите ще се запознаят с фактите, предоставени от него във връзка с исканата от негова страна оставка на министъра на транспорта Ивайло Московски. Босия стана от стола си тропна по масата и тръшна вратата и заяви, че той иска сега комисията да се произнесе. Николай Колев Босия заяви, че фактите му не подлежат на дебати и не трябва да бъдат тълкувани, а взети под внимание в рамките на 24 часа.   \r\nДеница КИТАНОВА", "date": "2018.07.19", "title": "Николай Колев - Босия напусна заседанието на Комисията по неговия казус"}
{"url": "http://www.focus-news.net/news/2018/07/19/2547304/ivan-ivanov-bsp-pritesneni-sme-za-zdravoslovnoto-sastoyanie-na-nikolay-kolev-bosiya-toy-ne-izglezhda-dobre.html", "text": "Притеснени сме за здравословното състояние на Николай Колев – Босия – той не изглежда добре. Това каза народният представител от ПГ на БСП за България“ Иван Иванов по време на първото заседание на Временната комисия за Николай Колев - Босия, предаде репортер на  Агенция „Фокус“ . „Като представител на опозицията гарантирам, че фактите на Никола Колев ще бъдат разгледани обективно“, каза Иванов. Той се обърна към гостите, които придружаваха Николай Колев – Босия: „Молбата ми е да го убедите да имаме шанс да се запознаем с фактите му“, каза Иванов. Той посочи, че исканията и въпросите на Николай Колев за оставката на Ивайло Московски като министър на транспорта имат своите основания.  \r\nДеница КИТАНОВА", "date": "2018.07.19", "title": "Иван Иванов, БСП: Притеснени сме за здравословното състояние на Николай Колев – Босия – той не изглежда добре"}
{"url": "http://www.focus-news.net/news/2018/07/19/2547309/", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. 77 нови ученически шкафчета ще бъдат поставени в СУ „Св. св. Кирил и Методий” в Асеновград, след като то спечели проект по националната програма “Осигуряване на съвременна образователна среда” на Министерството на образованието и науката. Вече е направена самата поръчка, тъй като срокът за изработката и доставката е твърде дълъг, но от училищното ръководство са категорични, че на 15 септември учениците ще започнат учебната година с нови шкафчета. Повече ще ни разкаже Мая Краева, директор на СУ „Св. св. Кирил и Методий“ в Асеновград. \r\nАсеновградчанинът Николай Марангозов, председател на Сдружение „Български ултрамаратони“, е един от двамата българи, които за първи път  участваха в ултрамаратона „Eiger Ultra Trail” в Швейцария преди броени дни. Марангозов се включи в състезание от 101 км и положителна денивелация от 6700 м, което е предизвикателство дори за най-опитните състезатели. Ще чуете неговия разказ за подготовката му за състезанието, за неописуемите емоции и за уроците от преживяното. \r\nНа 20 юли почитаме паметта на свети Илия, който предсказва идването на Иисус Христос, поради което получава прозвището Пророк. Той е единственият светия, чийто земен живот не приключва със смърт, а бива отнесен на небето от огнена колесница, теглена от огнени коне. Повече за житието на светеца и за огромната почит към него в пределите на общината ще ни разкаже архиерейският наместник на Асеновград отец Йордан Георгиев. \r\nПътуващата изложба „Книги, посоки, публики” на Национална библиотека „Св. св. Кирил и Методий” гостува в Градската библиотека „Паисий Хилендарски” в Асеновград. Юбилейната изложба е създадена по повод 140 години от основаването на Националната библиотека и Българското председателство на Съвета на ЕС. С помощта на 13 цветни пана читателите и гостите на библиотеката имат възможност да направят своето пътешествие из безценните колекции на отделите „Ръкописи и старопечатни книги”, „Български исторически архив” и „Ориенталски сбирки” на националната съкровищница. Повече за изложбата ще научите в края на предаването ни днес. Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов .", "date": "2018.07.19", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/07/19/2547303/yordan-yordanov-kmet-na-dobrich-obshtinata-raboti-aktivno-za-vazrazhdane-na-traditsiite-istoricheski-targovski-kulturni.html", "text": "Общината работи активно за възраждане на традициите – исторически, търговски, културни. Това каза в предаването  „Добрич - Блян вихрен, понесен над степ ековита...“  на  Радио „Фокус“  Йордан Йорданов, кмет на добруджанския град. „На първо място е паметникът на ген. Иван Колев, който през 2016-та беше изграден по случай 100-годишнината от Добричката епопея. Доста поколения назад са се опитвали да изградят паметника, но ето че 98 години по-късно успяхме да направим това. Достатъчно е красноречиво за културния живот, който Добрич иска да има. Това е една малка стъпка към възраждането на културата на града. На второ място е възраждането на Фермерския пазар, който радва добричлии и гостите на града повече от година. Това е една стара, традиция в Добрич, която се е провеждала всеки четвъртък преди много, много години. На този фермерски пазар много производители от областта са се стичали в Добрич, който тогава е носел името Хаджиоглу Пазарджик. На този пазар хората са можели да търгуват най-различни местни продукти. По този начин градът винаги се е оживявал и бил така нареченото тържище. Това е и причината да искаме да бъде възстановен фермерският пазар, защото не само сме най-големия град в Добруджа, но сме и средището, където всеки един може да намери реализация, всеки един може да намери място. Така че в тази насока работим, да възродим много други традиции и благодарение на подкрепата на гражданите на Добрич“, заяви кметът.  \r\nПо думите му добричани участват в този процес доста активно, което е постижение и се вижда голямо присъствие на всички традиции, които са възстановени през последните години и половина. \"Ако ми позволите да спомена, през 2016 година направихме една възстановка на Добричката епопея, която беше единствената с такъв мащаб в цяла България. Такава исторически възстановка не беше правена никъде досега в България. Тогава можеше да бъдат видени много от традициите преди 100 години и как хората са живели тогава, включително и боевете през 1916 година. И на това културно събитие присъстваха над 7 000 добричлии, което показателно, че хората искат да познават корените си, откъде са дошли и какви са били техните прадеди. Такава е и нашата цел – да възродим името на Добрич, културата и традициите, които нашите предци са имали. Не трябва да позволяваме големите градове да се обезлюдяват и младите хора да напускат Родината си“, допълни Йордан Йорданов.  \r\nЖулиета НИКОЛОВА", "date": "2018.07.19", "title": "Йордан Йорданов, кмет на Добрич: Общината работи активно за възраждане на традициите – исторически, търговски, културни"}
{"url": "http://www.focus-news.net/news/2018/07/19/2547310/sport-hamiltan-podpisa-s-mertsedes-za-oshte-2-godini.html", "text": "Шампионите във Формула 1 Мерцедес официално обявиха, че Люис Хамилтън е подписал новия си договор. Сделката е за две години, а британецът ще получава годишна заплата между 30 и 40 млн. паунда в зависимост от резултатите си. Още преди време Хамилтън заяви, че контрактът е само формалност. Сега той декларира, че иска да продължи кариерата си при шампионите, след проведен разговор с директора на отбора Тото Волф миналата година.  \r\nОт преминаването си в Мерцедес през 2013 година Люис спечели три шампионски титли и записа 44 победи. До края на 2020-а Люис ще има осем прекарани сезона при \"Сребърните стрели\".   \r\nСтатистиката казва, че 65-те му победи го правят втория най-успешен пилот на Ф1 след Михаел Шумахер и най-успешният в 112-годишната състезателна история на Мерцедес.", "date": "2018.07.19", "title": "Спорт: Хамилтън подписа с Мерцедес за още 2 години"}
{"url": "http://www.focus-news.net/news/2018/07/19/2547308/d-r-sotir-ivanov-istoricheski-muzey-petrich-izlozhbata-arheologicheskoto-nasledstvo-na-azerbaydzhan-pokazva-kulturata-na-edna-kolkoto-blizka-tolkova-i-dalechna-strana.html", "text": "Изложбата „Археологическото наследство на Азербайджан“ показва културата на една колкото близка, толкова и далечна страна. Това каза за  Радио „Фокус“ – Пирин  д-р Сотир Иванов, директор на Исторически музей – Петрич по повод представянето на изложбата в културната институция по инициатива на Националния археологически институт с музей към Българската академия на науките и неговият директор доц. д-р Людмил Вагалински и Община Петрич. „Тази изложба първоначално бе представена в Националният археологически институт с музей към Българската академия на науките и предизвика огромен интерес. Причината е, че археологическото наследство и миналите културни течения показват по какъв начин се е развил света в миналото и ни дават редица отговори за настоящето и бъдещето. Плюс това самото посещение на музея, разглеждането на изложбата, дават възможност и да опознаем себе си, съпоставяйки се със света и неговото минало“, каза още д-р Иванов.  \r\nТой добави, че изложбата е съставена от постери, които показват археологическото наследство на Азербайджан. „Аз бих казал, че това е един много близък район, който в миналото отбелязва редица сходни тенденции. Разбира се, особено важно е ѝ това, което ни различава, защото човешките същества, независимо от географските и климатични различия, търсят много общо политически, икономически и естетически решения, които показват, че света всъщност не е толкова различен“, добави д-р Иванов. \r\nЛивия НИНОВА", "date": "2018.07.19", "title": "Д-р Сотир Иванов, Исторически музей – Петрич: Изложбата „Археологическото наследство на Азербайджан“ показва културата на една колкото близка, толкова и далечна страна"}
{"url": "http://www.focus-news.net/news/2018/07/19/2547312/radoslav-simeonov-istorik-tryabva-da-pomnim-podviga-na-hora-kato-polk-vasil-taslakov-podpolkovnik-dimitar-cholakov-gen-kantardzhiev-i-sabitiyata-ot-dobrichkata-epopeya.html", "text": "Трябва да помним подвига на хора, като полк. Васил Таслаков, подполковник Димитър Чолаков, ген. Кантарджиев и събитията от Добричката епопея. Това каза в  предаването „Добрич - Блян вихрен, понесен над степ ековита...“  на  Радио „Фокус“  Радослав Симеонов, дългогодишен уредник на Военно гробище – музей в Добрич, сега – главен експерт „Войнишки паметници“ към Министерство на отбраната. \r\n„Преди две години българската общественост отбеляза 100 години от освобождението на Добруджа по време на Първата световна война“, припомни историкът. Според него многобройните събития, организирани за това честване като издаване на книги, организиране на изложби, откриването на паметника в Добрич на ген. Иван Колев, представянето на исторически възстановки, все още немалко наши съвременници не са наясно какво представлява Добричката епопея, определяна като една от най-емблематичните битки в съвременната ни история. \r\n„Необходимо е да бъде отправен взор назад към времето, съпътствало тези събития и носещо дух, който е достатъчна причина Добрич да бъде обявен за „Град на българската бойна слава“, отбеляза Радослав Симеонов.  Той припомни, че на 1 септември 1916 година след като Румъния се намесва в Първата световна война на страната на Антантата, една от двете големи и воюващи групировки в Европа в този период, включваща Англия, Русия и Франция, България вярва в силата на другата група от съюзници. Като резултат е обявена война на Румъния. От всички войни, които Третата българска държава води по време на своето съществуване, тази е не само най-справедливата, но е и войната, която е посрещната с най-голям ентусиазъм страна на тогавашното българско общество.  \r\n„Ако големите европейски държави по време на Първата световна война са преследвали своите користни, политически, икономически и военни интереси за подялба на света на сфери на влияние, то България води тази война в името на нещо много свято, нещо много справедливо като кауза, нещо много простичко, като всяка държава има право на това нещо. Да успее да събере всички българи под един покрив. Какво по-нормално от това една държава да бъде цялостна?! Затова обявяването на война на Румъния е посрещнато като един справедлив акт на историческо възмездие, защото нека да напомним, че през 1913 година, само три години преди това, северната ни съседка по най-вероломен и нагъл начин заграбва българската Южна Добруджа, възползвайки се от заетостта на българските войски във военен конфликт със Сърбия и Гърция, които пладнешки окупират българските земи в Македония“, заяви Симеонов. \r\nПо думите му  само така можем да си обясним изключителния героизъм и жертвоготовност, проявени от войниците и офицерите от  освободителната Трета българска армия под командването на генерал Тошев, които с химна „О, добруджански край!“ на уста влизат в битките с един многочислен и  интернационален противник на добруджанския фронт, в Добруджа нашите войски воюват не само срещу румънци, но и срещу далеч по-опасни противници – сръбски и руски войски.  \r\n„Устремът и настъпателността на българските войски са толкова мощни още в първите дни на войната, че са извоювани няколко емблематични победи на българското оръжие“, коментира Радослав Симеонов. Той припомни, че още на 2 септември е освободен град Тервел. Ден по-късно, на 3 септември е знаменателната битка на конната дивизия при селата Кочмар и Карапелит, а на 6 септември  само след 36-часова обсада пада Тутраканската крепост. Тя е била превърната по това време от румънското военно командване в един непревземаем пункт.  \r\n„Продукт на същия този устрем и факт е, че на 4 септември намиращите се в град Добрич румънски войски панически го напускат. Само от впечатлението за това, което се случва край тях. Така че, ако историята не бе отредила друг развой на събитията при Добрич, то днес едва ли щяхме да говорим за обявяването му на „Град на българската бойна слава“,заключи Симеонов. \r\nЖулиета НИКОЛОВА", "date": "2018.07.19", "title": "Радослав Симеонов, историк: Трябва да помним подвига на хора, като полк. Васил Таслаков, подполковник Димитър Чолаков, ген. Кантарджиев и събитията от Добричката епопея"}
{"url": "http://www.focus-news.net/news/2018/07/19/2547313/burgas-gradskiyat-turisticheski-avtobus-shte-patuva-otnovo-na-20-21-i-22-yuli-petak-sabota-i-nedelya.html", "text": "Градският туристически автобус ще пътува отново на 20, 21 и 22 юли - петък, събота и неделя, съобщиха от  пресцентъра на Община Бургас.  Той тръгва от \"Магазия 1\" в Зоната за обществен достъп на Пристанище Бургас в 16.30 часа и 18.30 часа, а маршрутът му е ул. \"Булаир\" - бул. \"Демокрация\" - бул. \"24-ти пехотен Черноморски полк\" -  парк \"Езеро\" -  кв. \"Сарафово\" - парк \"Езеро\" - бул. \"24-ти пехотен Черноморски полк\" -  бул. \"Демокрация\" - ул. \"Булаир\"  -  \"Магазия 1\". \r\nСпирането в кв. \"Сарафово\" е при терминал \"Пристигащи\" на Летище Бургас. На метри оттам можете да разгледате обновената тази година експозиция на Авиомузея. Освен Ту - 154, посетителите могат да разгледат и останалите попълнения в парка - Ан - 2, Ан - 12, пилотската кабина на Ан - 24, МиГ - 17, МиГ - 21. Изпробвайте уменията си на пилот с помощта на очила за виртуална реалност! Там ви очакват още 4D ефект на работещ самолетен двигател, богата колекция от макети, любопитни предмети и задължителни аксесоари от авиацията, като пилотски униформи, парашути, снимки, истинска \"черна\" кутия на самолет и навигационни уреди. \r\nПрез лятото Авиомузей - Бургас работи всеки ден от 09.00 до 20.00 часа. Билетът за индивидуално посещение е 6 лв. Ученици и пенсионери - 4 лв., семейният билет е на цена от 12 лв., а деца до 6 год. и хора с увреждания влизат безплатно. Връщането с туристическия автобус от Летище Бургас, терминал \"Пристигащи\", е съответно в 17:30 и 20:00 часа през всеки от трите дни. \r\nСпирките по маршрута са съобразени с това да бъде създадено едно приятно преживяване на бургазлии и туристите, които могат да посетят с една обиколка повечето атракции в града през летния сезон - Зона за обществен достъп на Пристанище Бургас, Морската градина, Експо център \"Флора\", Фестивал на пясъчните скулптури, Пункт за наблюдение на птици на Атанасовско езеро и Авиомузея. \r\nЛинията се изпълнява от открития арт автобус, собственост на общинския превозвач \"Бургасбус\". Цената на билета е 2,00 лева, за деца до 10 години - 1,50 лева.", "date": "2018.07.19", "title": "Бургас: Градският туристически автобус ще пътува отново на 20, 21 и 22 юли - петък, събота и неделя"}
{"url": "http://www.focus-news.net/news/2018/07/19/2547315/blagoevgrad-intenziven-i-v-dvete-posoki-e-trafikat-na-gkpp-kulata.html", "text": "Интензивен и в двете посоки е трафикът на ГКПП „Кулата“. Това съобщиха за  Радио „Фокус“ – Пирин  от „Гранична полиция“. На ГКПП „Илинден“ движението се извършва без проблеми. Нормално натоварен е трафикът на българо-македонската граница. \r\nЛивия НИНОВА", "date": "2018.07.19", "title": "Благоевград: Интензивен и в двете посоки е трафикът на ГКПП „Кулата“"}
{"url": "http://www.focus-news.net/news/2018/07/19/2547316/blagoevgrad-regionalniyat-istoricheski-muzey-shte-otbelezhi-115-ta-godishnina-ot-izbuhvaneto-na-ilindensko-preobrazhenskoto-vastanie-s-izlozhba-izpepelena-zemya-i-svoboden-vhod-za-posetitelite.html", "text": "Регионален исторически музей – Благоевград ще отбележи 115-та годишнина от избухването на Илинденско – Преображенското въстание с изложба „Изпепелена земя“ и свободен вход за посетителите. Това каза за  Радио „Фокус“ – Пирин д-р Кирил Алексиев, историк и уредник в музея. Той обясни, че изложбата ще бъде открита от 17.30 часа на 20 юли в зала „Временни изложби”. В нея ще бъдат представени картини и скулптури от фонда на отдел „Художествен“.   \r\n„Картините, които ще покажем, са свързани с Илинденско – Преображенското въстание. Като човек от „кухнята“ на Регионален исторически музей – Благоевград мога да Ви кажа, че изложбата определено си заслужава. Картините са изключително ценни и като тематика, и като художествена стойност. Ще използвам момента, за да приканя слушателите и читателите на „Фокус“ да дойдат на откриването, за да видят изложбата, в която са включени солидни платна, с големи размери, с голямо разнообразие на художествени похвати“, каза още д-р Алексиев. Той добави, че по повод годишнината от избухването на въстанието, музеят в Благоевград ще работи с вход свободен за посетителите. „Ще спазим тази традиция, защото в регионален мащаб 20 юли е много важна дата“, отбеляза д-р Алексиев. \r\nЛивия НИНОВА", "date": "2018.07.19", "title": "Благоевград: Регионалният исторически музей ще отбележи 115-та годишнина от избухването на Илинденско – Преображенското въстание с изложба „Изпепелена земя“ и свободен вход за посетителите"}
{"url": "http://www.focus-news.net/news/2018/07/19/2547311/yordan-yordanov-kmet-na-dobrich-dnes-svobodno-mozhe-da-se-govori-za-minaloto-i-zashto-dobrich-tryabva-da-bade-obyaven-za-grad-na-balgarskata-boyna-slava.html", "text": "Днес свободно може да се говори за миналото и защо Добрич трябва да бъде обявен за „Град на българската бойна слава“. Това каза в предаването  „Добрич - Блян вихрен, понесен над степ ековита...“  на  Радио „Фокус“  Йордан Йорданов, кмет на добруджанския град. „Започнахме инициативата през август 2017 година. След изграждането на паметника на ген. Иван Колев, след възраждането на традициите, които са съществували в Добрич, това вече беше следващата стъпка, която трябваше да направим и ние я направихме – да получим указ за обявяване на Добрич за „Град на българската бойна слава“. Вярвам, наистина вече вярвам, че това е правилната стъпка в посока на възраждане на Добрич, българското и българщината. И това ще даде самочувствие на всички добричлии и добруджанци\", коментира той. \"Нашите земи са много ценни и ние трябва да ги съхраним с всички сили, не трябва да позволяваме да ги заграбват и децата ни да бягат от тук. Днес ние свободно можем да разкажем какво е било в миналото и защо сме направили паметника на ген. Иван Колев и защо Добрич трябва да бъде обявен за „Град на българската бойна слава“, каза Йордан Йорданов. Той уточни, че добруджанският град се намира в Североизточния район, където в близост има море, планини, равнина – „едно прекрасно, красиво място“.  \r\nСпоред кмета има достатъчно много сфери, в които добричлии могат да бъдат заети като работни места. „За последните три години имаме три големи инвеститора в града. Сферите за развитие са много – архитектура, пътно строителство и друг вид строителство. Убеден съм, че когато някой преследва целите си, иска да се развива, той ще намери правилния път“, допълни Йордан Йорданов. \r\nЖулиета НИКОЛОВА", "date": "2018.07.19", "title": "Йордан Йорданов, кмет на Добрич: Днес свободно може да се говори за миналото и защо Добрич трябва да бъде обявен за „Град на българската бойна слава“"}
{"url": "http://www.focus-news.net/news/2018/07/19/2547317/vladimir-putin-protivnitsite-na-rusiya-v-sasht-sa-mogashti-i-i-silni-hora.html", "text": "Руският президент Владимир Путин заяви, че противниците на страната му в САЩ са могъщи и силни хора, предава  РИА Новости . \r\nПо думите на Путин, доказателството за твърдението му е, че те могат да „продадат“ на милиони граждани различни „трудно смилаеми неща в нормалната логика на историята“. \r\n„Нас винаги са ни учили, че хората, работещи за държавата, в интерес на обществото, преди всичко са длъжни да мислят за фундаменталните интереси на страната и винаги да ги поставят на първо място, но не. Виждаме, че в САЩ има сили, които поставят груповите си, тяснопартийни интереси над общонационалните“, заяви президентът на съвещание с посланиците и постоянните представители на Русия. \r\nПрезидентът отбеляза, че независимо от това, Русия е открита да развива контакти със САЩ на равноправна и взаимноизгодна основа. Той също така подчерта, че това е необходимо за целия свят. \r\n„Като най-големите ядрени държави, ние носим специална отговорност за обезпечаването на стратегическата стабилност и сигурност“, добави Путин. \r\nСъщо така, той оцени отношенията със САЩ. По неговото мнение, Москва и Вашингтон са тръгнали по пътя на позитивните промени. Държавният глава напомни за състоялата се в понеделник среща с президента на САЩ Доналд Тръмп. \r\n„При всичките различия в нашите възгледи, нашите мнения съвпаднаха в това, че руско-американските отношения се намират в крайно незадоволително състояние, по много параметри по-лоши, отколкото по време на Студената война“, отбеляза руският лидер и добави, че натрупалите се през годините проблеми не могат да бъдат разрешени за няколко часа. \r\nНо, независимо от това, срещата, като цяло бе успешна и доведе до полезни договорки“, заключи Путин.  \r\nПревод и редакция:", "date": "2018.07.19", "title": "Владимир Путин: Противниците на Русия в САЩ са могъщи и и силни хора"}
{"url": "http://www.focus-news.net/news/2018/07/19/2547319/targovishte-efektivni-nakazaniya-poluchiha-chetirima-podsadimi-za-telefonna-izmama-za-76-000-leva-nepalnoletniyat-im-sauchastnik-e-s-uslovna-prisada.html", "text": "Предадените на съд по обвинителен акт на Районната прокуратура в Търговище петима подсъдими за телефонна измама за 76 000 лева бяха осъдени днес от състав на Търговищкия районен съд. По време на заседанието подсъдимите поискаха делото срещу тях да се гледа при условията на съкратено съдебно следствие. Това съобщиха от пресцентъра на  Апелативна прокуратура-Варна. \r\nХристо В. получи наказание лишаване от свобода за срок 2 години и 8 месеца, съучастникът му Силвестър П. бе осъден на 2 години и 4 месеца затвор, Йордан П. – на 2 години и 2 месеца лишаване от свобода, а Атанас В. за деянието ще търпи наказание 2 години лишаване от свобода. Непълнолетният Никола Р., използван от съучастниците си като муле за вземане на парите от измамата, бе осъден на 1 година лишаване от свобода, чието изтърпяване съдът отложи с 3-годишен изпитателен срок. \r\nТелефонната измама, която е в големи размери, бе извършена на 19 януари тази година в Търговище след предварителен сговор между подсъдимите. Силвестър и Йордан са действали като извършители с непълнолетния. Христо и Атанас били подбудители и помагачи в измамата по схемата съдействие на полицията при полицейска операция, като въвели в заблуждение жена, която изтеглила сумата от банковата си сметка и в торба оставила парите на детска площадка по указание на мним полицейски служител.  \r\nДействията на измамниците били в полезрението на полицията, която разполагала с оперативна информация за предстоящото извършване на крупна измама. На мястото, където била оставена торбата със 76 000 лева, се появил непълнолетният, който ги взел. След преследване парите били иззети от Никола, който бил задържан.   \r\nСъдът потвърди вчера и мерките за неотклонение на петимата. Непълнолетният остава под надзора на родителите си, Йордан П. – с определената от съда парична гаранция в размер на 10 000 лева, а останалите трима вече са преведени в плевенския затвор. \r\nПрисъдата на Районният съд в Търговище подлежи на обжалване и протест пред Търговищкия окръжен съд.", "date": "2018.07.19", "title": "Търговище: Ефективни наказания получиха четирима подсъдими за телефонна измама за 76 000 лева, непълнолетният им съучастник е с условна присъда"}
{"url": "http://www.focus-news.net/news/2018/07/19/2547318/", "text": "Към момента в града няма повишена заболеваемост от летни инфекции. Това каза за  Радио „Фокус“ – Пловдив  д-р Александър Калайджиев, председател на сдружението на общопрактикуващите лекари.  „Летните инфекции са най-различни и е трудно да ги квалифицираме като само единичен вид или точно определен симптом, но най-чести са тези от храносмилателната система, тъй като много по-често заразата през летния сезон става чрез устата и съответно първите симптоми са оттам - гадене, дискомфорт в корема, болки в корема, общо неразположение, температура, която може да достигне до 38 градуса“, каза д-р Калайджиев. По думите му другото по-характерно е, че може да има и кожни прояви с обриви, които много често съпровождат летните месеци. Те могат да заблудят някой път пациента, че е шарка или ухапване от насекомо в зависимост от големината и количеството на обриви. Обикновено има храносмилателни оплаквания, и ако те са съпътстващи и с някакви обриви, става въпрос за чревна инфекция. „Хигиената през летните месеци е по-трудно да бъде добре контролирана. По басейни, малки язовири и реки на някои места има изливани отпадъци и замърсени води. Още повече, че и по селата, когато се ходи при животни, има доста причинители на такъв тип инфекции“, обясни още д-р Калайджиев.  Той коментира, че в топлото време доста по-лесно се развалят храните. Препоръките му са да се избягват неконтролирани от здравните инспекции плувни места и съответно да не се консумират храни, продавани на открито от сергии. „Отговорност на собствениците на заведения е да инспектират добре посудата и съдовете и да се се пие по възможност от бутилките или шишетата, а не от чаши, тъй като хепатит А през летните месеци много често се развива чрез не добре измита посуда по летните заведения, особено по морето“, предупреди д-р Александър Калайджиев. Най-големият риск е при хората с хронични заболявания. При новородените и тези, които не са имунизирани за чревни инфекции, също има риск. При тях обезводняването настъпва след едно-две повръщания и едно-две изхождания, докато при възрастния човек са необходими над 10-15, за да се случи нещо подобно. \r\nВесела КРЪСТЕВА", "date": "2018.07.19", "title": "Д-р Александър Калайджиев, лекар в Пловдив: Към момента в града няма повишена заболеваемост от летни инфекции"}
{"url": "http://www.focus-news.net/news/2018/07/19/2547321/burgas-11-darzhavi-s-25-boyni-i-spomagatelni-koraba-i-katera-uchastvaha-v-mashtabnoto-morsko-uchenie-briz-2018.html", "text": "11 държави с 25 бойни и спомагателни кораба и катера участваха в мащабното морско учение „Бриз 2018“, предаде репортер на  Радио „Фокус“ – Бургас . Държавите, участващи във военноморското учение са членки на НАТО. Гостите в днешния ВИП ден на учението наблюдаваха различни епизоди от учението на море и на суша, сред които бяха операция по спасяване на бедстващи хора в морето и демонстрация на действия по ограничаване на петролен разлив. \r\nЦелта на учението е да се повиши взаимодействието между военноморските сили на държавите - членки на НАТО. За целта всички над 2300 военнослужещи участваха в операции по ликвидиране на последиците от терористичен акт – евакуация на ранени, артилерийска стрелба по въздушна цел и атака на подводница. \r\nДеница ДИМИТРОВА", "date": "2018.07.19", "title": "Бургас: 11 държави с 25 бойни и спомагателни кораба и катера участваха в мащабното морско учение „Бриз 2018“"}
{"url": "http://www.focus-news.net/news/2018/07/19/2547322/sos-ima-obektivni-prichini-za-dalga-na-toplofikatsiya-sofiya-kam-bulgargaz.html", "text": "Във връзка с публикациите за задължения на „Топлофикация София” ЕАД към „Булгаргаз” ЕАД днес в 13.00 часа, Постоянната комисия по инженерна инфраструктура и енергийно планиране към СОС изслуша ръководството на топлофикационното дружество. Това съобщиха от  Столичния общински съвет  (СОС). Председателят на комисията г-жа Валя Чилова запоза общистинските съветници с реултатите от проведената по-рано днес среща в Министерството на енергетиката, в която участваха представители на “Топлофикация София“ ЕАД, на “Булгаргаз” ЕАД, на Столична община и на Столичен общински съвет. На срещата беше постигнато съгласие да се разгледа възможността вземанията на “Топлофикация София” ЕАД от продажбата на високоефективна електроенергия да постъпват директно в “Булгаргаз” ЕАД. По този начин ще бъдат покрити част от задълженията. Двете дружества ще преговарят, така че плащанията да се регулират и да се извършват ритмично. \r\nПредседателят на Съвета на директорите на „Топлофикация София” ЕАД,  Десислава Билева коментира: „Исторически дългът на „Топлофикация София” ЕАД през годините се е движил в границите между 50 000 000-100 000 000 лв. и размерът му в момента не е прецедент. Дружеството е предоставило на “Булгаргаз” още през април ясен график за погасяване на задълженията, който стриктно спазва и до момента”. В обясненията на ръководството беше посочено, че има няколко основни обективни причини, довели до натрупването на дълга: \r\n-по решение на КЕВР, влзало в сила през октомври 2017 г., дружеството заплаща такса за капацитет и пренос на природен газ, което представява над 9 млн. лв. допълнителни разходи; \r\n-За първото полугодие на 2018г. има двукратно увеличение на цената на природния газ, докато цената на топлинната енергия не е променена; \r\n-„Топлофикация София“ е заплатила през м.април 2018г. над 18 млн. лв. за закупуване квоти за въглеродни емисии, които се отнасят за изразходвани през 2017 г. горива; \r\n-Дружеството предплаща прогнозните количества газ на “Булгаргаз” ЕАД в две прогнозни фактури и при непогасяването им след пет дни се начисляват лихви за просрочие. Те възлизат на над 7 млн. лв. за 2017 г; \r\n-За сравнение, единствено от всички топлофикационни дружества в страната, “Топлофикация София” не начислява лихви за просрочие върху месечните сметки на потребителите си. \r\nПредседателят на Постоянната комисия по инженерна инфраструктура и енергийно планиране към СОС, Валя Чилова заяви, че в бъдеще ще се работи за това да има ритмичност на плащанията от „Топлофикация София” към „Булгаргаз”, която да е огледална на плащанията на абонатите към топлофикационното дружество. „Дружеството изпълнява социална функция и не определя цената на услугата нито на входа, нито на изхода”, допълни Чилова и призова общинските съветници да бъдат отговорни и да не ескалират излишно напрежение в публичното пространство.", "date": "2018.07.19", "title": "СОС: Има обективни причини за дълга на „Топлофикация София” към „Булгаргаз”"}
{"url": "http://www.focus-news.net/news/2018/07/19/2547323/tass-vladimir-putin-vizhda-seriozen-risk-situatsiyata-v-iztochna-ukrayna-da-se-izostri.html", "text": "Президентът на Русия Владимир Путин, в хода на обръщението си пред посланиците и постоянните представители на страната, заяви, че вижда сериозен риск от изостряне на ситуацията в Източна Украйна, предава  ТАСС . \r\n„Запазват се сериозните рискове от изостряне на ситуацията в Източна Украйна“, заяви руският държавен глава. \r\nПо неговите думи, причините са същите – неспазване на ангажиментите от настоящите украински власти и отказът от мирно разрешаване на конфликта. \r\n„Отново и отново се демонстрира откровено пренебрежение към договорките и нежелание да се води диалог със своите граждани. Във всички сценарии се предвижда силов път“, отбеляза Путин. „Изхождаме от това, че минският комплекс от мерки остава реална основа за политическо разрешаване на кризисната ситуация“, подчерта президентът на Русия. \r\nПревод и редакция:", "date": "2018.07.19", "title": "ТАСС: Владимир Путин вижда сериозен риск ситуацията в Източна Украйна да се изостри"}
{"url": "http://www.focus-news.net/news/2018/07/19/2547320/a1-on-makedoniya-sled-dva-chasa-pregovori-liderskata-sreshta-v-skopie-be-prekasnata-za-pauza.html", "text": "След преговори, продължили два часа, лидерската среща в Скопие бе прекъсната за пауза, съобщава скопското електронно издание  A1 On . \r\nНа срещата, която се провежда в Клуба на депутата в Скопие, присъстват председателите на СДСМ – Зоран Заев, на ВМРО-ДПМНЕ – Християн Мицковски, на „Демократичен алианс за интеграция“ – Али Ахмети и на БЕСА – Билал Касами. Те ще се опитат да изяснят позициите си във връзка с провеждането на референдума за договора с Гърция. \r\nСрещата в този формат се провежда по искане на лидера на ВМРО-ДПМНЕ Християн Мицковски, който след разговорите в сряда настоя да се организират нови, но в по-тесен състав – по двама от управляващата коалиция и от опозицията. \r\nПо-рано тази седмица правителството на премиера Зоран Заев внесе в парламента предложение за промени в правилника за избирането на членовете на Държавната избирателна комисия (ДИК), който предвижда те да бъдат назначавани с обикновено мнозинство от 61 депутати, а не с квалифицирано мнозинство, както до този момент. Това стана причина за негодуванието на депутатите от опозиционната ВМРО-ДПМНЕ. Според партията предложението за промени е внесено без да са проведени консултации и без да е дадено съгласието на опозицията. \r\nПромените в правилника за ДИК бяха предложени, след като ВМРО-ДПМНЕ обвърза избора на членовете й с приемането на Закона за финансирането на политическите партии, както и със създаването на служебно правителство. Поради тази причина формирането на ДИК е блокирано – крайният срок за избирането на новите й членове изтече преди две седмици. \r\nСъздаването на ДИК е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състои в края на септември или началото на октомври тази година. Тереза Герова", "date": "2018.07.19", "title": "A1 On (Македония): След два часа преговори – лидерската среща в Скопие бе прекъсната за пауза"}
{"url": "http://www.focus-news.net/news/2018/07/19/2547314/damyan-voynovski-iaaa-nyamame-pravomoshtiya-za-razsledvane-na-koruptsionni-praktiki-no-vseki-signal-se-razglezhda-i-se-izprashta-na-kompetentnite-organi.html", "text": "Изпълнителна агенция \"Автомобилна администрация\" няма правомощия за разследване на корупционни практики,  но всеки сигнал се разглежда и се изпраща на компетентните органи. Това каза заместник-изпълнителният директор на Изпълнителна агенция \"Автомобилна администрация\" Дамян Войновски по време на заседанието на Комисията за Николай Колев – Босия, предаде репортер на  Агенция „Фокус“ . Във връзка с твърденията на Войновски за корупция при издаването на свидетелства за управление на МПС, Войновски обърна внимание, че \"Автомобилната администрация\" няма разследващи функции. „Категорично искам да заявя, че администрацията няма право да се произнася дали едно или друго деяние е престъпление. За това си има компетентни органи“, посочи Войновски. Той обясни, че \"Автомобилната администрация\" извършва анализ на дейността с цел ограничаване на механизмите, с които могат да бъдат осъществявани корупционни практики. Войновски подчерта, че спрямо никого не е осъществявано покровителстване и обърна внимание, че изпитите за придобиване на книжки са били на хартиен носител, а сега има система за електронно отчитане на резултатите, без участието на изпитващия. „След като получихме сигнали, че определени изпитващи се падат в едни и същи учебни центрове, какво направихме? Въведохме жребий“, каза той и допълни, че са въвели и видеонаблюдение. \"Ние непрекъснато усъвършенстваме системата за провеждане на изпитите. На всяка една констатирана слабост - реагираме моментално\", допълни той.  \r\nДеница КИТАНОВА", "date": "2018.07.19", "title": "Дамян Войновски, ИААА: Нямаме правомощия за разследване на корупционни практики, но всеки сигнал се разглежда и се изпраща на компетентните органи"}
{"url": "http://www.focus-news.net/news/2018/07/19/2547326/radoslav-simeonov-istorik-na-dobrich-tryabva-da-bade-prisadeno-tova-dostoyno-zvanie-grad-na-balgarskata-boyna-slava.html", "text": "Тридневна епопея край Добрич демонстрира единството на народ и войска. Това каза в предаването  „Добрич - Блян вихрен, понесен над степ ековита...“  на  Радио „Фокус“  Радослав Симеонов, дългогодишен уредник на Военно гробище – музей в Добрич, сега – главен експерт „Войнишки паметници“ към Министерство на отбраната. \r\n„На този ден добричлии посрещат с камбанен звън и цветя своите освободители, но на следващите дни същите тези граждани, заедно с войниците от варненските войски, предвождани от ген. Тодор Кантарджиев, и два полка от 6-та Бдинска дивизия“ (35-ти врачански и 36-ти козлодуйски) отбраняват геройски подстъпите към града спрямо един многочислен противник“, заяви историкът. \r\nПо думите му, епопеята е обезсмъртена в две уникални литературни произведения – сборника на Антон Страшимиров „Червени страници“ и разказа на Йордан Йовков „Българка“.  \r\n„Боевете за отбраната на Добрич са изключително кръвопролитни, като на ожесточените боеве се водят на 7 септември. Това е третият, последен ден от епопеята. Изходът от сраженията при Добрич е решен благодарение на пълководческия гений на ген. Иван Колев, бащата на българската кавалерия, който с основание наричаме спасител на град Добрич“, добави Симеонов. \r\n„ Узнавайки за тежката ситуация, в която са изпаднали бранителите на града, без никакво колебание, българският военачалник предприема един колкото и смел, толкова и авантюристичен ход. Той насочва и то без да чака заповед от страна на командването, към Добрич цялата мощ на своята конна дивизия и след 6-часов марш, с изненадващ флангови удар, той помита противниковите части, които вече предвкусват победата. Така Добрич е спасен“, посочи Радослав Симеонов.  \r\n„Това е една победа, „изтръгната“ от противника в последния момент. В световната история има само още един такъв подобен аналог, свързан с изненадващ обрат в развоя. Става дума за битката на Наполеон при Аустерлиц. За жалост събитията край Добрич имат съдбата на забравата“, отбеляза историкът.  \r\n„Десетилетия наред, поне две поколения българи бяха умишлено държани настрана от истината затова какво се е случило при Добрич. И всичко това в името на някакъв криворазбран интернационализъм и водена от тогавашните правителства на държавата, от тогавашните управляващи политика на национален нихилизъм. Това намира израз в още един унизителен за националното ни самочувствие факт, а именно, че град Добрич през 1949 година е преименуван на съветския маршал Толбухин. А защо точно Добрич беше избран и това не се случи на Разград, Силистра или някой друг съседен град?!“ попита риторично Симеонов и уточни, че  „в аналите на  световната военна история името на Добрич след това, което се е случило през 1916 година, присъства с факта за тази голяма победа, която българските войски изковават срещу своите бивши освободители“. \r\n„През 1942 година всички селища в Южна Добруджа са преименувани с български имена, но само  две от тях запазват турските си имена. Споменатите от мен Кочмар и Карапелит. Защото те трябва да обезсмъртят, те трябва да бъдат един символ на конната дивизия. Имаме категоричен пример как историята се превръща в география. Така и името Добрич, носейки някому неприятни асоциации, бе преименувано на Толбухин. Ето защо днес е много важно Добрич да бъде обявен за „Град на българската бойна слава“, каза Симеонов. \r\n„Трябва да помним подвига на хора, като полк. Васил Таслаков, командирът на 35-ти врачански полк, който заявява пред своите войници: отстъпление няма да има, зад нас е Добрич. Или пък командирът на Първа дружина от същия полк подполковник Димитър Чолаков, който дава личен пример и който е загинал и е погребан във Военното гробище край Добрич. Той казва така: Войници, направете така че деца и внуци да знаят, че Добрич е паднал, защото не е останал жив нито един от неговите защитници. А ген. Кантарджиев, който нарича битката при Добрич с термина „българските Термопили“. Ето защо, когато на Добрич бъде присъдено това достойно звание, много наши сънародници, дори и извън страната, биха е запитали: защо? Какво се е случило при този град? Тогава те неизбежно ще стигнат до събитията от Добричката епопея“, каза Радослав Симеонов. \r\nЖулиета НИКОЛОВА", "date": "2018.07.19", "title": "Радослав Симеонов, историк: На Добрич трябва да бъде присъдено това достойно звание „Град на българската бойна слава“"}
{"url": "http://www.focus-news.net/news/2018/07/19/2547298/afp-ispaniya-ottegli-mezhdunarodnata-zapoved-za-arest-na-karles-puchdemon.html", "text": "Върховният съд на Испания оттегли европейската и международната заповед за арест на отстранения от поста председател на Женералитета на Каталуния Карлес Пучдемон, но и на други сепаратиски лидери, предава  AFP , като подчертава, че съдът взима подобно решение за втори път.  \r\nВ разпространеното изявление се казва, че магистратите са взели решението, след като германски съд се съгласи да екстрадира бившия каталунски лидер заради обвиненията срещу него за злоупотреба с публични средства. Тереза Герова", "date": "2018.07.19", "title": "AFP: Испания оттегли международната заповед за арест на Карлес Пучдемон"}
{"url": "http://www.focus-news.net/news/2018/07/19/2547328/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Този брой на предаването ще бъде посветен на 115 години от избухването на Илинденско-Преображенското въстание - естествено продължение на опитите за политическо и духовно освобождение и обединение на българския народ. Това е най-мащабното като територия и обхват национално-освободително събитие в българската история. Илинденско-Преображенското въстание е многопластово събитие, което все повече ще се утвърждава като върхов момент от националната ни история. И макар че Дупница тогава е свободна, дупничани са свързани и с освободителното движение на македонските българи. Неслучайно градът се нарича врата към Македония. В предаването „Дупница – ключът към Рила“ по  Радио „Фокус“ – Пирин  днес ще ви срещнем с д-р Георги Георгиев от Института за исторически изследвания при БАН, който казва, че през този период към Дупница потичат изключително мащабни и масови бежански потоци от Македония, които променят етническия облик на града за броени години. От един преобладаващо турски или условно казано мюсюлмански град, Дупница се превръща в изцяло български източно - православен град, благодарение именно на тези бежанци от Македония. Дупничани са заредени с естествен стремеж към освобождение на сънародниците и на събратята оттатък границата. Това определя дълготрайно ролята на Дупница като един от центровете на тези борби за Освобождение. \r\nГост ще бъде и историкът Стоян Ушатов, който ще акцентира на бележитите дупничани, загинали по време на Илинденско- Преображенското въстание. Според Ушатов участието на Дупница и Дупнишко изиграва важна роля в подготовката, логистиката и с прехвърлянето не само на чети, а и на ръководни дейци. \r\nА в края на предаването директорът на Исторически музей Дупница- Анелия Геренска ще направи интересен прочит на тези смутни времена. Тя ще ни разкаже за дъщерята на пунктовия началник на ВМОРО Никола Малешевски- Ана Малешевска. Тя ушива знамето на Кукушката чета. В навечерието на Илинденско – Преображенското въстание, Малешевска се венчава с войводата Кръстьо Асенов, братов син на Хаджи Димитър, което става повод и за нелепото му убийство Ако и вие, нашите слушатели и читатели, искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и различни въпроси, свързани с Дупница, а ние ще ги отправим към съответните специалисти в общината. Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева .", "date": "2018.07.19", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/07/19/2547330/varna-proveryava-se-otnoshenieto-na-zatvornika-osvobozhdavan-ot-nadzirateli-v-grada-kam-krazhbi-na-avtomobili.html", "text": "Освобождаваното от трима надзиратели във Варна лице изтърпява наказание „лишаване от свобода“ от 6 години и 8 месеца по обвинение и влязла в сила присъда на Военен съд за участие в организирана престъпна група, която се е занимава с кражби на автомобили. Това каза на брифинг в Съдебната палата говорителят на главния прокурор Румяна Арнаудова за отстранените трима надзиратели от Варненския затвор, предаде репортер на  Агенция „Фокус“ . „В момента се проверява какво е отношението му с кражби, извършени в същия ден на територията на областта“, заяви тя. „Разследването е започнало по сигнал до Прокуратурата. След проверка на достоверността му започна досъдебно производство с първоначална квалификация престъпление по служба“, обясни Румяна Арнаудова. „Установено е, че в периода 31 май-18 юли има точно 6 излизания на един и същи затворник от сградата на затвора във Варна, както и връщането му преди вечерната проверка“, каза още тя. \r\nБиляна ИВАНОВА", "date": "2018.07.19", "title": "Варна: Проверява се отношението на затворника, освобождаван от надзиратели в града, към кражби на автомобили"}
{"url": "http://www.focus-news.net/news/2018/07/19/2547327/komandirat-na-aviobaza-graf-ignatievo-brig-gen-dimitar-petrov-paraklisat-koyto-veche-se-izdiga-vav-voyskoviya-rayon-e-simvol-che-v-nasheto-obshtestvo-se-vazrazhda-vrazkata-mezhdu-armiyata-i-duhovenstvoto.html", "text": "Параклисът, който вече се издига във войсковия район, е символ, знак, че в нашето общество се възражда една стара традиция. Възкръсва една жива връзка, родена още в далечната 1891 година с първия закон за войската на Княжество България, връзката между армията и духовенството. Това заяви пред военнослужещите в авиобаза „Граф Игнатиево” техният командир бригаден генерал Димитър Петров, предаде репортер на  Радио „Фокус”-Пловдив . „Този параклис е и едно потвърждение за възстановяване на вярата като един от стожерите на българския боен дух”, каза още командирът на базата и добави, че това е бойният дух, с който нашата армия е била уникална, успешна, непобедима. „Това е за нас този параклис-молитвен дом, който е и символ на възраждащото се българско общество, което за да пребъде трябва да се опре на стари традиции и ценности, които са ни помогнали да пребъдем и да оцелеем във времето”, добави бригаден генерал Петров. \r\nБригаден генерал Димитър Петров сподели още, че е щастлив от факта, че на него именно се е паднала изключителната чест като командир на Авиобазата да планира и организира освещаването на този параклис. „Летище „Граф Игнатиево” съществува от повече от 80 години. От 67 години то е люлка на българската изтребителна авиация и дом на българските изтребители. Но за всички тези години на територията на Граф Игнатиево не е имало параклис”, посочи командирът на базата. По думите му това не означава, че не е имало идеи, или амбиции да се изгради такъв, но все нещо не е достигало. Ето, че накрая чудото е станало.„Пред вас стои тази прекрасна малка сграда, нежна и изящна, впечатляваща и вдъхновяваща. Място за утеха и молитва”, каза още бригаден генерал Димитър Петров. \r\nТой благодари на всички, които са спомогнали за това този молитвен дом да го има на територията на базата и им подари символични подаръци в знак на признателност. След това припомни как президента Румен Радев, преди повече от  10 години, докато е бил командир на базата с широки крачки е мерил разстоянието и е избирал идеалното място за бъдещия параклис. „Въпреки годините той не забрави, въпреки трудностите не се отказа и не се спря, докато параклисът не е тук. Ние всички знаем, че без него параклисът нямаше да го има. Затова благодаря най-искрено на президента на Република България и върховен главнокомандващ на въоръжените сили Румен Радев”, посочи бригаден генерал Димитър Петров. \r\nЦветана ТОНЧЕВА", "date": "2018.07.19", "title": "Командирът на авиобаза „Граф Игнатиево” бриг. ген. Димитър Петров: Параклисът, който вече се издига във войсковия район, е символ, че в нашето общество се възражда връзката между армията и духовенството"}
{"url": "http://www.focus-news.net/news/2018/07/19/2547324/govoritelyat-na-gl-prokuror-rumyana-arnaudova-zapochvame-proverka-za-prestapleniya-po-sluzhba-vav-vrazka-sas-sluchaya-ot-13-yuli-na-letishte-sofiya.html", "text": "Започваме проверка по случая от 13 юли на Летище „София“. Това каза на брифинг в Съдебната палата говорителят на главния прокурор Румяна Арнаудова за случая от 13 юли, при който самолет излетя от Летище „София“ без да бъде проверен, предаде репортер на  Агенция „Фокус“ . „Основната линия, по която работим не е незаконно преминаване на границата, а престъпления по служба, извършени от служители на летището“, обяви тя. „Данните, които са събрани от „Гранична полиция“ се изчерпват със снемане на обяснение на двама служители на летището и пътувалите в самолета“, посочи Румяна Арнаудова и допълни, че Прокуратурата разполага и със записи от камерите на летището. „Трябва да се установи какъв е обичайният механизъм, по който се осъществява пристигането на частни самолети на летището и тяхното излитане“, обясни говорителят на главния прокурор. „Това е процедура, която не би следвало да бъде като тази за обикновените полети“, каза още тя. „Фокус“ припомня:  На 17 юли стана ясно, че на 13 юли самолет е излетял от Летище „София“ без да бъде проверен. За случая съобщи председателят на АБВ Румен Петков, който настоя за оставката на вътрешния министър Валентин Радев. По-късно от летището обясниха, че на 13 юли в 15.30 часа частен самолет с 5 души на борда е кацнал, пристигайки от летателна площадка „Драгановци“. В 16.48 часа самолетът е излетял за Скиатос, Гърция. От летището обявиха, че по случая се води разследване, а предварителните данни сочат, че има човешка грешка, свързана с обслужването на полета. До изясняване на обстоятелствата по случая рамп-агентът е с отнет служебен пропуск и е отстранен от изпълняване на служебните задължения. Регионалната дирекция „Гранична полиция“ - Аерогари назначи комисия за извършване на проверка. Изпълнителният директор на летището Владимир Рапонджиев обяви: „Рамп-агентът е направил грешка, а случилото се е поредица от случайности“. Служителят, който е с дългогодишен опит в дейността, в момента е с отнет пропуск. \r\nБиляна ИВАНОВА", "date": "2018.07.19", "title": "Говорителят на гл. прокурор Румяна Арнаудова: Започваме проверка за престъпления по служба във връзка със случая от 13 юли на Летище „София“"}
{"url": "http://www.focus-news.net/news/2018/07/19/2547333/kyustendil-terenat-na-obshtinskiya-plazh-v-grada-shte-bade-predlozhen-za-privatizatsiya.html", "text": "Теренът на общинския плаж в Кюстендил ще бъде предложен за приватизация. Това съобщи на пресконференция председателят на Общински съвет – Кюстендил Михаела Крумова, предаде репортер на  Радио „Фокус” – Кюстендил . Предложението е включено в предварителния дневен ред за заседанието на Общински съвет – Кюстендил, насрочено за 26 юли, от 14.00 часа в залата на общинския хотел „Кюстендил”. Съветниците трябва да приемат приватизационна оценка на терена.  \r\n„Предходната приватизация беше от месец февруари 2016 година, но на процедурата по приватизация не се яви нито един кандидат, съответно тя не се проведе. Сега стартира нова процедура. Приватизационната оценка е 2 604 000 лева. Предишната оценка беше 3 045 000 лева”, каза Михаела Крумова. Стъпката за наддаване е в размер на 50 000 лева. След приемане на решението, следва срок за неговото обжалване. След това процедурата трябва да бъде обявена в Държавен вестник, а след това започват да текат сроковете. В срок от 15 дни, след обнародването ще започне закупуването на тръжната документация. Предложенията за участие в търга се подават до 20 дни, след обнародването, а самият търг се провежда на 21 ден от обнародването в държавен вестник. Приватизационната сделка включва терена и наличните сгради. \r\nВенцеслав ИЛЧЕВ", "date": "2018.07.19", "title": "Кюстендил: Теренът на общинския плаж в града ще бъде предложен за приватизация"}
{"url": "http://www.focus-news.net/news/2018/07/19/2547329/govoritelyat-na-gl-prokuror-rumyana-arnaudova-na-13-yuli-na-letishte-sofiya-samo-kapitanat-na-poleta-e-bil-proveren.html", "text": "На 13 юли на Летище „София“ само капитанът на полета е бил подложен на паспортна проверка. Останалите негови спътници не. Това каза на брифинг в Съдебната палата говорителят на главния прокурор Румяна Арнаудова за случая от 13 юли, при който самолет излетя от Летище „София“ без да бъде проверен, предаде репортер на  Агенция „Фокус“ . „Обясненията на пътниците сочат, че никой от граничните служби не е отишъл при тях“, коментира тя. „Поради това пътниците не са възприели, че има извършване на нарушение от собствена гледна точка“, обясни Румяна Арнаудова. „Престои да се установи от кого е извършено нарушението по случая- от „Гранична полиция“ или от служителите на летището“, заяви тя. „Ще следва да установим и умисъла на всички пътници за незаконно преминаване на границата“, каза още Румяна Арнаудова. \r\nБиляна ИВАНОВА", "date": "2018.07.19", "title": "Говорителят на гл. прокурор Румяна Арнаудова: На 13 юли на Летище „София“ само капитанът на полета е бил проверен"}
{"url": "http://www.focus-news.net/news/2018/07/19/2547331/a1-on-makedoniya-liderskata-sreshta-v-skopie-partiite-sa-dalech-ot-postiganeto-na-sporazumenie.html", "text": "След пауза в Клуба на депутата в Скопие бе възобновена срещата на лидерите на четирите най-големи партии в Македония, съобщава скопското електронно издание  A1 On , като допълва, че според източници от СДСМ към настоящия момент председателите на политическите сили са далеч от постигането на споразумение.  \r\nКъм настоящия момент няма официална информация за това как е преминала първата част на срещата. От ВМРО-ДПМНЕ подчертаха единствено, че все още не е обсъдено провеждането на референдума за догорова с Гърция. Обсъдени за Законът за финансиране на политическите партии и за служебното правителство.  \r\nНа срещата, която се провежда в Клуба на депутата в Скопие, присъстват председателите на СДСМ – Зоран Заев, на ВМРО-ДПМНЕ – Християн Мицковски, на „Демократичен алианс за интеграция“ – Али Ахмети и на БЕСА – Билал Касами. Те ще се опитат да изяснят позициите си във връзка с провеждането на референдума за договора с Гърция. \r\nСрещата в този формат се провежда по искане на лидера на ВМРО-ДПМНЕ Християн Мицковски, който след разговорите в сряда настоя да се организират нови, но в по-тесен състав – по двама от управляващата коалиция и от опозицията. \r\nПо-рано тази седмица правителството на премиера Зоран Заев внесе в парламента предложение за промени в правилника за избирането на членовете на Държавната избирателна комисия (ДИК), който предвижда те да бъдат назначавани с обикновено мнозинство от 61 депутати, а не с квалифицирано мнозинство, както до този момент. Това стана причина за негодуванието на депутатите от опозиционната ВМРО-ДПМНЕ. Според партията предложението за промени е внесено без да са проведени консултации и без да е дадено съгласието на опозицията. \r\nПромените в правилника за ДИК бяха предложени, след като ВМРО-ДПМНЕ обвърза избора на членовете й с приемането на Закона за финансирането на политическите партии, както и със създаването на служебно правителство. Поради тази причина формирането на ДИК е блокирано – крайният срок за избирането на новите й членове изтече преди две седмици. \r\nСъздаването на ДИК е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състои в края на септември или началото на октомври тази година. Тереза Герова", "date": "2018.07.19", "title": "A1 On (Македония): Лидерската среща в Скопие: Партиите са далеч от постигането на споразумение"}
{"url": "http://www.focus-news.net/news/2018/07/19/2547325/komisiyata-za-nikolay-kolev-bosiya-provede-parvoto-si-zasedanie.html", "text": "Комисията за Николай Колев - Босия проведе първото си заседание, предаде репортер на  Агенция „Фокус“  . Преди разговора по същество членовете на Комисията приеха процедурни правила за работа. „Тази комисия беше създадена с оглед сигналите, които постъпват в различни структури на държавата, предоставени от граждани и НПО по отношение на обучението и изпитите за МПС. Г-н Колев заяви своето участие заедно със своите сътрудници“, каза председателят на комисията Станислав Иванов.  \r\nНа първото заседание присъства Николай Колев – Босия, който отново поиска оставката на министър Ивайло Московски. Тъй като депутатите искаха да се запознаят с неговата информация в рамките на една седмица, той напусна заседанието. Желанието му бе комисията да се произнесе в срок от 24 часа. Станислав Иванов призова гостите, които бяха заедно с Босия да успеят да го убедят, че комисията ще продължи своята работа и ще излезе с доклад, който ще бъде аргументиран и обоснован с оглед на  предоставените факти за институции, власти и физически лица.  \r\nСлед това Иван Иванов от БСП заяви, че от опозицията са притеснени за здравословното състояние на Николай Колев – Босия, тъй като не изглежда добре.  \r\nДамян Войновски от Изпълнителна агенция „Автомобилна администрация“, коментира че Агенцията няма правомощия за разследване на корупционни практики, но всеки сигнал се разглежда и се изпраща на компетентните органи. „Ние непрекъснато усъвършенстваме системата за провеждане на изпитите. На всяка една констатирана слабост - реагираме моментално\", допълни той.  \r\nПо време на заседанието на Комисията изпълнителният директор на Съюза на международните превозвачи Йордан Арабаджиев заяви, че не може в комисия някой да тропа по масата и да казва, че това са аргументите и фактите. Той поясни, че явно целта на Комисията е огорчени служители на Автомобилна администрация да правят фарс. Той визира изказвания на някои от гостите, които обявиха, че са бивши служители на Автомобилна администрация.  \r\nВасил Пиронков от Националното сдружение на автобусните превозвачи в България призова Босия да преустанови стачката си. Според него Николай Колев поставя правилни въпроси, но е подведен.  \r\nДеница КИТАНОВА", "date": "2018.07.19", "title": "Комисията за Николай Колев - Босия проведе първото си заседание"}
{"url": "http://www.focus-news.net/news/2018/07/19/2547336/v-sledvashtite-mesetsi-startirat-obshtestveni-porachki-za-stroitelstvoto-na-oshte-137-km-ot-am-hemus.html", "text": "В рамките на следващите месеци ще бъдат обявени обществени поръчки за строителството на още 137 км от АМ „Хемус“, съобщи министърът на регионалното развитие и благоустройството Николай Нанков, съобщиха от  МРРБ . „През месец август стартират тръжните процедури за строителството на 52 километра от аутобана между п.в. „Боаза“ и разклона за Плевен и Ловеч, за да може през следващата година да започне и реалното строителство. През септември очакваме да бъде обявена и процедурата за още 85 км от АМ „Хемус“ - до Велико Търново“, обясни министърът.  \r\nПрез август стартира реалното строителство и на 16,2 км от Белокопитово към Буховци, каза министърът. Договорът е за инженеринг, прави се допроектиране, вчера на Експертен съвет в Агенция „Пътна инфраструктура“ беше приета разработката, остава издаването на разрешение за строеж от МРРБ, срокът за обжалване е двуседмичен.  \r\nМинистърът съобщи още, че 30% от строителството на 9,3-километровия участък от АМ „Хемус“ между Ябланица и п.в. „Боаза“ е готов и прогнозира, че въпреки двегодишния срок на завършване, до септември следващата година обектът може да бъде завършен.  \r\n „До 15 дни започва обществената поръчка и за изграждането на най-тежкия участък от автомагистрала „Струма“ – между Крупник и Кресна, през Кресненското дефиле, който включва тежки инженерни съоръжения“, съобщи регионалният министър. Тя ще бъде в две обособени позиции, като и двете ще бъдат за изработване на технически проект и строителство.  \r\nПървият участък ще бъде дълъг 13,2 км, ще започва на около 80 м след пътен възел Симитли – Разлог и ще свършва след пресичане с пътя „Стара Кресна – Ощава“. Той ще включва три пътни възела 10 виадукта с обща дължина 3,5 км, надлези и подлези, както и три тунела. От него ще започва следващия участък, който ще бъде с дължина 10,4 км и ще се влива в обходния път на Кресна. 5,55 км от него ще бъдат изпълнени като част от проекта. Той включва още един пътен възел, 11 виадукта с приблизителна дължина 5 км, 9 надлези и подлези, както и 4 тунела. За нормалното функциониране и експлоатация на тунелите е предвидено да бъдат изградени съответните инсталации и системи – пожароизвестителни, водоснабдителни, вентилация, електроснабдителни, осветителни, за управление на движението и др. Двата участъка на пътя ще бъдат с по две ленти за движение с ширина 3,5 м, водещи ивици по 0.25 м и два банкета с ширина 1.5 м. На места ще бъде изградена и трета лента за товарни автомобили, според характеристиките на терена.  \r\nВъв връзка с археологическите разкопки на Скаптопара МРРБ и АПИ ще се съобразят с решението на експертите по културно-исторически находки, категоричен бе регионалният министър. „Хубаво е, че беше магистралата, за да се открие  градът“, коментира още Нанков и добави, че към момента за археологическите разкопки там са осигурени почти 2 млн. лева европейски средства по Оперативна програма “Транспорт”.   \r\nНиколай Нанков направи днес инспекция на строителството на обходния път на Габрово, заедно с председателя на Управителния съвет на Агенция „Пътна инфраструктура“ инж. Светослав Глосов и инж. Дончо Атанасов – член на УС на агенцията.  \r\nТам той обяви, че е приключило изграждането на най-големия, строен през последните две години, тунел в България – този на обходния път на Габрово, с дължина близо 600 м.  \r\n„Естакадите и мостовите съоръжения на обходния път са готови. Договорът с изпълнителя е до края на годината, но съм убеден, че месец или два предсрочно ще успеем да приключим“, прогнозира Нанков. „Този проект е грандиозен не само за Габрово, но и за Северна България, той е подходът към тунела под Шипка“, заяви още регионалният министър.  \r\nЗа изграждането на тунел под Шипка Нанков съобщи, че разработката на идейния проект вече е приета на експертен съвет в МРРБ, разглеждат се различни варианти за финансиране.  \r\n„Темата с тунела под Шипка винаги е стояла на дневен ред, не просто сме оптимисти, че проектът стартира вече като реално изпълнение, но следваме хронологичен график на изпълнение“, беше категоричен Нанков.  \r\nМинистърът направи инспекция и на хода на рехабилитацията на близо 28 км от път II-44 Севлиево – Габрово. Там бе констатирано около 16% изпълнение на ремонтните дейности на пътя, стана ясно по време на проверката. Крайният срок за приключване е лятото на 2019-та година. Обектът е разделен на два лота – Севлиево - Драгановци и Драгановци - Габрово и се изпълнява с европейски средства по ОП „Региони в растеж“. Стойността на ремонтните дейности е над 23 млн. лв., като участъкът не е рехабилитиран над 20 години.", "date": "2018.07.19", "title": "В следващите месеци стартират обществени поръчки за строителството на още 137 км от АМ „Хемус“"}
{"url": "http://www.focus-news.net/news/2018/07/19/2547335/prof-zlatimir-kolarov-meditsinska-akademiya-priehme-ideyata-novi-patsienti-s-revmatoiden-artrit-da-minavat-samo-vednazh-prez-postoyanen-eksperten-savet-kadeto-da-im-se-postavi-pravilno-lechenie.html", "text": "Приехме идеята нови пациенти с ревматоиден артрит да минават само веднъж през Постоянен експертен съвет (ПЕС), където да им се постави правилно лечение. Това каза проф. Златимир Коларов, специалист към Клиниката по ревматология на Медицинска академия след срещата между НЗОК и Асоциация на пациентите с ревматоиден артрит (АПРА). „Днес постигнахме едно добро решение, както за пациентите, така и за нас като изпълнители. С едно явяване на пациентите пред Постоянен експертен съвет (ПЕС) в София спестяваме едно излишно явяване през регионалната комисия. Това не е роля на компресиращ механизъм, а по-прецизно обслужване на пациентите. ПЕС се състои от 3-ма професори. Никъде по света не могат едновременно да те видят трима професори и да си кажат експертното становище“, каза още той. „Излезе грешна информация, че пациентите ще бъдат викани на всеки 6 месеца пред тази комисия. Това не е така. Когато болният е в ремисия, той просто отива и си взима лекарства. Той трябва да мине един път в началото, или ако има някакво усложнение с болестта и трябва да се смени лечението. По този начин се дава възможност на болните да бъдат прегледани от компетентни лекари и да им бъде изписано правилното лечение. То по начало се изписва от редови ревматолози“, допълни той. „Заедно с ПЕС останалите регионални експертни комисии в Пловдив, Варна също остават. Нищо не се променя. Само новите болни, които идват и тези, на които лечението ще се променя по медицински показания, ще трябва да мине през тази експертна комисия в София (ПЕС). Това не е идея на професорите, това в личен план нас ни натоварва и е голяма отговорност. Да има такъв експертен съвет е желание на касата. Дали той ще съществува предстои да се разбере от решението на шефа на касата“, каза още проф. Коларов.", "date": "2018.07.19", "title": "Проф. Златимир Коларов, Медицинска академия: Приехме идеята нови пациенти с ревматоиден артрит да минават само веднъж през Постоянен експертен съвет, където да им се постави правилно лечение"}
{"url": "http://www.focus-news.net/news/2018/07/19/2547338/varna-dete-e-postradalo-pri-patnotransportno-proizshestvie-s-politseyski-avtomobil.html", "text": "Районната прокуратура във Варна ръководи досъдебно производство за пътнотранспортно произшествие с участието на служебен полицейски автомобил, съобщиха от  пресцентъра на Апелативна прокуратура – Варна. \r\nДнес, 19 юли 2018 г., около 11, 45 часа на пътя Варна – Бургас в посока град Бяла полицейски автомобил при маневра причинява пътнотранспортно произшествие с друга кола. Заради участието на водач, който е полицейски служител, разследването е разпоредено на следовател от Окръжния следствен отдел при Окръжната прокуратура във Варна, като досъдебното производство се води по член 343, ал. 1, буква „а“ от НК.  \r\nПътуващо дете в другия автомобил е с контузна рана, прегледано е в болницата и е изписано. Има материални щети по двата автомобила. Извършен е оглед от следовател на местопроизшествието.", "date": "2018.07.19", "title": "Варна: Дете е пострадало при пътнотранспортно произшествие с полицейски автомобил"}
{"url": "http://www.focus-news.net/news/2018/07/19/2547334/reuters-ekstremistite-v-yugozapadna-siriya-kapituliraha.html", "text": "Силите на сирийския президент Башар Асад си върнаха контрола над границата на страната със заетите от Израел Голански възвишения след поредната гръмка победа над терористите в района, които се съгласиха с условията за капитулация, съобщиха и двете страни в четвъртък, предава  Reuters . \r\nС подкрепата на руската бойна авиация и без всякаква съпротива от страна на външните врагове на Асад, правителствените сили проведоха светкавична настъпателна операция в Югозападна Сирия в рамките на последния един месец и принудиха „бунтовниците“ да капитулират. \r\nОт правителството не са пожелали да потвърдят „Споразумението от Кюнейтра“, коментира американската агенция. Държавните медии само са „докладвали“, че е постигната договорка. Не става ясно кога ще започне изпълнението й. \r\nКопие от документа обаче е предоставено на „Ройтерс“ от терористичен източник и в него се казва, че екстремистите са договорили сделка с Русия. \r\nУсловията на капитулацията, отбелязва американската медия, са подобни на тези, наложени на групировките в другите части на страната. Бойците са се съгласили да предадат тежкото и средното си въоръжение. Тези, които искат да останат в района, трябва да „уредят“ статута си с държавата, с други думи – да приемат завръщането на властта на Дамаск. \r\nТези, които не приемат споразумението, могат да напуснат района в посока провинция Идлиб. \r\nПревод и редакция:", "date": "2018.07.19", "title": "Reuters: Екстремистите в Югозападна Сирия капитулираха"}
{"url": "http://www.focus-news.net/news/2018/07/19/2547339/blagoevgrad-treti-skulpturen-simpozium-zapochna-v-bansko.html", "text": "За трета поредна година Община Банско и Великотърновския университет „Св. Св. Кирил и Методий” организират летен скулптурен симпозиум в курорта. Това съобщиха от пресцентъра на  Общината . Темата тази година е „Поглед към небето”. Младите артисти Красимир Методиев, Иван Николов, Деян Боев, Добромир Венков и Радослав Ганев, са се заели с трудоемката задача да изваят статуи от пирински мрамор в рамките на културното събитие. \r\n„Продължаваме традицията да каним докторанти от Великотърновския университет, за да проведат своя симпозиум в Банско. В резултат на предишните им гостувания, всички жители и гости на града се радват на разкошни дървени пластики”, коментира кметът Георги Икономов започналото събитие. Разхождайки се из центъра на курортния град погледа на минувачите е привлечен от пластиките „Влюбени”, „Св. Георги”, „Гайдар” и композицията – „Четки”. Внушителен „Змей” посреща жителите и гостите на планинското градче, които предпочетат да направят своята разходка по ул. „Гоце Делчев”, богата с кътове за отмора, детски площадки и водни алеи. „Тази година решихме да заложим на мрамор, и то на пирински мрамор. Разчитам на вдъхновението на младите артисти и им пожелавам успех. Сътвореното от тях ще бъде поставено на знакови места в Банско и вярвам, че ще бъде естетично допълнение към градската среда”, допълни градоначалникът.", "date": "2018.07.19", "title": "Благоевград: Трети скулптурен симпозиум започна в Банско"}
{"url": "http://www.focus-news.net/news/2018/07/19/2547332/veterinarniyat-lekar-d-r-kristiyan-kirilov-v-svishtov-sa-predprieti-vsichki-merki-za-ogranichavane-na-razprostranenieto-na-afrikanskata-chuma-pri-svinete.html", "text": "В Свищов са предприети всички мерки за ограничаване на разпространението на африканската чума при свинете. Това съобщи за  Радио „Фокус“ – Велико Търново  ветеринарният лекар д-р Кристиян Кирилов. Той посочи, че Свищов като район, граничещ с Румъния, където е разпространено заболяването, е застрашен. „Вземат се всички необходими мерки. Заболяването се наблюдава. Проверят се животновъдните обекти и се изследват живите животни в тях“, посочи д-р Кирилов. Той подчерта, че животновъдите в Свищовско са притеснение, както от възможността за заразяване на стадата с африканска чума, така и от разпространението на чумата по дребните преживни животни и птичия грип. По думите му се вземат мерки за ограничаване и на трите зарази.  \r\n„Контролът е доста стриктен и колегите  спазват и изпълняват всичко, което е необходимо. Да се надяваме, че те ще успеят да ограничат заболяването при дребните преживни животни в Бургаско и Ямболско, болестта африканската чума по свинете няма да премине границата на България, а птичият грип ще си остане само в Добричко. Няма колега, който да не го боли за това, че трябва да приложи тези мерки – евтаназия на животни. В крайна сметка ние сме хората, които лекуваме, а не които трябва да извършваме евтаназия. Всеки един колега е съпричастен към съдбата на стопаните, защото ние сме свързани помежду си и болката е взаимна“, допълни д-р Кристиян Кирилов. \r\n„Действията на Българската агенция по безопасност на храните във връзка с разпространението на чумата по дребните преживни животни бяха своевременни\", заяви той и допълни, че веднага след полученото потвърждение за наличие на заболяването, от Агенцията са предприели необходимите действия за ограничаване на неговото разпространение и са пристъпили към евтаназия на заболелите стада. „Тези мерки са задължителни, колкото да са тежки и трудни, тъй като това е начинът за прекъсване на веригата на заболяването“, заяви д-р Кирилов. По думите му единствената грешка, която властите са допуснали е, че не са провели разяснителна кампания сред стопаните. Ветеринарният лекар подчерта, че България като страна членка на Европейския съюз няма право да извършва ваксинация на животните. „Ако животните се ваксинират, те трябва да останат само в определената територия, в която е разпространено заболяването.  В следващите две години продукцията от тези животни ще може да се консумира само в този регион, което означава, че самите стопани няма  да могат да изнасят своята продукция както във вътрешността на страната, така и в чужбина.  Отделно самата страна ще търпи т санкции, защото не трябва да има антитела в животинските продукти, получавани от тези животни. Така че вероятността да понесем тежки икономически загуби са много по-големи, отколкото компенсациите за стопаните“, допълни д-р Кристиян Кирилов. По думите му сумите, които ще получат животновъдите  като компенсация за евтаназираните животни, е адекватна. За животните, които не са регистрирани в Националната ветеринарно медицински служба, не се изплащат обезщетения. „Това са нелегални животни. Напълно възможно е и заразата да е тръгнала точно от някакво такова животно, внесено от някъде и транспортирано с незнаен транспорт. По принцип така се пренасят  повечето заболявания“, посочи д-р Кирилов. \r\nНадежда КРЪСТЕВА", "date": "2018.07.19", "title": "Ветеринарният лекар д-р Кристиян Кирилов: В Свищов са предприети всички мерки за ограничаване на разпространението на африканската чума при свинете"}
{"url": "http://www.focus-news.net/news/2018/07/19/2547337/govoritelyat-na-gl-prokuror-rumyana-arnaudova-trimata-nadzirateli-vav-varnenskiya-zatvor-veche-sa-s-povdignati-obvineniya-nyama-danni-da-sa-poluchavali-neshto-ot-zatvornika.html", "text": "Тримата надзиратели в затвора във Варна вече са с повдигнато обвинение за нарушаване и неизпълнение на служебни задължения с цел да набавят облага за другиго, тоест за затворника, а не за себе си. Това каза на брифинг в Съдебната палата говорителят на главния прокурор Румяна Арнаудова за отстранените трима надзиратели от Варненския затвор, предаде репортер на  Агенция „Фокус“ . „Нямаме данни те да са получавали нещо в замяна, но това не означава, че не са- ние сме съвсем в началото на явните ни процесуални действия“, заяви тя. „Вчера за шести път лицето беше освободено, органите на МВР го задържаха в следобедните часове. Изчакахме да видим дали някой няма да му се обади - обадиха му се“, обясни Румяна Арнаудова. „Единият от надзирателите опита да му се обади, очевидно е очаквал затворникът да се прибере, наближаваше часа за вечерна проверка. Вероятно се е интересувал къде е, но попадна на разследващите органи“, коментира тя. „Дори да не съберем данни за материална облага, неимуществени вреди могат да се обосноват пред съда. И свободата смятам, че е облага, за която следва да се носи наказателна отговорност“, заяви Румяна Арнаудова. \r\nБиляна ИВАНОВА", "date": "2018.07.19", "title": "Говорителят на гл. прокурор Румяна Арнаудова: Тримата надзиратели във Варненския затвор вече са с повдигнати обвинения, няма данни да са получавали нещо от затворника"}
{"url": "http://www.focus-news.net/news/2018/07/19/2547345/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.07.19", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/19/2547342/govoritelyat-na-gl-prokuror-rumyana-arnaudova-osvobozhdavaniyat-zatvornik-vav-varna-e-spetsialist-po-avtokrazhbi-izklyuchitelno-barz-i-tarsen.html", "text": "Освобождаваният от надзирателите затворник е многократно осъждан все за автокражби. Оперативната ни информация е, че е специалист по кражби на автомобили, изключително бърз и търсен от различни групи, за да участва в такива престъпления. Това каза на брифинг в Съдебната палата говорителят на главния прокурор Румяна Арнаудова за отстранените трима надзиратели от Варненския затвор, предаде репортер на  Агенция „Фокус“ . „Той не е бягал, бил е освобождаван, а след това прибиран. Всеки път на вечерна проверка е бил наличен“, коментира тя. „Не мога да твърдя, че надзирателите са работили по този начин само с един затворник. Предстои да го установим“, обясни Румяна Арнаудова. „Веднага след като един от надзирателите му позвъни беше извършено претърсване в работното помещение на надзирателя и в дома му. Бяха открити доста телефони“, посочи тя. „Използвани са СРС-та. Дори да не се осъществява комуникация по телефон, движението по клетки на телефона показва траекторията на придвижване“, уточни говорителят на гл. прокурор. „И да не е извършено престъпление от затворника автокрадец, за нас престъплението от длъжностните лица на затвора е факт“, обяви Арнаудова. „Не мога да кажа кой е източникът на информацията по случая, тъй като още разчитаме на него“, каза още тя. \r\nБиляна ИВАНОВА", "date": "2018.07.19", "title": "Говорителят на гл. прокурор Румяна Арнаудова: Освобождаваният затворник във Варна е специалист по автокражби, изключително бърз и търсен"}
{"url": "http://www.focus-news.net/news/2018/07/19/2547343/sliven-dvizhenieto-po-patya-mezhdu-selata-radevo-i-sokol-pri-2-km-se-osashtestvyava-v-edna-lenta-poradi-ptp.html", "text": "Движението по път III-5503 между селата Радево и Сокол, при км 2, в област Сливен, се осъществява в една лента поради ПТП. Това съобщиха от  Агенция „Пътна инфраструктура“ . Трафикът се регулира от Пътна полиция.  \r\nШофьорите да се движат с повишено внимание и съобразена скорост.", "date": "2018.07.19", "title": "Сливен: Движението по пътя между селата Радево и Сокол, при 2 км, се осъществява в една лента поради ПТП"}
{"url": "http://www.focus-news.net/news/2018/07/19/2547349/veliko-tarnovo-vazstanovena-e-tselostta-na-memorialnata-plocha-na-veneta-boteva.html", "text": "Възстановена е целостта на мраморната плоча над гроба на Венета Ботева – съпругата на големия български революционер и поет Христо Ботев. Вечният й дом се намира в парк „Дружба“ във Велико Търново. Това съобщиха от  пресцентъра на Общината.    \r\nПрез миналия месец мемориалният символ стана обект на поругаване. Веднага след вандалската проява Община Велико Търново сформира комисия, която констатира щетите и възложи изработка на нова фотография и съответната рамка. Те бяха поставени върху плочата в началото на този месец. Така бе възстановен първоначалният й вид. \r\nДопълнително почистено бе и парковото пространство край гробовете на Венета и Иванка Ботеви.  \r\nВ парк „Дружба“ се намират още гробовете на майстор Колю Фичето, на революционерите Христо Иванов – Големия, Христо Караминков, на възрожденския учител, драматург и общественик Добри Войников. Облагородяването на зелените площи край тях е част от текущата поддръжка на парковете в Старата столица.", "date": "2018.07.19", "title": "Велико Търново: Възстановена е целостта на мемориалната плоча на Венета Ботева"}
{"url": "http://www.focus-news.net/news/2018/07/19/2547340/rositsa-boyadzhieva-muzikant-zhest-na-dobra-volya-sbadna-mechta-na-dete-ot-dobrich-koeto-izuchava-fleyta.html", "text": "Жест на добра воля сбъдна мечта на дете от Добрич, което изучава флейта. Това каза в предаването „Добрич - Блян вихрен, понесен над степ ековита...“ на  Радио „Фокус“  Росица Бояджиева, музикант и преподавател по флейта в града. Росица Бояджиева е музикант в Духовия оркестър на Добрич и същевременно преподава музика на 20 деца. Едно от тях е Хесус Стефанов, с нелека съдба, който от години изучава флейта, но в учебния процес използва музикален инструмент, който е доста остарял. Сега детето, благодарение на добротворчеството, има своя флейта. Жестът, по думите на Росица Бояджиева, е на един млад човек от Добрич с висока политическа и обществена позиция, но пожелал да остане анонимен.  \r\nИсторията на Хесус е трогателна. Преди няколко години той, заедно със своята майка и сестра, се завръщат от Испания в Добрич. Малко по-късно детето загубва и своята майка и сега за двете деца се грижи тяхната баба. „Много талантливо, много отговорно дете, което иска да свири, което иска да се развива, което смята, че животът е хубав, само когато се трудиш и когато ти лично извоюваш победата си, а не чакаш наготово. Затова ми стана толкова скъпо това дете. На един от нашите концерти в града този млад човек и благодетел ме попита как съм. Казвам чудесно, но имам такава и такава грижа – за това дете няма кой да помисли, няма кой да купи инструмент. То няма родители. А той ми отговори, че съвсем скоро проблемът ще бъде решен. И наистина много скоро получих обаждане, че много скоро могат да бъдат намерени парите. И така се случиха нещата“, разказа Росица Бояджиева. По думите й Хесус е много сериозно момче, което се занимава с музика стабилно, систематично, талантлив е и надеждите са, че той ще има блестящо бъдеще.  \r\nЖулиета НИКОЛОВА", "date": "2018.07.19", "title": "Росица Бояджиева, музикант: Жест на добра воля сбъдна мечта на дете от Добрич, което изучава флейта"}
{"url": "http://www.focus-news.net/news/2018/07/19/2547352/veliko-tarnovo-ulitsa-yuriy-gagarin-shte-bade-tsyalostno-preasfaltirana.html", "text": "Улица „Юрий Гагарин“, намираща се в центъра на Велико Търново, ще бъде цялостно преасфалтирана. Това съобщиха от пресцентъра на  Община Велико Търново . Средствата са осигурени по инвестиционната програма на общината, а дейностите са планирани за 21 юли. За да не бъдат затруднявани строителните работи, Община Велико Търново апелира отсечката да бъде временно освободена от паркирани автомобили в съботния ден.  \r\nПрез утрешния ден продължава текущият ремонт на улица „Мизия“ в Старата столица. Нов асфалт ще бъде положен във всички участъци, където целостта на настилката е нарушена.", "date": "2018.07.19", "title": "Велико Търново: Улица „Юрий Гагарин“ ще бъде цялостно преасфалтирана"}
{"url": "http://www.focus-news.net/news/2018/07/19/2547350/govoritelyat-na-gl-prokuror-rumyana-arnaudova-ima-realen-shans-spravedlivostta-da-vaztarzhestvuva-i-da-ne-se-dopusne-ekstraditsiya-na-granichnite-politsai-v-turtsiya.html", "text": "Истината е, че има правни инструменти и конвенции, по които България и Турция са страна. Има реален шанс справедливостта да възтържествува и да не се допусне екстрадиция на лицата. Това каза на брифинг в Съдебната палата говорителят на главния прокурор Румяна Арнаудова за случая от 2008 година, когато турски бракониер беше застрелян при нарушение на морската ни граница, предаде репортер на  Агенция „Фокус“ . „Главният прокурор пожела да се срещне с четиримата гранични полицаи, които получиха турски обвинителен акт, за да изрази искреното си уважение към тях  за достойното изпълнение на служебните им задължения и го стори“, заяви тя. „Това негово изявление не беше просто, за да ги поздрави, а и защото още миналата година, когато постъпиха първите молби за правна помощ от Турция, Прокуратурата се поинтересува какво се е случило“, посочи Арнаудова. „На днешната среща главният прокурор им предостави цялата информация, която Прокуратурата има по казуса“, уточни тя. „Наследниците на починалия турски гражданин са завели иск в Европейския съд по правата на човека. Искали са обезщетение за неимуществени вреди, в резултат на настъпилата смърт според тях причинена от българските власти“, обясни говорителят на гл. прокурор. „Решението на съда обаче сочи, че българската държава е изпълнила задълженията си по закон и е провела обективно разследване. Стигнала е до верни правни изводи за липса на извършено престъпление“, обяви Румяна Арнаудова и допълни, че исковете им са отхвърлени като неоснователни. \r\nБиляна ИВАНОВА", "date": "2018.07.19", "title": "Говорителят на гл. прокурор Румяна Арнаудова: Има реален шанс справедливостта да възтържествува и да не се допусне екстрадиция на граничните полицаи в Турция"}
{"url": "http://www.focus-news.net/news/2018/07/19/2547344/stara-zagora-oblastnata-epizootichna-komisiya-shte-provede-zasedanie-za-zabolyavaneto-afrikanska-chuma-po-svinete.html", "text": "На 20 юли, от 10.00 часа, в залата на четвъртия етаж на Областна администрация ще се проведе заседание на Областната епизоотична комисия, съобщиха от  пресцентъра на Областна администрация Стара Загора .  На него ще бъдат обсъдени мерки за предпазване на страната от възникване на заболяването Африканска чума по свинете. Ще бъде обсъдена и актуалната информация за разпространението на болестта Чума по дребни преживни животни в съседните на нашата области.  \r\nРаботното заседание ще бъде закрито за журналисти. След приключването не се предвижда пресконференция.", "date": "2018.07.19", "title": "Стара Загора: Областната епизоотична комисия ще проведе заседание за заболяването Африканска чума по свинете"}
{"url": "http://www.focus-news.net/news/2018/07/19/2547354/sliven-trima-dushi-sa-postradali-pri-katastrofa-na-patya-mezhdu-selata-radevo-i-sokol.html", "text": "Трима души са пострадали при катастрофа на пътя между селата Радево и Сокол в Сливенска област. Това съобщиха за  Агенция „Фокус“  от ОДМВР-Сливен. Лекият автомобил е самокатастрофирал и е излязъл от пътя в канавката. Пострадалите са закарани в болница за преглед и са без опасност за живота. Инцидентът е станал около 15.00 часа. Трафикът се регулира от Пътна помощ.", "date": "2018.07.19", "title": "Сливен: Трима души са пострадали при катастрофа на пътя между селата Радево и Сокол"}
{"url": "http://www.focus-news.net/news/2018/07/19/2547341/vityanis-andryukaytis-evropeyski-komisar-po-zdraveopazvaneto-merkite-predprieti-ot-balgarskite-vlasti-vav-vrazka-s-chumata-po-drebnite-prezhivni-zhivotni-sa-v-palno-saotvetstvie-s-preporakite-na-ek.html", "text": "Мерките, предприети от българските власти във връзка с откритите огнища на чума по дребните преживни животни, са в пълно съответствие с препоръките и процедурите на Европейската комисия. Това каза пред български медии европейският комисар по здравеопазването Витянис Андрюкайтис, предаде репортер на  Агенция „Фокус“ . „Трябва да изпратим много ясно послание, че подобна болест е много опасна, когато има пряк контакт между животните. Но човешкият фактор играе много важна роля. Хората трябва да разберат, че спазването на строгите правила и процедури е задължение на обществото. Разбира се, тежко е, когато умъртвяват животните ти, но трябва да се разбере, че тези мерки са необходими“, поясни комисар Андрюкайтис. „Искам да разсея спекулациите, че става дума за биотероризъм. Новите болести, които навлизат, се дължат на климатичните промени. Спомняте си, през 2010 г. имаше епидемия от шап и тогава българските ветеринарни служби се справиха отлично. След това имаше кризисна ситуация с нодуларен дерматит по говедата, който беше ликвидиран с помощта на европейските програми. А сега потенциалната епидемия от чума по дребните преживни животни. Но искам още веднъж да подчертая: тези строги мерки и ограничения са необходими“, коментира еврокомисарят.   \r\nПо думите на комисар Андрюкайтис обявените компенсации са много важни, защото са стимул за уведомяване за случаи на болестта и същевременно демотивиращ фактор за извеждане на животни от ограничената зона. Според него това е много ясно послание и много добро решение на българските власти. Той уточни, че Турция е отговорила по адекватен начин. „В момента ние оценяваме ситуацията  и е много важно, че има добри контакти между турските власти, България и ветеринарните служби на ЕС”, каза комисар Андрюкайтис.", "date": "2018.07.19", "title": "Витянис Андрюкайтис, европейски комисар по здравеопазването: Мерките, предприети от българските власти във връзка с чумата по дребните преживни животни, са в пълно съответствие с препоръките на ЕК"}
{"url": "http://www.focus-news.net/news/2018/07/19/2547346/kathimerini-rusiya-otmeni-vizitata-na-sergey-lavrov-v-gartsiya-zaradi-diplomaticheskiya-skandal.html", "text": "Визитата на руския външен министър Сергей Лавров тази есен в Атина е отменена, съобщи посланикът на Русия в Гърция Андрей Маслов, цитиран от ТАСС, пише  електронното издание на гръцкия вестник Kathimerini . \r\nМиналата седмица, припомня изданието, Атина изгони двама руски дипломати и обяви още двама руснаци за „персона нон грата“ в страна по подозрение в намеса във вътрешните работи на страната, опит за подкупване на държавни служители и иницииране на демонстрации за отмяна на Договора за името между Гърция и Македония, с който последната трябва да се присъедини към НАТО. \r\nМиналия месец Гърция покани Лавров на посещение през септември, но заради обтегнатите отношения руската страна е решила да отклони предложението. \r\nПревод и редакция:", "date": "2018.07.19", "title": "Kathimerini: Русия отмени визитата на Сергей Лавров в Гърция заради дипломатическия скандал"}
{"url": "http://www.focus-news.net/news/2018/07/19/2547355/ministar-nikolina-angelkova-napraveni-sa-poveche-ot-63-proverki-za-chistotata-na-morskata-voda-savmestno-s-regionalnite-inspektsii-na-okolnata-sreda-i-vodite-v-burgas-i-varna.html", "text": "Направени са повече от 63 проверки за чистотата на морската вода, съвместно с Регионалните инспекции на околната среда и водите (РИОСВ) в Бургас и Варна. Това каза министърът на туризма Николина Ангелкова по време на проверка на плажа „Слънчев бряг – север“, предаде репортер на  Радио „Фокус“ – Бургас . Проверката започна от хотел „Еврика“, а целта й бе на място да се установи качеството на морската вода съобразно нормите, гарантиращи безопасността на туристите. В проверката се включиха инж. Тонка Атанасова, директор на Регионална инспекция по околната среда и водите – Бургас и д-р Георги Паздерова, директор на Регионалната здравна инспекция. Инспекциите на плажовете започнаха с откриването на сезона и ще продължат през цялото лято. Те ще се извършват както по предварителен график, така и по сигнали. \r\nПо думи на министър Ангелкова в Бургаска област се проверяват както плажовете в Слънчев бряг, така и в Поморие и Несебър. „От една страна, за чистотата на водата, съвместно с МОСВ. Това е трета поредна съвместна проверка, която правим. От друга страна, дали са спазени изискванията на плажовете съобразно свободната зона и указателните табели. Предстои мониторинг за това дали схемите, който са одобрени от мен, отговарят на реалното положение на плажа“, допълни Николина Ангелкова. \r\nСпоред нея това през настоящата година е най-голям броят на проверките и те показват, че няма пречиствателна станция, която да действа нерегламентирано, нито отклонения от нормите. \r\n„Всички заведения на северния плаж в курорта са заустени в канализационната система“, каза още Ангелкова. \r\nМария ГЕОРГИЕВА", "date": "2018.07.19", "title": "Министър Николина Ангелкова: Направени са повече от 63 проверки за чистотата на морската вода, съвместно с Регионалните инспекции на околната среда и водите в Бургас и Варна"}
{"url": "http://www.focus-news.net/news/2018/07/19/2547356/kmetat-na-sofiya-yordanka-fandakova-i-italianskiyat-ministar-na-kulturata-alberto-bonizoli-obsadiha-satrudnichestvoto-v-oblastta-na-kulturata.html", "text": "Кметът на София Йорданка Фандъкова се срещна с министъра на културата и туризма на Италия Алберто Бонизоли, съобщиха от пресцентъра на Столична община. Двамата обсъдиха доброто сътрудничество в областта на културата, което София има с Рим и други италиански градове. Господин Бонизоли изрази желание италианските експерти, работещи в сферата на културата да обменят опит с българските си колеги. Столичният кмет Фандъкова запозна Алберто Бонизоли с културно-историческото наследство на София и изяви желание италиански експерти да консултират Столичната община при подготовката на международния конкурс за експониране на археологическите находки на площад „Света Неделя“.  Тя информира италианския министър за това, че София развива нови културни пространства за съвременно изкуство и култура. Предстои да бъде изграден Център за съвременно изкуство в Южния парк. Италиански експерти ще подпомогнат българския екип при разработването на форма за управление на културни институти. По късно двамата посетиха подземния музей под базиликата „Света София“. Министър Бонизоли изрази възхищението си от музея и даде висока оценка за постоянната експозиция.", "date": "2018.07.19", "title": "Кметът на София Йорданка Фандъкова и италианският министър на културата Алберто Бонизоли обсъдиха сътрудничеството в областта на културата"}
{"url": "http://www.focus-news.net/news/2018/07/19/2547347/burgas-zhitelite-i-gostite-na-grada-ne-podkrepyat-reshenieto-za-po-visok-aktsiz-za-bezdimnite-tsigari-i-banderol-za-birata-v-opakovki-nad-5-litra.html", "text": "Жителите и гостите на Бургас не подкрепят приетите на първо четене в Народното събрание законови промени, предвиждащи по-висок акциз за бездимните цигари и бандерол за бирата в опаковки над 5 литра, показват резултатите от анкета на  „Радио „Фокус“ – Бургас . Според всички анкетирани това няма да се отрази по никакъв начин на навиците им. Анкетата сочи още, че повечето от тях не биха заменили стандартните цигари с бездимни, защото са по-скъпи, а и не носят същото удоволствие. Предпочитаната напитка през летния сезон сред мъжете в града е бирата, докато представителките на женския пол предпочитат вода и газирани напитки. \r\nВеселина НИКОЛОВА", "date": "2018.07.19", "title": "Бургас: Жителите и гостите на града не подкрепят решението за по-висок акциз за бездимните цигари и бандерол за бирата в опаковки над 5 литра"}
{"url": "http://www.focus-news.net/news/2018/07/19/2547359/damtn-okolo-8-ot-inspektiranite-vezni-na-teritoriyata-na-grad-varna-ne-otgovaryat-na-iziskvaniyata.html", "text": "Около 8% от инспектираните везни на територията на град Варна не отговарят на изискванията. Това показаха резултатите от масовите проверки на инспекторите на Държавната агенция за метрологичен и технически надзор (ДАМТН), които извършиха проверка на лица, които използват везни при продажбата на плодове и зеленчуци в морската столица. Акцията беше съсредоточена върху откритите търговски обекти, като обхвана следните пазари и борси: „Централен пазар“, „Зеленчукова борса“, „Часовника“, „Младост“, „Чаталджа“, „Левски“, „Чайка“, „Роза“, „Аспарухово“ и др, съобщиха от  ДАМТН . \r\nИнспекциите обхванаха 218 търговски обекта, като използваните на тях 243 везни бяха проверени за наличие на изискуемите знаци от метрологичен контрол и маркировки, удостоверяват съответствието им с изискванията към тях при употреба за търговски цели.  \r\nПри проверките бяха установени 20 броя везни, които не отговарят на изискванията по Закона за измерванията. При 15 от тях беше констатирано, че се използват с изтекъл срок за задължителна метрологична проверка и са без необходимите валидни знаци. Другите 5 не са били предназначени за търговски цели, като не са били от одобрен тип или не са с оценено съответствие.  \r\nЗа установените нарушения ДАМТН е съставила 7 протокола за задължителни предписания и 13 акта за установяване на административни нарушения на неизрядните търговците. Предстои образуване на административно-наказателно производство по отношение на още 7 нарушители. \r\nПроверките на везни по Черноморието  продължават, като ще обхванат и временно разкритите търговски обекти, характерни за настоящия летен сезон.", "date": "2018.07.19", "title": "ДАМТН: Около 8% от инспектираните везни на територията на град Варна не отговарят на изискванията"}
{"url": "http://www.focus-news.net/news/2018/07/19/2547348/vityanis-andryukaytis-evropeyski-komisar-po-zdraveopazvaneto-obyavenite-ot-balgarskoto-pravitelstvo-kompensatsii-za-unishtozhenite-zhivotni-sa-mnogo-vazhni.html", "text": "Компенсациите във възка с чумата по дребните преживни животни, които българското правителство обяви, са много важни, защото са стимул за уведомяване за случаи на болестта и същевременно демотивиращ фактор за извеждане на животни от ограничената зона. Това заяви пред български медии европейският комисар по здравеопазването Витянис Андрюкайтис, предаде репортер на  Агенция „Фокус“ . \r\nСъгласно думите на комисар Андрюкайтис обявените компенсации са ясно послание и много добро решение на българските власти. Коментирайки реакцията на турските власти, той уточни, че Анкара е отговорила по адекватен начин. „В момента ние оценяваме ситуацията  и е много важно, че има добри контакти между турските власти, България и ветеринарните служби на ЕС”, каза комисар Андрюкайтис.", "date": "2018.07.19", "title": "Витянис Андрюкайтис, европейски комисар по здравеопазването: Обявените от българското правителство компенсации за унищожените животни са много важни"}
{"url": "http://www.focus-news.net/news/2018/07/19/2547360/ministarat-na-turizma-nikolina-angelkova-shte-otkrie-zasedanie-na-natsionalniya-savet-po-turizam.html", "text": "Министърът на туризма Николина Ангелкова ще отрие заседание на Националния съвет по туризъм, което ще се състои утре - 20 юли (петък) в к.к. „Св. Св. Константин и Елена“, съобщиха от  Министерство на туризма . Националният съвет по туризъм е консултативен орган, който подпомага работата на министъра и съдейства при формирането и провеждането на политики в сектора. В него са включени както представители на институции, така и на туристически сдружения, на националните курорти, на сдружения на въздушни, сухопътни и водни превозвачи, на национално представените сдружения на потребителите в България, на национално представителните работодателски организации в страната и на Националното сдружение на общините в Република България. \r\nЗа представителите на медиите е предвиден брифинг след заседанието  от 13:30 часа в зала „Романс“ на хотел Астор Гардън, к.к. „Св. Св. Константин и Елена“.", "date": "2018.07.19", "title": "Министърът на туризма Николина Ангелкова ще открие заседание на Националния съвет по туризъм"}
{"url": "http://www.focus-news.net/news/2018/07/19/2547358/komandirat-na-vvs-general-mayor-tsanko-stoykov-na-onezi-koito-zavarshiha-tsenniya-si-pat-v-nebesnata-vis-poklon.html", "text": "С благотворителна акция пилотите от авиобазите ще помагат на семействата на техните колеги, завършили пътя си в небесната вис. Днес тук тържествуват надеждата и доброто. Това каза в словото си при откриването на параклис в авиобаза „Граф Игнатиево” командирът на Военновъздушните сили (ВВС) генерал-майор Цанко Стойков, предаде репортер на  Радио „Фокус”- Пловдив . По думите му изграждането на този параклис е добродетелно дело. Според командира на ВВС, вярата е вътрешната сила, която прави човека пълноценен и осмисля съществуването му. Именно вярата е едно от предимствата на българина, която е съхранила народа ни. „Казват, че от доброто дело се получава двойно удоволствие. Веднъж, когато го извършваш, и втори път, когато видиш сътвореното”, каза още генерал-майор Стойков.  \r\n„Хората обичат да съзерцават небето и да мечтаят или да изпращат усмивка през сълзи за някой горе. Ние, авиаторите обитаваме небето и искаме хоризонтите да ни мамят с тяхната необятност. На онези, които завършиха ценния си път в небесната вис, поклон! А за техните семейства е нашият акт на благотворителност”, обяви командирът на ВВС генерал-майор Цанко Стойков. Той припомни древна мъдрост, че колкото и малко да е благодеянието, то ще пусне кълнове, ако го окажеш на достоен. „Искрено вярваме, че когато доброто и вярата, благодарността и незабравата си подадат ръка, утехата и удовлетворението са неизбежни. Нека заедно сведем глава пред паметта на всеки наш колега, принесъл в дар свидния си живот на дълга и изразим човешката си съпричастност към онези, за които те са символ на вечност”. След това командирът на ВВС представи благотворителната акция – колекция от снимки на самолети, които са направени от самите пилоти от авиобазите. „За всеки човек самолетът е олицетворение на порива на далечното и необятното, към красотата на неизвестната шир. Нека отнасяйки със себе си късче небесна мощ, дадем израз на нашето добротворство!”, пожела генерал-майор Цанко Стойков. \r\nЦветана ТОНЧЕВА", "date": "2018.07.19", "title": "Командирът на ВВС генерал-майор Цанко Стойков: На онези, които завършиха ценния си път в небесната вис, поклон"}
{"url": "http://www.focus-news.net/news/2018/07/19/2547363/sofiya-zadarzhaha-taksimetrov-shofyor-bez-knizhka-sled-kato-blasna-9-parkirani-avtomobila-na-bul-lomsko-shose.html", "text": "Столичната полиция изяснява обстоятелствата около пътен инцидент на „Ломско шосе“. Това съобщиха от пресцентъра на МВР.   \r\nСигнал за пътното произшествие е получено около 17.00 часа от служител на СДВР, който не е бил  на смяна. Той й съобщил за такси с неадекватно поведени на пътя в района на  бул. „Рожен“. Веднага към  мястото са насочени екипи на „Пътна полиция“. Шофьорът е задържан на бул. „Ломско шосе“, като преди това успял  да нанесе материални щети на 9 паркирани автомобила. Няма данни за пострадали. Установено е, че таксиметровият  шофьор е бил за волана с отнето свидетелство за правоуправление. При задържането той е отказал проба с дрегер. Изясняват се обстоятелствата за инцидента.", "date": "2018.07.19", "title": "София: Задържаха таксиметров шофьор без книжка, след като блъсна 9 паркирани автомобила на бул. „Ломско шосе“"}
{"url": "http://www.focus-news.net/news/2018/07/19/2547353/vityanis-andryukaytis-evropeyski-komisar-po-zdraveopazvaneto-balgarskoto-pravitelstvo-postapi-pravilno-no-nikoy-ne-mozhe-da-predvidi-mashtabite-na-situatsiyata.html", "text": "Българското правителство постъпи правилно в ситуацията с откритите огнища на чума по дребните преживни животни, но никой не може да предвиди мащабите й. Това каза пред български медии европейският комисар по здравеопазването Витянис Андрюкайтис, предаде репортер на  Агенция „Фокус“ . \r\n„Налагането на мерките е необходимо от съображения за сигурност. Трябва да има стриктни проверки, стриктен контрол, включително стриктен ветеринарен контрол“, подчерта Андрюкайтис. \r\nСъщевременно той предупреди, че е твърде рано да се правят оценки на цялостната ситуация, Еврокомисарят припомни, че миналия месец бяха известни само няколко случая на откритите огнища на чума по дребните преживни животни, но месец по-късно данните са показали, че е засегната много по-голяма територия. Ако бъдат открити нови огнища, то тогава и ситуацията ще се усложни. „Това би било много опасно“, заяви Андрюкайтис.", "date": "2018.07.19", "title": "Витянис Андрюкайтис, европейски комисар по здравеопазването: Българското правителство постъпи правилно, но никой не може да предвиди мащабите на ситуацията"}
{"url": "http://www.focus-news.net/news/2018/07/19/2547365/varna-klinikata-po-nefrologiya-i-dializa-v-umbal-sv-marina-priema-patsienti-ot-tsyal-svyat-prez-letnite-im-pochivki.html", "text": "Клиниката по нефрология и диализа в УМБАЛ „Св. Марина“ във Варна е единствената възможност за стотици пациенти от  страната и целия свят да планират почивката си на море, въпреки доказаните си бъбречни  заболявания, изискващи постоянни медицински грижи през летните месеци. „Диализният център към звеното е най-големият в страната.  Осигурява  се  лечение  за близо 200  пациенти от Варненска област, а през лятото цифрата е доста по-голяма“. Това обясни доц. д-р Светла Стайкова, началник на клиниката по нефрология и диализа, съобщиха от  Медицински университет – Варна . Клиника по нефрология и диализа използва апаратура от висок технологичен клас. В нея се използва уникална апаратура за подготовка и „обратна осмоза“ на водата за диализните процедури – единствена   в  България,  и  контрол на показателите на всеки 2 часа за качествата на  „пречистената вода“, допълва доц. Стайкова. Прилагат се екстракорпорални методи за очистване на кръвта, хемодиализно лечение с високоефективни мембрани, хемодиафилтрация, ултрадифузия, лечение с перитонеална диализа и нейните модификации, аферезно лечение при  бъбречни и   системни заболявания, имуноадсорбция, хемоперфузия, имуносупресивно и цитостатично лечение при гломерулонефрити и васкулити с бъбречно засягане и синхронизирана имуносупресивна и цитотостатична терапия с екстракорпорална имуномодулация. В клиниката също се извършва  лечение   и мониториране  на неповлияваща се от медикаменти артериална хипертония и сърдечна недостатъчност, на неповлияващ се анемичен синдром и на костно-минералните нарушения  при  хронични  бъбречни заболявания. Диагностицира се вторичен хиперпаратиреоидизъм и се извършва доплерово изследване на бъбречния кръвоток. В клиниката по нефрология и диализа се регистрират и потенциални реципиенти за бъбречна трансплантация в Изпълнителната агенция по трансплантации, като се извършва подготовка за  трансплантацията  от жив донор и следоперативно лечение,   проследяване на трансплантираните в  УМБАЛ „Света Марина” пациенти, както и диспансерно им наблюдение.", "date": "2018.07.19", "title": "Варна: Клиниката по нефрология и диализа в УМБАЛ „Св. Марина“ приема пациенти от цял свят през летните им почивки"}
{"url": "http://www.focus-news.net/news/2018/07/19/2547366/predsedatelyat-na-pp-abv-rumen-petkov-pozdravi-balgarskite-diplomati-po-sluchay-profesionalniya-im-praznik.html", "text": "Председателят на ПП АБВ Румен Петков поздрави българските дипломати по случай професионалния им празник. Това съобщиха от пресцентъра на ПП АБВ. „Обръщам се с чувство на особена почит и благодарност към българските дипломати, които десетилетия наред даваха живота, енергията и волята си за добруването и авторитета на българската държава и държавност.Няма дипломат в света, който да не работи за държава. Грешката на някои от нашите е, че честно и почтено работиха за нашата родина България. За което тя не им се отблагодари, а ги обиди по един крайно незаслужен начин. Чест и слава на Вас и Вашия труд, на Вашия патриотизъм!Бъдете живи и здрави! Честит празник!“, се посочва в поздравителния адрес на Румен Петков.", "date": "2018.07.19", "title": "Председателят на ПП АБВ Румен Петков поздрави българските дипломати по случай професионалния им празник"}
{"url": "http://www.focus-news.net/news/2018/07/19/2547357/plovdivskiyat-okrazhen-sad-ostavi-v-aresta-moldovetsat-koyto-vzrivi-bankomat-v-grada.html", "text": "Пловдивският окръжен съд потвърди взетата от Районен съд-Пловдив мярка за неотклонение „задържане под стража“ спрямо Евгени Н. Той е обвинен в това, че на 7 юли 2018 г. в жк.„Тракия“ в Пловдив в клон на банка ДСК е извършил кражба в големи размери чрез разрушаване на банкомат. За извършеното от него тежко умишлено престъпление законът предвижда наказание „лишаване от свобода“ от 3 до 15 години. Това съобщиха от Окръжен съд-Пловдив. \r\nСпоред съда в този, макар изключително ранен етап от разследването, са налице достатъчно данни, от които да се направи обосновано предположение за това, че  обвиняемият Евгени Н.  е съпричастен към  престъплението, за което е обвинен.  \r\nСъдът приема, че съществува реална опасност обвиняемият да се укрие с оглед на това, че  няма адрес в България, на който да пребивава, а преди задържането се е подготвял да напусне страната. Според магистратите при по-лека мярка за неотклонение е налице опасност  Евгени Н. да извърши друго престъпление, тъй като  от  представената от прокуратурата справка е видно, че срещу него в Молдова има образувани  наказателни производства. \r\nОпределението е окончателно и не подлежи на протест и обжалване.", "date": "2018.07.19", "title": "Пловдивският окръжен съд остави в ареста молдовецът, който взриви банкомат в града"}
{"url": "http://www.focus-news.net/news/2018/07/19/2547351/donald-tramp-ochakvam-s-netarpenie-vtorata-si-sreshta-s-vladimir-putin-parvata-beshe-golyam-uspeh-osven-za-istinskiya-vrag-na-naroda-mediite-s-falshivi-novini.html", "text": "Президентът на САЩ Доналд Тръмп отново коментира срещата си с руския лидер Владимир Путин на  своята страница в „Туитър“ . По неговите думи, „срещата на върха с Русия беше голям успех“. Освен това американският държавен глава заяви, че очаква с нетърпение втората среща с руския си колега. \r\n„Срещата на върха с Русия беше голям успех, освен за истинския враг на народа – медиите с фалшивите новини. Очаквам с нетърпение втората ни среща, за да можем да започнем да прилагаме някои от многото въпроси, които обсъдихме“, написа американският президент. „Сред тях са спирането на тероризма, сигурността на Израел, ядреното неразпространение, кибер атаките, търговията, Украйна, мира в Близкия Изток, Северна Корея и още. Има много отговори на тези проблеми, някои по-лесни, други – по-трудни... но те всички могат да бъдат разрешени!“ \r\nПревод и редакция:", "date": "2018.07.19", "title": "Доналд Тръмп: Очаквам с нетърпение втората си среща с Владимир Путин, първата беше голям успех, освен за истинския враг на народа – медиите с фалшиви новини"}
{"url": "http://www.focus-news.net/news/2018/07/19/2547367/kyustendil-obshtinskiyat-savet-shte-razgleda-predlozhenie-za-vatreshni-kompensirani-promeni-v-obshtinskiya-byudzhet.html", "text": "Общинският съвет в Кюстендил ще разгледа предложение за вътрешни компенсирани промени по годишния бюджет на Общината. Това съобщи на пресконференция председателят на Общински съвет – Кюстендил Михаела Крумова, предаде репортер на  Радио „Фокус” – Кюстендил . Предложението ще бъде разгледано в рамките на насроченото за 26 юли заседание на Общински съвет, което ще се проведе от 14.00 часа в залата на парк-хотел „Кюстендил”. „Касае се за сумата от 28 435 лева, необходима за доставка и монтаж на трифазен дизелов агрегат. Другата сума е в размер на 19 440 лева за закупуване и доставка на гъсеничен подемник за многофамилни жилищни сгради в Община Кюстендил”, каза Михаела Крумова. Втората инвестиция е по реализирания проект за енергийна ефективност по Оперативна програма „Региони в растеж”. По този проект е необходимо осигуряването на достъпна среда. Става въпрос за закупуване на три съоръжения, чрез които ще се осигури достъпна среда по стълбищните клетки за хората със затруднения при придвижването. \r\nВенецслав ИЛЧЕВ", "date": "2018.07.19", "title": "Кюстендил: Общинският съвет ще разгледа предложение за вътрешни компенсирани промени в общинския бюджет"}
{"url": "http://www.focus-news.net/news/2018/07/19/2547370/aktsenti-v-sutreshniya-blok-dobro-utro-balgariya-po-radio-fokus-na-20-yuli.html", "text": "Срещу България се води кампания от фалшиви новини. Думите са на министър Красимир Каракачанов по повод появила се невярна информация за договорка между страната ни и Германия за бежанците, а примерите за фалшиви новини по света са много. Ефектът от подобна невярна информация безспорно е широк, но колко дълготраен е той? Колко нов механизъм е използването на фалшиви новини за манипулация и колко страшни могат да бъдат последиците? Отговорите търсим с криминалния психолог проф. Калин Гайдаров. Ще насочим вниманието си и към коалицията на Обединените патриоти, където повод за поредната доза напрежение станаха приетите промени в Закона за приватизацията, а по-рано и за акциза върху бездимните цигари. С каква доза притеснение трябва да следим поредното идейно разединение и по-скоро вредно или полезно може да се окаже то за правителството? За реалистичните сценарии ще разговаряме със социолога Кънчо Стойчев. На 20 юли се почита Св. Пророк Илия. Повече за живота на светеца и поверията на този ден ще ни разкаже етнологът Иглика Мишкова. Репортаж по темата ще чуем и от Венцеслав Илчев от Радио „Фокус“ Кюстендил. Тони Михайлов от Радио „Фокус“-Пловдив ще ни пренесе на музикална вълна, разкривайки ни любопитни моменти за предстоящия фестивал Hills of Rock. \r\nТези и още теми - в сутрешния блок на Радио „Фокус“ „Добро утро, България“ от 06.00 до 10.00 часа с водещ Виктория Месробович - Кувенджиева.", "date": "2018.07.19", "title": "Акценти в сутрешния блок „Добро утро, България“ по Радио „Фокус“ на 20 юли"}
{"url": "http://www.focus-news.net/news/2018/07/19/2547369/v-nzok-se-sastoya-sreshta-mezhdu-patsientski-organizatsii-i-spetsialisti-po-revmatologiya.html", "text": "Представители на пациентските организации Сдружение „Асоциация на пациентите с ревматоиден артрит“ (АПРА) и Българското сдружение на болните от болест на Бехтерев (БСБББ) се срещнаха с медицинските специалисти, членове на Постоянния експертен съвет (ПЕС) по ревматология - проф. Румен Стоилов, който е и Председател на Българското дружество по ревматология и проф. Златимир Коларов, както и с експерти от НЗОК. На срещата присъства и вр. и.д. управител на НЗОК д-р Пенкова. Това съобщиха от пресцентъра на НЗОК. \r\nНа срещата, която е част от поредица разговори между пациентски организации и водещи специалисти по съответните заболявания, за пореден път бяха обсъдени възможностите за подобряване на достъпа на пациентите с ревматологични заболявания до биологична лекарствена терапия.  \r\nЕкспертите по ревматология се съгласиха с представителите на пациентските организации, че за техните членове представлява известна трудност придвижването до столицата, където работи ПЕС, но посочиха редица положителни аспекти изцяло в полза на пациента: стриктна оценка на поставената диагноза и прецизиране на медицинската целесъобразност на започването на лечение с биологични лекарствени продукти, както и смяна на лекарствения продукт с друг при спазване на строги критерии.  \r\nУчастниците в срещата се обединиха около мнението, че трябва да бъде създадена необходимата организация, така че при необходимост на всеки пациент да бъде осигурен достъп до  ПЕС.  \r\nТе бяха единодушни, че тя е била полезна от гледна точка на получаване на обратна информация за работата на ПЕС след началото на въвеждането му, както и, че е постигнат консенсус относно неговото съществуване и ползата от функционирането му за пациентите.", "date": "2018.07.19", "title": "В НЗОК се състоя среща между пациентски организации и специалисти по ревматология"}
{"url": "http://www.focus-news.net/news/2018/07/19/2547368/dobrich-na-26-yuli-poetat-izdatel-i-osnovatel-na-slavyanska-literaturna-i-artistichna-akademiya-elka-nyagolova-shte-predstavi-yubileynata-si-kniga-shest-grama.html", "text": "На 26 юли от 19.00 ч. пред Храм „Свети Георги“ до възрожденската чешма Елка Няголова – поет, писател, преводач, издател и основател на Славянска литературна и артистична академия, ще представи юбилейната си книга „Шест грама“. Издатели на книгата са „Орфей“ и Славянска академия. Това съобщиха от пресцентъра на  общината . \r\nЕлка Няголова е родена в Добрич. Стиховете на поетесата са публикувани на повече от 15 езика. Носител е на десетки награди у нас и по света. Тя е първият носител на Национална литературна награда „Дора Габе“ за цялостно творчество, учредена от Община град Добрич. \r\nОрганизаторите на събитието - Община Добрич и Сдружение на писателите в града, канят почитателите на поезията и приятелите на Елка Няголова на една вълнуваща поетична среща.", "date": "2018.07.19", "title": "Добрич: На 26 юли поетът, издател и основател на Славянска литературна и артистична академия Елка Няголова ще представи юбилейната си книга „Шест грама“"}
{"url": "http://www.focus-news.net/news/2018/07/19/2547371/harvatskiyat-prezident-kolinda-grabar-kitarovich-harvatite-i-albantsite-bukvalno-sa-bratya-po-orazhie.html", "text": "Президентът на Хърватия Колинда Грабар-Китарович, която е на двудневна визита в Албания, в четвъртък, от парламентарната трибуна в Тирана, заяви, че Хърватия и Албания „буквално са братя по оръжие“, както и че голям брой албанци са жертвали живота си за нейната страна, предава  македонската електронна медия “A1 On” . \r\n„Хърватия и Албания могат да направят много неща заедно“, заяви хърватският президент, като добави, че нейната страна придава голяма важност на стабилността, сигурността и просперитетът на Югоизточна Европа и подкрепя изцяло европейската перспектива на региона. \r\nПозовавайки се на „трайното и неразделно приятелство“ между двете страни и ролята на албанското малцинство в хърватското общество, Грабар-Китарович подчерта, че Албания е била приятел на Хърватия, когато това е било най-важно за нейната страна. \r\nПрипомняйки за големия брой албанци, борили се в „Хърватската война за независимост“ ( в текста – „Отечествена война“ ), тя заяви: Буквално бяхме братя по оръжие, още преди да влезем заедно в НАТО през 2009 година. Голям брой албанци жертваха своите животи за Хърватия и повярвайте ми – Хърватия няма да забрави това“. \r\nПревод и редакция:", "date": "2018.07.19", "title": "Хърватският президент Колинда Грабар-Китарович: Хърватите и албанците буквално са братя по оръжие"}
{"url": "http://www.focus-news.net/news/2018/07/19/2547364/alsat-m-makedoniya-liderskata-sreshta-v-skopie-priklyuchi-bez-sporazumenie-mezhdu-partiite.html", "text": "Срещата на председателите на четирите най-големи политически партии в Македония приключи без постигането на споразумение. Това обяви лидерът на „Демократичен съюз за интеграция“ (ДСИ) Али Ахмети, предава излъчващият на албански език скопски телевизионен канал  „Алсат-М“ . \r\nНа срещата, която се провежда в Клуба на депутата в Скопие, присъстваха председателите на СДСМ – Зоран Заев, на ВМРО-ДПМНЕ – Християн Мицковски, на „Демократичен съюз за интеграция“ – Али Ахмети и на БЕСА – Билал Касами.  \r\n„Има различия между политическите партии. Трябва всички да се ангажираме, за да постигнем успех в изпълнението на договора, който постигнахме с гръцката страна. Остава да говорим през следващите дни. Очаквам всички да действат смело и да не пропуснем този исторически шанс“, коментира лидерът на ДСИ след срещата.  Тереза Герова", "date": "2018.07.19", "title": "„Алсат-М“ (Македония): Лидерската среща в Скопие приключи без споразумение между партиите"}
{"url": "http://www.focus-news.net/news/2018/07/19/2547372/inzh-tonka-atanasova-riosv-burgas-letovnitsite-ne-biva-da-se-pritesnyavat-kato-se-kapyat-v-cherno-more.html", "text": "Летовниците не бива да се притесняват като се къпят в Черно море. Това каза по време на инспекция на северния плаж в Слънчев бряг директорът на Регионална инспекция по околната среда и водите (РИОСВ)-Бургас инж. Тонка Атанасова, предаде репортер на  Радио „Фокус“ – Бургас . Тя бе осъществена съвместно с министъра на туризма Николина Ангелкова и директора на Регионална здравна инспекция-Бургас д-р Георги Паздерова. \r\n„През последните години се изградиха пречиствателни станции, като този сезон вече всички са в нормален режим на работа. В последните анализи, които сме получили от Регионалната лаборатория в Бургас нямаме превишение на нито една от пречиствателните станции с емисионните норми в Черно море“, каза още Атанасова. \r\nПо думите й и тази година, както всяка друга, от РИОСВ-Бургас, заедно с Басейнова дирекция и с екоинспекцията във Варна, са извършили проверки на преместваемите обекти по схемите, съгласувани с министерството на туризма. \r\nМария Георгиева", "date": "2018.07.19", "title": "Инж. Тонка Атанасова, РИОСВ-Бургас: Летовниците не бива да се притесняват като се къпят в Черно море"}
{"url": "http://www.focus-news.net/news/2018/07/19/2547376/burgas-zatrudneno-e-dvizhenieto-po-patya-pomorie-aheloy.html", "text": "Затруднено е движението по пътя Поморие-Ахелой, предаде репортер на  Радио „Фокус“ – Бургас . В останалата част от пътищата в областта трафикът е интензивен. Пътищата са сухи.  \r\nНормално се осъществява движението на моторни превозни средства на входно-изходните артерии на Бургас. По-натоварен е автомобилният трафик в района на кръговото кръстовище „Трапезица” и пред Окръжна болница. По-интензивен е трафикът в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”. \r\nДеница ДИМИТРОВА", "date": "2018.07.19", "title": "Бургас: Затруднено е движението по пътя Поморие-Ахелой"}
{"url": "http://www.focus-news.net/news/2018/07/19/2547374/kardzhali-na-gkpp-makaza-trafikat-e-intenziven-za-leki-avtomobili-v-dvete-posoki.html", "text": "На ГКПП „Маказа“ трафикът е интензивен за леки автомобили в двете посоки. Това съобщиха за  Радио „Фокус“ – Смолян  от Главна дирекция (ГД) „Гранична полиция“. През останалите гранични пунктове на българо-гръцката граница преминаването се осъществява нормално. \r\nНели ГЕРГЬОВСКА", "date": "2018.07.19", "title": "Кърджали: На ГКПП „Маказа“ трафикът е интензивен за леки автомобили в двете посоки"}
{"url": "http://www.focus-news.net/news/2018/07/19/2547373/korneliya-ninova-bsp-s-pes-imame-ednakvi-tsennosti-sreshtu-nasilieto-nad-zheni-i-detsa-no-pozitsiyata-na-balgarskite-sotsialisti-po-istanbulskata-konventsiya-e-nepromenena.html", "text": "С ПЕС споделяме еднакви ценности срещу насилието над жени и деца, но позицията на българските социалисти по Истанбулската конвенция остава непроменена. Това каза лидерът на БСП Корнелия Нинова в изявление след срещата си с генералния секретар на ПЕС Ахим Пост за Истанбулската конвенция, предаде репортер на  Агенция „Фокус“.  „Както знаете имаме делегация от ПЕС, за да разговаряме за позициите ни за Истанбулската конвенция. С мен е Ахим Пост, генерален секретар на ПЕС. Горе продължават разговорите между колегите. Слязохме да ви информираме. Споделяме еднакви ценности срещу насилието над жени, деца и сме готови българските социалисти да внасяме законопроекти в българското законодателство за борба с насилието над жени и деца. Както знаете ние вече внесохме такива поправки в НК и предложение за създаване на областни центрове. Тези наши предложения бяха приети в парламента. Ще продължим с конкретните си действия в помощ на деца и жени“, каза Нинова. По думите й БСП има своето решение, взето на колективни органи и то остава непроменено.  \r\nДеница КИТАНОВА", "date": "2018.07.19", "title": "Корнелия Нинова, БСП: С ПЕС имаме еднакви ценности срещу насилието над жени и деца, но позицията на българските социалисти по Истанбулската конвенция е непроменена"}
{"url": "http://www.focus-news.net/news/2018/07/19/2547361/ministar-rumen-porozhanov-shte-se-vzeme-vtora-proba-ot-stadoto-v-grad-bolyarovo.html", "text": "Втора проба ще се вземе от стадото в град Болярово, където по-рано днес Българската агенция по безопасност на храните обяви вторично огнище на чума по дребните преживни животни. Това стана ясно след като министър Румен Порожанов обяви решението на областния координационен щаб в Болярово, съобщиха от пресцентъра на  Министерство на земеделието, храните и горите .  \r\nПричината е, че фермата е отдалечена от другите и животните са на оборен режим и не са имали физически контакт с други стада. Ще се прави стриктна дезинфекция и контрол. Заповедта на директора на БАБХ за мерките в Болярово остава в сила, но изпълнението се спира до излизане на резултатите от лабораторните изследвания. Решението е консултирано с Крис де Клерк, експерт на ЕС, част от ветеринарния екип за спешни ситуации на ЕС (CVET).  \r\nВ щаба за чумата по дребните преживни животни, участваха министър Порожанов, областният управител на Ямбол – Димитър Иванов, директорът на Областна дирекция на МВР в Ямбол- старши комисар Генчо Иванов, кметът на Елхово Петър Киров,  кметът на Болярово Христо Христов, както и ветеринари.  \r\nМинистър Порожанов се срещна и с леля Дора, като ѝ предложи 100 кози дарени от козeвъд за нея, като същевременно ще получи и полагащото ѝ се обезщетение. По регистър тя има 61 кози.  \r\n„Не е леко на никой, трябва да де справим с болестта“, подчерта Порожанов и допълни, че при положителните проби трябват мерки.", "date": "2018.07.19", "title": "Министър Румен Порожанов: Ще се вземе втора проба от стадото в град Болярово"}
{"url": "http://www.focus-news.net/news/2018/07/19/2547375/korneliya-ninova-bsp-s-pes-ostavame-v-priyatelski-duh-vapreki-razlichiyata-ni-po-istanbulskata-konventsiya-nie-ne-ya-podkrepyame.html", "text": "С ПЕС оставаме в приятелски дух, въпреки различията ни по Истанбулската конвенция – ние не я подкрепяме. Това каза лидерът на БСП Корнелия Нинова в изявление след срещата си с генералния секретар на ПЕС Ахим Пост за Истанбулската конвенция, предаде репортер на  Агенция „Фокус“.  Нинова посочи, че с взаимно уважение за различията, които имат БСП и ПЕС за Истанбулската конвенция, двете формации продължават да работят по всички теми, които са тяхна ценностна система – борба с неравенствата, бедността, младежка политика. „Оставаме с приятелски дух, въпреки различните позиции по ратификацията на Истанбулската конвенция. Нашата е непроменена. Няма да я подкрепим“, допълни лидерът на БСП.  \r\nДеница КИТАНОВА", "date": "2018.07.19", "title": "Корнелия Нинова, БСП: С ПЕС оставаме в приятелски дух, въпреки различията ни по Истанбулската конвенция – ние не я подкрепяме"}
{"url": "http://www.focus-news.net/news/2018/07/19/2547378/sport-kurtoa-vse-po-blizo-do-real-madrid.html", "text": "Белгийският национален вратар Тибо Куртоа е все по-близо до трансфер в Реал Мадрид, пише испанският „АС\". Изданието базира тези разсъждения на информацията, че стражът на Челси вече си избира дом в Мадрид, където премина част от кариерата му, когато игра за Атлетико. Радио „Монте Карло\" твърди, че Реал ще си осигури услугите на Куртоа срещу 35 млн. евро, като договорът му ще бъде до 2022 година. Белгиецът, който бе определен за най-добър вратар на световното първенство, ще трябва да се бори за титулярното място с Кейлор Навас. Кралския клуб проявява сериозен интерес и към съотборника му в Челси Еден Азар. Вратарят дори заяви, че ще играе в този тим, в който е и Азар, което още повече засили слуховете за напускането им в посока „Сантяго Бернабеу\". \r\nВенцислав ДРАГОМАНОВ", "date": "2018.07.19", "title": "Спорт: Куртоа все по-близо до Реал Мадрид"}
{"url": "http://www.focus-news.net/news/2018/07/19/2547377/ahim-post-pes-prodalzhava-da-vodi-diskusiyata-za-istanbulskata-konventsiya-s-vsichki-partii-ot-semeystvoto-s-tsel-da-podobrim-zhivota-na-zhenite-i-detsata.html", "text": "ПЕС продължава да води дискусията за Истанбулската конвенция с всички партии от семейството с цел да подобрим живота на жените и децата. Това каза генералният секретар на ПЕС Ахим Пост в изявление след срещата си с лидера на БСП Корнелия Нинова за Истанбулската конвенция, предаде репортер на  Агенция „Фокус“.   „Тук съм в качеството си на генерален секретар на ПЕС. Мисията има още един ръководител – това е  Зита Гурмай, която е председател на ПЕС – Жени. Искам да благодаря на лидера на БСП, както и на цялото ръководство за гостоприемството и за начина, по който ни посрещнаха, както и за отворения диалог, който водим“, каза Ахим Пост. Той посочи, че вследствие на дискусиите, водени цял ден е очевидно, че БСП и ПЕС са против насилието срещу жени. „Ще продължим да засилваме ангажимента си за борба с това насилие. Възприятието на Истанбулската конвенция е различно в различните държави. Аз съм от Германия. Ние ратифицирахме конвенцията на 1 юни 2017 г. Нямаше нито един глас „против“ и нито един „въздържал се“. Всички фракции, всички групи гласуваха „за“. Нямаше голям дебат, защото всички бяха убедени, че като цяло сме против насилието срещу жени“, поясни Пост.  \r\nДеница КИТАНОВА", "date": "2018.07.19", "title": "Ахим Пост: ПЕС продължава да води дискусията за Истанбулската конвенция с всички партии от семейството с цел да подобрим живота на жените и децата"}
{"url": "http://www.focus-news.net/news/2018/07/19/2547383/d-r-plamen-filipov-mbal-sveta-petka-vidin-prez-lyatoto-pri-detsata-se-sreshtat-po-chesto-enterekolitite-i-v-detskoto-otdelenie-po-golyama-chast-ot-patsientite-sa-s-tova-zabolyavane.html", "text": "През лятото при децата се срещат по-често ентереколитите и в детското отделение на Видинската болница по-голяма част от пациентите са с това заболяване, каза за  Радио „Фокус“ – Видин  д-р Пламен Филипов, началник на Детското отделение в МБАЛ „Света Петка“ – Видин. Той посочи, че обстановката засега е спокойна, регистрират се типични за летния сезон заболявания при децата без да има увеличение на интензитета им. „Летният сезон е характерен с  повече заболявания на стомашно-чревния тракт по много причини, при децата преобладават инфекции с повръщане и разстройство“, обясни д-р Пламен Филипов. Във Видин също има по-голяма честота на тази инфекциозна патология, но обстановката не е епидемиологична. Най са застрашени са малките деца, при които този вид заболявания са съпроводени с най-голяма загуба на течности. \r\nАнна ЛОЗАНОВА", "date": "2018.07.19", "title": "Д-р Пламен Филипов, МБАЛ „Света Петка“ – Видин: През лятото при децата се срещат по-често ентереколитите и в детското отделение по-голяма част от пациентите са с това заболяване"}
{"url": "http://www.focus-news.net/news/2018/07/19/2547382/blagoevgrad-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Натоварен е трафикът по автомагистрала „Струма“ и главен път Е-79 в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. Интензивно е и движението по второкласен път 19 Симитли – Гоце Делчев. През деня не са регистрирани инциденти на пътя в региона. Пътните настилки са сухи. В областта няма въведения ограничения заради ремонтни дейности по републиканската пътна мрежа. Повишена е опасността от падащи камъни в Кресненското дефиле и проход Предела. \r\nРемонтни дейности се извършват по улица „Марица“ в областния център, като на места движението по нея е преустановено. С нормална интензивност е трафикът в областния център. Няма образували се задръствания. Всички светофарни уредби са изправни. Градският транспорт се движи по разписание. \r\nЛивия НИНОВА", "date": "2018.07.19", "title": "Благоевград: Натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/07/19/2547381/ahim-post-za-balgariya-e-dobre-che-ima-silen-lider-v-pes-i-v-bsp.html", "text": "За България е добре, че има силен лидер в ПЕС и в БСП. Това каза генералният секретар на ПЕС Ахим Пост в изявление след срещата си с лидера на БСП Корнелия Нинова за Истанбулската конвенция, предаде репортер на  Агенция „Фокус“.  На въпрос дали БСП ще попречи на Сергей Станишев да стане президент на ПЕС, Ахим Пост заяви: „За Сергей Станишев мога да кажа, че той е президентът. Аз съм генерален секретар и той изпълнява добре функциите си, което е добре за България. Добре е да има добър, силен лидер в ПЕС, както и силен лидер на БСП“, каза Пост.  \r\nДеница КИТАНОВА", "date": "2018.07.19", "title": "Ахим Пост: За България е добре, че има силен лидер в ПЕС и в БСП"}
{"url": "http://www.focus-news.net/news/2018/07/19/2547385/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят към граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.19", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/19/2547380/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Хърватия Колинда Грабар-Китарович, която е на двудневна визита в Албания, в четвъртък, от парламентарната трибуна в Тирана, заяви, че Хърватия и Албания „буквално са братя по оръжие“, както и че голям брой албанци са жертвали живота си за нейната страна, предава  македонската електронна медия “A1 On” . \r\n„Хърватия и Албания могат да направят много неща заедно“, заяви хърватският президент, като добави, че нейната страна придава голяма важност на стабилността, сигурността и просперитетът на Югоизточна Европа и подкрепя изцяло европейската перспектива на региона. \r\nПозовавайки се на „трайното и неразделно приятелство“ между двете страни и ролята на албанското малцинство в хърватското общество, Грабар-Китарович подчерта, че Албания е била приятел на Хърватия, когато това е било най-важно за нейната страна. \r\nПрипомняйки за големия брой албанци, борили се в „Хърватската война за независимост“ ( в текста – „Отечествена война“ ), тя заяви: Буквално бяхме братя по оръжие, още преди да влезем заедно в НАТО през 2009 година. Голям брой албанци жертваха своите животи за Хърватия и повярвайте ми – Хърватия няма да забрави това“. \r\n***  Срещата на председателите на четирите най-големи политически партии в Македония приключи без постигането на споразумение. Това обяви лидерът на „Демократичен съюз за интеграция“ (ДСИ) Али Ахмети, предава излъчващият на албански език скопски телевизионен канал  „Алсат-М“ . \r\nНа срещата, която се провежда в Клуба на депутата в Скопие, присъстваха председателите на СДСМ – Зоран Заев, на ВМРО-ДПМНЕ – Християн Мицковски, на „Демократичен съюз за интеграция“ – Али Ахмети и на БЕСА – Билал Касами.  \r\n„Има различия между политическите партии. Трябва всички да се ангажираме, за да постигнем успех в изпълнението на договора, който постигнахме с гръцката страна. Остава да говорим през следващите дни. Очаквам всички да действат смело и да не пропуснем този исторически шанс“, коментира лидерът на ДСИ след срещата. \r\n***  Президентът на САЩ Доналд Тръмп отново коментира срещата си с руския лидер Владимир Путин на  своята страница в „Туитър“ . По неговите думи, „срещата на върха с Русия беше голям успех“. Освен това американският държавен глава заяви, че очаква с нетърпение втората среща с руския си колега. \r\n„Срещата на върха с Русия беше голям успех, освен за истинския враг на народа – медиите с фалшивите новини. Очаквам с нетърпение втората ни среща, за да можем да започнем да прилагаме някои от многото въпроси, които обсъдихме“, написа американският президент. „Сред тях са спирането на тероризма, сигурността на Израел, ядреното неразпространение, кибер атаките, търговията, Украйна, мира в Близкия Изток, Северна Корея и още. Има много отговори на тези проблеми, някои по-лесни, други – по-трудни... но те всички могат да бъдат разрешени!“ \r\n*** Силите на сирийския президент Башар Асад си върнаха контрола над границата на страната със заетите от Израел Голански възвишения след поредната гръмка победа над терористите в района, които се съгласиха с условията за капитулация, съобщиха и двете страни в четвъртък, предава  Reuters . \r\nС подкрепата на руската бойна авиация и без всякаква съпротива от страна на външните врагове на Асад, правителствените сили проведоха светкавична настъпателна операция в Югозападна Сирия в рамките на последния един месец и принудиха „бунтовниците“ да капитулират. \r\nОт правителството не са пожелали да потвърдят „Споразумението от Кюнейтра“, коментира американската агенция. Държавните медии само са „докладвали“, че е постигната договорка. Не става ясно кога ще започне изпълнението й. \r\nКопие от документа обаче е предоставено на „Ройтерс“ от терористичен източник и в него се казва, че екстремистите са договорили сделка с Русия. \r\nУсловията на капитулацията, отбелязва американската медия, са подобни на тези, наложени на групировките в другите части на страната. Бойците са се съгласили да предадат тежкото и средното си въоръжение. Тези, които искат да останат в района, трябва да „уредят“ статута си с държавата, с други думи – да приемат завръщането на властта на Дамаск. \r\nТези, които не приемат споразумението, могат да напуснат района в посока провинция Идлиб. \r\n*** Президентът на Русия Владимир Путин, в хода на обръщението си пред посланиците и постоянните представители на страната, заяви, че вижда сериозен риск от изостряне на ситуацията в Източна Украйна, предава  ТАСС . \r\n„Запазват се сериозните рискове от изостряне на ситуацията в Източна Украйна“, заяви руският държавен глава. \r\nПо неговите думи, причините са същите – неспазване на ангажиментите от настоящите украински власти и отказът от мирно разрешаване на конфликта. \r\n„Отново и отново се демонстрира откровено пренебрежение към договорките и нежелание да се води диалог със своите граждани. Във всички сценарии се предвижда силов път“, отбеляза Путин. „Изхождаме от това, че минският комплекс от мерки остава реална основа за политическо разрешаване на кризисната ситуация“, подчерта президентът на Русия. \r\n*** Руският президент Владимир Путин заяви, че противниците на страната му в САЩ са могъщи и силни хора, предава  РИА Новости . \r\nПо думите на Путин, доказателството за твърдението му е, че те могат да „продадат“ на милиони граждани различни „трудно смилаеми неща в нормалната логика на историята“. \r\n„Нас винаги са ни учили, че хората, работещи за държавата, в интерес на обществото, преди всичко са длъжни да мислят за фундаменталните интереси на страната и винаги да ги поставят на първо място, но не. Виждаме, че в САЩ има сили, които поставят груповите си, тяснопартийни интереси над общонационалните“, заяви президентът на съвещание с посланиците и постоянните представители на Русия. \r\nПрезидентът отбеляза, че независимо от това, Русия е открита да развива контакти със САЩ на равноправна и взаимноизгодна основа. Той също така подчерта, че това е необходимо за целия свят. \r\n„Като най-големите ядрени държави, ние носим специална отговорност за обезпечаването на стратегическата стабилност и сигурност“, добави Путин. \r\nСъщо така, той оцени отношенията със САЩ. По неговото мнение, Москва и Вашингтон са тръгнали по пътя на позитивните промени. Държавният глава напомни за състоялата се в понеделник среща с президента на САЩ Доналд Тръмп. \r\n„При всичките различия в нашите възгледи, нашите мнения съвпаднаха в това, че руско-американските отношения се намират в крайно незадоволително състояние, по много параметри по-лоши, отколкото по време на Студената война“, отбеляза руският лидер и добави, че натрупалите се през годините проблеми не могат да бъдат разрешени за няколко часа. \r\nНо, независимо от това, срещата, като цяло бе успешна и доведе до полезни договорки“, заключи Путин. \r\n***  Върховният съд на Испания оттегли европейската и международната заповед за арест на отстранения от поста председател на Женералитета на Каталуния Карлес Пучдемон, но и на други сепаратиски лидери, предава  AFP , като подчертава, че съдът взима подобно решение за втори път.  \r\nВ разпространеното изявление се казва, че магистратите са взели решението, след като германски съд се съгласи да екстрадира бившия каталунски лидер заради обвиненията срещу него за злоупотреба с публични средства. \r\n***  Правителството на Черна гора защити страната, като увери, че тя „допринася за мира“ – изявление, което бе направено, след като по-рано тази седмица държавният глава на САЩ Доналд Тръмп заяви, че „агресивният\" народ на малката балканска държава е способен да предизвика „Трета световна война\", предава  AFP . \r\nЧерна гора „допринася за мира и стабилността не само на европейския континент, но и навсякъде по света, заедно с американските войници в Афганистан\" например, се казва в изявление от управляващите в Подгорица. \r\nВ интервю за телевизионния канал Fox News, Тръмп предупреди, че Черна гора може да вкара САЩ в Трета световна война. „Разбирам какво казвате и аз зададох същия въпрос“, заяви Тръмп, когато бе попитан дали при нужда САЩ трябва да изпратят армия за защита на малката балканска страна. „Черна гора е много малка страна с много силни хора. Те наистина са много силни. Много агресивни хора, които могат да агресират и... честито, вече сме в Трета световна война. Но това е начинът, по който са построени нещата“. \r\nКоментарите на американския държавен глава бяха направени няколко дни, след като той шокира съюзниците в НАТО, като заплаши да извади САЩ от военния съюз, ако страните-членки не увеличат разходите си за отбрана. Интервюто е записано след срещата на високо равнище с руския президент Владимир Путин. \r\n„Докато срещата на върха на НАТО в Брюксел беше всепризнат триумф и страните-членки се съгласиха да вложат милиарди долари с по-бързо темпо, срещата с Русия може да се окаже, в дългосрочен план, дори по-голям успех“, написа американският президент в „Туитър“. \r\nЧерна гора стана част от военния съюз през юни 2017 година. Договорът задължава страните-членки да се защитават една друга в случай на външна агресия, но тази клауза е активирана само в един случай – от САЩ след атентати от 11 септември 2001 г. \r\n***  Със 76 гласа „за“ и нито един „против“ или „въздържал се“, парламентът на Република Македония прие Декларацията за подкрепа за процеса на присъединяването на страната в НАТО, предава излъчващият на албански език скопски телевизионен канал  „Алсат-М“. \r\nКоординаторът на фракцията на ВМРО-ДПМНЕ Драган Данев заяви, че неговата партия подкрепя Декларацията и ще допринесе за пътя на Македония към Алианса. На свой ред от СДСМ подчертаха, че влизането на страната в НАТО ще й донесе сигурност и стабилност, но същевременно подчертаха, че най-големите ползи от членството, макар и да не се преки, са икономическите. \r\nМакедония получи официално покана за започване на преговори за членство в НАТО в рамките на срещата на върха на Алианса миналата седмица.  \r\nНа официална церемония в Брюксел генералният секретар на Алианса Йенс Столтенберг връчи поканата на премиера на страната Зоран Заев и му честити за проявената политическа храброст. \r\nМакедония трябва да стане 30-тия член на Организацията на Северноатлантическия пакт. Най-напред, както предвижда и Договорът за името, Македония трябва да организира референдум, на който гражданите да се произнесат за споразумението. Но към настоящия момент този процес е блокиран, тъй като Държавната избирателна комисия (ДИК) все още не е формирана. \r\nВ зависимост от резултатите от референдума ще бъдат повдигнат и въпросът за въвеждането на конституционни промени. В преамбюла ще трябва да бъде отстранено определението „гражданин на Македония“, каквито и да било претенции за ирендентизъм или аспирации спрямо Гърция и античната й история. Очаква се това да бъде най-трудната задача, тъй като за изменения на Основния закон е необходимо мнозинство от две трети от депутатите в парламента. Допуска се, че опозицията ще внесе голям брой възражения и предложения.  \r\nВ случай че правителството и опозицията успешно приемат конституционни промени, следва етапа на създаване смесени комисии, които ще преговарят с представителите на Алианса. След края на преговорите и предвидените две заседания процесът на членството на Македония продължава парламентите на държавите-членки на НАТО. Споразумението трябва да бъде ратифицирано от 29-те държави-членки и от самата Македония. В някои парламенти и в Сената на САЩ за ратификацията се изискват две трети от гласовете.  \r\nСлед тази фаза премиерът Зоран Заев ще представи официално споразумението. Когато се констатира, че Македония е изпълнила предвидените в него условия, НАТО официално ще издигне знамето на страната пред официалните си институции. \r\n***  Европейският съюз призова страните-членки и бизнеса да предприемат необходимите мерки и да се подготвят за ситуация, която би възникнала при провал на преговорите за излизане на Великобритания от структурите на Общността, предава  AFP . \r\n„Днешният текст призовава държавите-членки да ускорят подготовката\" за всички възможни резултати от преговорите за Брекзит, които трябва да бъдат приключени до 30 март 2019 г., се казва в изявление от Европейската комисия.   \r\n„Все още не е сигурно, че до тази дата ще има ратифицирано споразумение за Брекзит\", се казва още в разпространения текст. \r\n***  В Клуба на депутата в Скопие започна лидерската среща, на която председателите на СДСМ – Зоран Заев, на ВМРО-ДПМНЕ – Християн Мицковски, на „Демократичен алианс за интеграция“ – Али Ахмети и на БЕСА – Билал Касами, ще се опитат да изяснят позициите си във връзка с провеждането на референдума за договора с Гърция, предава македонската информационна агенция  „Макфакс“ . \r\nСрещата в този формат се провежда по искане на лидера на ВМРО-ДПМНЕ Християн Мицковски, който след разговорите в сряда настоя да се организират нови, но в по-тесен състав – по двама от управляващата коалиция и от опозицията. \r\nПо-рано тази седмица правителството на премиера Зоран Заев внесе в парламента предложение за промени в правилника за избирането на членовете на Държавната избирателна комисия (ДИК), който предвижда те да бъдат назначавани с обикновено мнозинство от 61 депутати, а не с квалифицирано мнозинство, както до този момент. Това стана причина за негодуванието на депутатите от опозиционната ВМРО-ДПМНЕ. Според партията предложението за промени е внесено без да са проведени консултации и без да е дадено съгласието на опозицията. \r\nПоради тази причина министър-председателят поиска най-напред среща с лидера на ВМРО-ДПМНЕ Християн Мицковски с цел ускоряване на процесите за организиране на референдума за името. По-късно бе обявено и свикването на лидерска среща в разширен състав.  \r\nПромените в правилника за ДИК бяха предложени, след като ВМРО-ДПМНЕ обвърза избора на членовете й с приемането на Закона за финансирането на политическите партии, както и със създаването на служебно правителство. Поради тази причина формирането на ДИК е блокирано – крайният срок за избирането на новите й членове изтече преди две седмици. \r\nСъздаването на ДИК е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състои в края на септември или началото на октомври тази година. \r\n***  Европейският съюз ще „отмъсти“, ако американският президент Доналд Тръмп наложи „катастрофални\" мита за вноса на автомобили. Това предупреди еврокомисарят по търговията Сесилия Малмстрьом, предава  AFP . \r\n„Подготвяме списък на мерките за ребалансиране\", обяви Малмстрьом, докато същевременно Вашингтон обмисля дали да наложи тарифи върху вноса автомобили, подобни на тези за алуминия и стоманата. \r\n„Светът безспорно е изправен пред предизвикателства в резултат на глобалното свръхпроизводство (на метали), но подобни мерки за вноса на автомобили биха били катастрофални\", подчерта еврокомисарят.", "date": "2018.07.19", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/07/19/2547362/karles-puchdemon-otmyanata-na-zapovedta-za-arest-pokazva-slabostta-na-obvinenieto-sreshtu-men.html", "text": "Бившият каталунски сепаратистки лидер Карлес Пучдемон заяви в четвъртък, че решението на испанския съдия да оттегли международната заповед за арест срещу него и другите сепаратистки лидер показва „голямата слабост“ на обвинението, предава  AFP . \r\nВ съобщението си в социалната мрежа „Туитър“ той призова също другите негови съучастници, държани в испанския затвор от миналия октомври, да бъдат освободени. \r\nПревод и редакция:", "date": "2018.07.19", "title": "Карлес Пучдемон: Отмяната на заповедта за арест показва слабостта на обвинението срещу мен"}
{"url": "http://www.focus-news.net/news/2018/07/19/2547384/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално проходими са пътищата в област Смолян, съобщиха за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Смилян се осъществява в една лента поради пропадане на пътното платно. Участъкът е сигнализиран с пътни знаци. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в края на работния ден е по-интензивен по бул. „България“, прилежащите към него улици и кръстовища, както и входно-изходните артерии на града. \r\nНели ГЕРГЬОВСКА", "date": "2018.07.19", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/07/19/2547386/stara-zagora-obshtina-kazanlak-za-poredna-godina-predostavya-na-detsata-pochivnata-si-baza-panitsite-v-kaloferskiya-balkan.html", "text": "И през тази година Община Казанлък предоставя на децата почивната си база, която се намира в Калоферския балкан. Това каза за  Радио „Фокус“  Мария Колева, началник отдел „ Хуманитарни политики“. Тя поясни, че са извършени всички ремонтно- подготвителни дейности. И тази година една от смените е за учениците от школата на Теодосий Теодосиев от цялата страна. Ще летуват и  представители на различни спортове. Една част от смените са заети и от ученици от училищата в община Казанлък. „Смятам, че базата ни е в много добро състояние и това, което предлага Община Казанлък удовлетворява и родители, и деца“, каза Мария Колева.  \r\nТаксата, която се заплаща за седемдневен престой на дете, е 63 лева. „Ние се стараем не само през учебно време да уплътняваме по някакъв начин свободното време на учениците, но и в извънучебно време, през летния сезон. \r\nКапацитетът на една смяна е 100 души, през този сезон смените са осем. \r\nСлавяна ГАЙДАРОВА", "date": "2018.07.19", "title": "Стара Загора: Община Казанлък за поредна година предоставя на децата почивната си база „ Паниците“ в Калоферския балкан"}
{"url": "http://www.focus-news.net/news/2018/07/19/2547390/mitropolit-nikolay-vyarata-ima-ogromna-sila-za-hristolyubivoto-ni-voynstvo.html", "text": "Вярата има огромна сила за христолюбивото ни войнство. Това каза при освещаването на новия параклис в авиобаза „Граф Игнатиево” Пловдивският митрополит Николай, предаде репортер на  Радио „Фокус”- Пловдив . „Вярата беше основното оръжие, което освободи нашият народ от робството. Вярата победи робството”, заяви митрополит Николай и обясни, че параклисът има духовно значение за нас християните и означава място за утеха. Според него Божията помощ е важна, особено за ония, които са посветили себе си на високоотговорна служба да бдят ден и нощ и да пазят териториалната цялост на родината, мира и спокойствието и градивния живот на нашия народ. „Ние, християните знаем какво значи да посветиш себе си и силите си в осъществяването на такъв свещен дълг, да бдиш за отечеството си и затова молим Бог да ви дава сили, мъжество и храброст”, каза още Пловдивският митрополит. \r\nМитрополит Николай посочи също, че храмът е бил съграден благодарение на усилията и настояването на сегашния президент и бивш командир на базата Румен Радев и със съдействието на Дирекцията по вероизповеданията към Министерски съвет. \r\nЦветана ТОНЧЕВА", "date": "2018.07.19", "title": "Митрополит Николай: Вярата има огромна сила за христолюбивото ни войнство"}
{"url": "http://www.focus-news.net/news/2018/07/19/2547392/sliven-vazstanoveno-e-dvizhenieto-po-patya-mezhdu-selata-radevo-i-sokol-v-oblastta.html", "text": "Възстановено е движението по път III-5503 между селата Радево и Сокол при км 2, в област Сливен. Това съобщиха от пресцентъра на  Агенция „Пътна инфраструктура“ .", "date": "2018.07.19", "title": "Сливен: Възстановено е движението по пътя между селата Радево и Сокол в областта"}
{"url": "http://www.focus-news.net/news/2018/07/19/2547389/zoran-zaev-dnite-do-referenduma-sa-prebroeni-reshenie-za-tsik-na-sledvashtata-sreshta.html", "text": "Разговорите на политическите лидери ще продължат в неделя вечерта или понеделник сутринта, заяви македонският премиер Зоран Заев, като добави, че очаква на следващата среща да бъде постигнато решение за състава на Държавната избирателна комисия (ЦИК), предава  македонската агенция „Макфакс“ . \r\n„Стратегическата цел на нашата страна и всички партии в парламента е пълноправно членство в Европейския съюз и НАТО. Няма компромиси за стратегическите цели. Амнистия, директна или индиректна, няма. Ще дадем шанс на диалога, доколкото е възможно. Все пак, парламентът продължава да работи за промени в Изборния закон“, заяви Заев след лидерската среща, продължила четири часа. \r\nТой заяви, че дните до референдума са преброени. На въпрос от журналистите, по кои въпроси е постигнато споразумение и кои различия са останали, той не пожела да отговори. \r\n„Заключих, че може би ще направя грешка ако говоря за решенията и същината на разговорите. Това би нанесло вреда, защото има въпроси, които могат да бъдат договорени лесно и въпроси, които не се договарят лесно. Процесът ще бъде завършен в близките дни. Всички сме наясно, че дните до референдума са преброени, след което ще има промени в Конституцията“, обясни македонският премиер. \r\nПревод и редакция:", "date": "2018.07.19", "title": "Зоран Заев: Дните до референдума са преброени, решение за ЦИК на следващата среща"}
{"url": "http://www.focus-news.net/news/2018/07/19/2547394/stara-zagora-proektat-na-mladezhki-tsentar-za-razvitie-vzaimopomosht-kashtichki-za-chetene-na-otkrito-be-odobren-ot-obshtestven-daritelski-fond.html", "text": "Един от одобрените за финансиране проекти на „Младежка банка“ към Обществен дарителски фонд - Стара Загора, на стойност 1400 лв., е на Младежки център за развитие „Взаимопомощ“ – „Къщички за четене на открито“. Това каза за  Радио „Фокус“  председателят на центъра Мария Славова. Тя поясни, че партньор на организацията в изпълнение на проекта е Общинска библиотека „Искра“. \r\nЦелта на проекта е повече хора да четат книги в Казанлък и затова идеята е да бъдат поставени 4 броя къщички за книги в парк „Розариум“, които ще бъдат отключвани всяка сутрин от международни доброволци на „Взаимопомощ“ по проект „Доброволците” на програма „Еразъм+” и заключвани вечерта. Общинска библиотека „Искра” като партньор ще осигури книги за поставянето в къщичките, като всяка къщичка ще бъде за различна възрастова група - бебета, деца, младежи и възрастни хора. \r\nПроектът ще бъде реализиран през месец септември, като партньорите се надяват да получат разрешение от Община Казанлък за поставяне на къщичките в парк „Розариум”. След поставянето ще бъдат подбрани и поставени от Общинска библиотека „Искра” подходящи книги за всички възрасти. \r\nИдеята за този проект е на трима доброволци на „Взаимопомощ“, които освен осъществяването на езиково кафе „Италиано“ в Общинска библиотека „Искра“ предлагат идеята за такива къщички и избират подходящите за тях места в парк „Розариум.  \r\nСлавяна ГАЙДАРОВА", "date": "2018.07.19", "title": "Стара Загора: Проектът на Младежки център за развитие „Взаимопомощ“ – „ Къщички за четене на открито“ бе одобрен от Обществен дарителски фонд"}
{"url": "http://www.focus-news.net/news/2018/07/19/2547393/d-r-georgi-pazderov-regionalna-zdravna-inspektsiya-burgas-48-ot-plazhovete-sa-s-otlichno-a-52-s-dobro-kachestvo.html", "text": "48% от плажовете са с отлично, а 52% – с добро качество. Това каза д-р Георги Паздеров, директор на Регионална здравна инспекция – Бургас по време на инспекцията на морски плаж „Слънчев бряг- север“, предаде репортер на  Радио „Фокус“ – Бургас . По думите му през миналата година 62% от плажовете са били с отлично качество, а 4% – със задоволително. Според него през тази година няма плажове, определени като задоволителни. \r\n„От началото на сезона до вчера са извършени 84 проверки на плажовете като обекти с обществено предназначение, като 60 от тях са съвместно с Министерство на туризма“, посочи още Паздеров. Той допълни още, че до този момент са направени 222 изследвания на водите за къпане.", "date": "2018.07.19", "title": "Д-р Георги Паздеров, Регионална здравна инспекция – Бургас: 48% от плажовете са с отлично, а 52% – с добро качество"}
{"url": "http://www.focus-news.net/news/2018/07/19/2547395/veliko-tarnovo-predstoi-montazh-na-svetofar-na-parvoklasniya-pat-i-4-veliko-tarnovo-targovishte-v-selo-sheremetya.html", "text": "Агенция „Пътна инфраструктура“, съвместно с Ообщина Велико Търново, ще монтира нов светофар на първокласния път I-4 Велико Търново-Търговище в село Шереметя. Предстои купуване на светофарната уредба и нейния монтаж, съобщиха от пресцентъра на  Агенция „Пътна инфраструктура“ . \r\nПреди месец с цел повишаване на безопасността на придвижване на жителите на село Шереметя агенцията положи оптична хоризонтална маркировка преди и след пешеходната пътека в селото, на ремонтирания в края на май тази година 4-километров участък от път I-4, в района на селото. Положена е и нова маркировка на пешеходната пътека, която отговаря на всички изисквания на Наредбата за сигнализация на пътищата с пътна маркировка.", "date": "2018.07.19", "title": "Велико Търново: Предстои монтаж на светофар на първокласния път I-4  Велико Търново-Търговище в село Шереметя"}
{"url": "http://www.focus-news.net/news/2018/07/19/2547398/sliven-lichni-vaprosi-i-problemi-predstaviha-grazhdani-v-priemniya-den-na-kmeta-stefan-radev.html", "text": "Кметът на Сливен Стефан Радев проведе приемен ден. Това съобщиха от пресцентъра на  Община Сливен . Гражданите, които се срещнаха с него, поставиха въпроси, свързани с техни имоти, инфраструктурни проблеми в районите, в които живеят, влошени междусъседски отношения. С кмета разговаря и представител на читалището в село в община Сливен във връзка с ремонтни дейности. \r\nОбичайно приемният ден на кмета, заместник-кметовете и секретаря на Общината се провежда през всеки първи четвъртък от месеца, а записването става два дни преди това – във вторник, от 08.30 ч. в Центъра за административно обслужване на гражданите. Заради ангажименти на кмета Стефан Радев и многото граждани, желаещи да се срещнат с него, той проведе приемен ден и миналия четвъртък, и днес.", "date": "2018.07.19", "title": "Сливен: Лични въпроси и проблеми представиха граждани в приемния ден на кмета Стефан Радев"}
{"url": "http://www.focus-news.net/news/2018/07/19/2547399/varna-patnichka-ot-gradski-avtobus-postrada-po-vreme-na-paten-intsident-na-spirka.html", "text": "Жена, возила се в автобус на градския транспорт във Варна е пострадала при пътен инцидент на бул. „Владислав Варненчик“ до спирка „Борсата“. Това съобщиха за Радио „Фокус“ – Варна от сектор „Пътна полиция“ при ОДМВР - Варна. Инцидентът е станал преди няколко часа. Няма опасност за живота на пострадалата. От началото на деня във Варна са регистрирани още шест пътни инцидента с материални щети. \r\nДиана СТОЕВА", "date": "2018.07.19", "title": "Варна: Пътничка от градски автобус пострада по време на пътен инцидент на спирка"}
{"url": "http://www.focus-news.net/news/2018/07/19/2547397/pazardzhik-natovaren-e-trafikat-v-rayona-na-kragovite-krastovishta-kray-mosta-na-reka-maritsa-v-grada.html", "text": "Натоварен е трафикът в района на кръговите кръстовища край моста на река Марица в Пазарджик, предаде репортер на  Радио „Фокус” – Пазарджик . В края на работния ден в тази част на града се движат повече автомобили, като на моменти се образуват колони от автомобили и задръствания. Интензивен е трафикът и по околовръстния път – улица „Стефан Стамболов“. Движението се затруднява от множество тежкотоварни автомобили. В областния град настилките са сухи, няма затворени за движение улици. Струпване на леки автомобили има на кръстовищата по главните булеварди в града. \r\nРадослава МУРДЖЕВА", "date": "2018.07.19", "title": "Пазарджик: Натоварен е трафикът в района на кръговите кръстовища край моста на река Марица в града"}
{"url": "http://www.focus-news.net/news/2018/07/19/2547388/vratsa-bedstvenoto-polozhenie-v-obshtinite-miziya-hayredin-i-borovan-shte-bade-udalzheno-do-10-avgust.html", "text": "Бедственото положение в трите общини от област Враца – Мизия, Хайредин и Борован, ще бъде удължено до 10 август, съобщиха за  Радио „Фокус“ – Видин  от Областната администрация. Това се налага, за да може да се извършат  възстановителните дейности по публичната инфраструктура и хидротехническите съоръжения. Има осигурено финансиране с постановление на Министерски съвет за програмата на Областна администрация – Враца за планово почистване на речните корита. Осигурени са 147 000 лева за изпълнение на програмата. Голяма част от дейностите е  по речното корито на р. Скът, като се работи  комплексно, както с язовирите, така и по проводимостта на реките на територията на областта. През другата седмица ще бъде свикано извънредно заседание на Междуведомствената комисия за възстановяване и подпомагане за осигуряване на финансирането на пострадалите общини в област Враца. \r\nАнна ЛОЗАНОВА", "date": "2018.07.19", "title": "Враца: Бедственото положение в общините Мизия, Хайредин и Борован ще бъде удължено до 10 август"}
{"url": "http://www.focus-news.net/news/2018/07/19/2547387/vladislav-antonov-lrs-midzhur-selo-chuprene-lovtsite-sa-pritesneni-ot-izteglyaneto-na-lova-na-diva-svinya-s-blizo-2-mesetsa-napred.html", "text": "Ловците са притеснени от изтеглянето на лова на дива свиня с близо 2 месеца напред в годината, каза за  Радио „Фокус“ – Видин  Владислав Антонов, отговорник по лова в Ловно-рибарско сдружение „Миджур“-село Чупрене. Той посочи, че по-това време на годината – край на юли и началото на годината гората е разлистена и видимостта за ловците в нея е много малка. „Гората сега е пълна с гъбари, хора, които събират билки и туристи. Сигурността на лова ще бъде нарушена. По това време в годината гората е пълна с малки сърнета, еленчета, малки зайчета, които няма да могат да се защитят от кучетата, които ще пуснем при лова на дива свиня. Кучетата ще изядат безпомощните малки на сърните и зайците“, обясни Владислав Антонов. Той допълни, че до измененията в Закона за лова и опазване на дивеча се е стигнало заради опасността от поява на заболяването африканска чума по свинете и в България. Като мярка срещу появата на вируса у нас се цели редуциране на популацията на  дивата свиня. Затова с промените се осигуряват допълнителни 54 ловни дни. „В момента има засилен индивидуален лов на дива свиня на чакало, като от всяко убито животно се взима кръв. „Преминахме обучение за това как да взимаме проби от убитите свине за трихинелоза и африканска чума. Раздадени са ни контейнери за събирането на кръв. Предупредени сме при откриване на умряла дива свиня веднага да извикаме ветиринарен лекар. До сега такава в нашия район не е открита“, каза Антонов. \r\nАнна ЛОЗАНОВА", "date": "2018.07.19", "title": "Владислав Антонов, ЛРС „Миджур“-село Чупрене: Ловците са притеснени от изтеглянето на лова на дива свиня с близо 2 месеца напред"}
{"url": "http://www.focus-news.net/news/2018/07/19/2547391/ana-mpa-gratski-diplomaticheski-iztochnitsi-sa-zayavili-che-sergey-lavrov-e-dobre-doshal-v-atina.html", "text": "Гръцки дипломатически източници са заявили пред  гръцката държавна агенция АНА-МПА  в четвъртък, че министърът на външните работи на Русия Сергей Лавров е добре дошъл в Атина, след като се разбра, че той е отменил визитата си в гръцката столица през есента. \r\nИзточниците на агенцията са добавили, че планираното през септември посещение е било организирано по искане на руската страна. \r\nПо-рано, припомня АНА-МПА, посланикът на Русия в Гърция Андрей Маслов заяви пред ТАСС, че планираната визита на Лавров е отменена. \r\nОсвен това, дипломатическият представител отново потвърди, че Русия ще приложи огледални мерки за изгонването на двамата руски дипломати от Гърция миналата седмица. \r\n„Ние вече казахме, че ще последват огледални мерки. Не знам кога, нито точният брой, но, разбира се, в съответствие със съществуващата практика ще има ответни мерки“, заяви Маслов. \r\nПревод и редакция:", "date": "2018.07.19", "title": "АНА-МПА: Гръцки дипломатически източници са заявили, че Сергей Лавров е добре дошъл в Атина"}
{"url": "http://www.focus-news.net/news/2018/07/19/2547379/okrazhniyat-sad-v-blagoevgrad-othvarli-iska-na-muzikautor-za-avtorski-prava-nad-izpalneniya-po-vreme-na-festivala-frankofoli.html", "text": "Окръжен съд – Благоевград отхвърли иска на „Музикаутор” към Община Благоевград за заплащане на възнаграждение за авторски права за произведения, включени в репертоара на организацията, по време на фестивала „Франкофоли“. Това съобщиха от  съда . Претенциите, предявени от „Музикаутор”, касаят периода 17-18 юни 2016 г.  \r\nСъдът прие, че по силата на сключен договор, между Община Благоевград и френското дружество ,,Франкофоли”, организацията и провеждането на музикалния фестивал е поета от френското дружество.  \r\nДелото приключи в полза на Община Благоевград, след като бе отчетен фактът, че дружеството ,,Франкофоли”, а не Община Благоевград, се явява организатор на процесния музикален фестивал. Недоказано остана и твърдението, че „Музикаутор” има сключени договори, с които са му отстъпени правата върху музикалните произведения, изпълнени на фестивала. „Музикаутор” има право на възнаграждение само за използването на права върху музикални произведения, които са му отстъпени от авторите. В хода на делото такива не са установени.", "date": "2018.07.19", "title": "Окръжният съд в Благоевград отхвърли иска на „Музикаутор“ за авторски права над изпълнения по време на фестивала  „Франкофоли”"}
{"url": "http://www.focus-news.net/news/2018/07/19/2547402/ria-novosti-v-rusiya-arestuvaha-za-podkup-glavniya-oditor-na-darzhavnite-dogovori-na-ministerstvoto-na-otbranata.html", "text": "Савеловският съд на Москва заключи под стража директора на департамента за одит на държавните договори на Министерството на отбраната на Русия Максим Куксин по дело за взимане на подкуп от близо 300 хиляди лева, съобщи пред  РИА Новости  прессекретарят на съда Мария Михайлова. \r\n Мярката на Куксин изтича на 17 септември, уточни Михайлова. \r\nГлавният одитор на руското Министерство на отбраната е обвинен във взимане на подкуп в особено големи размери – 11 милиона рубли. Той може да получи присъда от до 15 години лишаване от свобода и глоба, превишаваща 70 пъти размера на взетата сума. \r\nПревод и редакция:", "date": "2018.07.19", "title": "РИА Новости: В Русия арестуваха за подкуп главния одитор на държавните договори на Министерството на отбраната"}
{"url": "http://www.focus-news.net/news/2018/07/19/2547404/veliko-tarnovo-mokri-sa-patnite-nastilki-na-teritoriyata-na-oblastta-vali-slab-dazhd.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Вали слаб дъжд. Температурата е 24 градуса. Пътните настилки са мокри. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.19", "title": "Велико Търново: Мокри са пътните настилки на територията на областта, вали слаб дъжд"}
{"url": "http://www.focus-news.net/news/2018/07/19/2547400/nezavisen-makedoniya-v-chetvartak-vecherta-shte-se-provede-zasedanie-na-parlamentarnata-komisiya-za-promyana-na-pravilnika-za-makedonskata-tsik.html", "text": "Македонската парламентарна комисия по европейските въпроси в 17:30 (18:30 българско време) ще започне заседанието за промяна на Изборния закон във връзка с новия модел за избиране на членове на Държавната избирателна комисия (ЦИК) на страната, предложен от правителството, който цели да бъде преодоляно изискването за квалифицирано мнозинство в парламента, недостижимо поради несъгласието на основната опозиционна партия ВМРО-ДПМНЕ, пише  скопското електронно издание „Независен“ . \r\nПредседателят на комисията Артан Груби обяви заседанието в около 18:00 часа българско време, с оглед на това, че тя може да заседава само два дни, защото предложението за изменения в Закона вече са влезли в дневния ред на парламента с европейското знаме и трябва да се приемат по съкратена процедура, пише македонската медия. \r\nТова означава, че петък е последният ден, в който могат да се обсъждат промените в Комисията по европейските въпроси, след което измененията в Изборния закон ще трябва да бъдат гласувани в понеделник. \r\nЗа възможно разблокиране на избора на нови членове на ЦИК разговаряха по-рано в четвъртък лидерите на четирите най-големи парламентарно представени партии на среща в Клубът на депутите, която завърши без конкретно споразумение. Премиерът Зоран Заев заяви, че очаква решения на следващата лидерска среща, но посочи, че в парламента тече процедурата за внасяне на законови изменения, с които, всъщност, се заобикаля и Комисията за избори и назначения, ръководена от Илия Димовски (от ВМРО-ДПМНЕ), която до сега отговаряше за избирането на членовете на ЦИК. \r\nПревод и редакция:", "date": "2018.07.19", "title": "„Независен“ (Македония): В четвъртък вечерта ще се проведе заседание на парламентарната комисия за промяна на правилника за македонската ЦИК"}
{"url": "http://www.focus-news.net/news/2018/07/19/2547396/liderat-na-vmro-dpmne-hristiyan-mitskovski-optimist-sam-po-nyakoi-vaprosi-postignahme-napredak-po-drugi-ne.html", "text": "Председателят на ВМРО-ДПМНЕ Християн Мицковски след лидерската среща в четвъртък заяви, че е оптимист и обясни, че по някои въпроси е постигнат напредък, а по други – не. Той подчерта, че през следващите дни трябва да бъде даден шанс работите да се развият, предава  скопската електронна медия „Нова ТВ“ . \r\n„Генерално разговаряхме по теми, които са известни на обществеността и са част от преговорите още от март. За някои имаме приближаване, за други – не. Ние настояваме на истинските ценности и принципи, а не на декларативни усилия. Това подразбира зачитане на законите и Конституцията и да предотвратим всички опити да бъде изигран народът, както и да не се поставят въпроси с различен смисъл“, заяви Мицковски, като отказа да говори за детайли. \r\nПо отношение на това дали амнистията е част от тези преговори, лидерът на ВМРО-ДПМНЕ отговори отрицателно и оцени, че това е „груб опит за манипулация на обществото“. \r\nПревод и редакция:", "date": "2018.07.19", "title": "Лидерът на ВМРО-ДПМНЕ Християн Мицковски: Оптимист съм. По някои въпроси постигнахме напредък, по други – не"}
{"url": "http://www.focus-news.net/news/2018/07/19/2547403/prof-plamen-pavlov-nikolay-ovcharov-pravi-izklyuchitelno-mnogo-za-populyariziraneto-na-balgarskoto-kulturno-istorichesko-nasledstvo.html", "text": "Освен научния принос, който има към археологията, Николай Овчаров прави изключително много за популяризирането на  българското културно-историческо наследство. Това каза за  Радио „Фокус“  историкът проф. Пламен Павлов по повод рожден ден на археолога проф. Николай Овчаров. Историкът припомни, че именно с цел да се популяризира културното ни наследство по идея на проф. Овчаров е реализиран проектът „Мисия България“.   \r\n„Аз му пожелавам нови открития и възможности за осмисляне на всичко, до което се докосва със своя интелект. Николай Овчаров има и писателска дарба, която личи и в начина на писане, и в начина му на общуване с публиката. Той има и много хубави пътеписи, като по този начин приобщава българската публика към едни много по-широки културни хоризонти“, каза проф. Пламен Павлов. Той допълни, че с археолога Николай Овчаров е човек може да се партнира и работи леко, защото е човек с много идеи и склонност да чуе и различните мнения. Проф. Павлов пожела на археолога много сили, енергия, здраве и успех.", "date": "2018.07.19", "title": "Проф. Пламен Павлов: Николай Овчаров прави изключително много за популяризирането на българското културно-историческо наследство"}
{"url": "http://www.focus-news.net/news/2018/07/19/2547401/veliko-tarnovo-v-doma-za-palnoletni-litsa-s-umstvena-izostanalost-v-selo-tserova-koriya-shte-bade-montiran-asansyor-za-nuzhdite-na-potrebitelite.html", "text": "В Дома за пълнолетни лица с умствена изостаналост във село Церова Кория, община Велико Търново, се предвижда да бъде монтиран асансьор за нуждите на потребителите на социалната услуга. На извънредно заседание на Общинския съвет бе прието решение Община Велико Търново да кандидатства с проектното предложение „Осигуряване на достъпна среда в сградата на „Дом за пълнолетни липа с умствена изостаналост, с. Церова Копия“ за финансиране по Проект „Красива България” – 2018 г., предаде репортер на  Радио „Фокус“ – Велико Търново . При мониторинговите, комплексните и текущите проверки извършвани от страна на Инспектората към Агенция за социално подпомагане, както и от страна на останалите контролни институции, системно е констатирана и отбелязвана необходимостта от изграждане на достъпна архитектурна среда за лица със специфични потребности и затруднения в придвижването.  \r\nПроектът „Осигуряване на достъпна среда в сградата на Дом за пълнолетни лица с умствена изостаналост, с. Церова Кория“ предвижда доставка, изграждане, монтаж, сертифициране и въвеждане в експлоатация на пътнически асансьор в сградата. При одобрение на проектното предложение от страна на Проект „Красива България“, ще бъдат отпуснати 51 000 лева, а съфинансирането от страна на Община Велико Търново е в размер на 9000 лева. \r\nДомът за пълнолетни лица с умствена изостаналост в село  Церова кория предоставя социални услуги на лица над 18 години с интелектуални увреждания, които не са в състояние сами да организират и задоволяват своите жизнени потребности, не могат да им бъдат осигурени специфичните за здравословното им състояние грижи и са изчерпани всички възможности за извършване на услуги в общността. Специализираната институция е създадена през 1964 година, а от 1999 година се помещава в сграда, общинска собственост, адаптирана за нуждите на услугата. Социалните услуги се предоставят на 50 лица от целевата група. Числеността на персонала, работещ в специализираната институция, е 32 души. \r\nНадежда КРЪСТЕВА", "date": "2018.07.19", "title": "Велико Търново: В Дома за пълнолетни лица с умствена изостаналост в село Церова Кория ще бъде монтиран асансьор за нуждите на потребителите"}
{"url": "http://www.focus-news.net/news/2018/07/19/2547405/intenziven-e-trafikat-na-granichnite-punktove-kalotina-makaza-kulata-kapitan-andreevo-za-leki-avtomobili-i-na-dunav-most-ruse-i-dunav-most-vidin-za-tovarni.html", "text": "Интензивен е трафикът на ГКПП „Калотина“, ГКПП „Маказа“ и ГКПП „Кулата“ за леки автомобили в двете посоки, на ГКПП „Капитан Андреево“ на изход за леки автомобили и на ГКПП „Дунав мост-Русе“ и ГКПП „Дунав мост-Видин“ на изход за товарни автомобили. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-македонската граница трафикът е нормален на всички гранични контролно-пропускателни пунктове.", "date": "2018.07.19", "title": "Интензивен е трафикът на граничните пунктове „Калотина“, „Маказа, „Кулата“, „Капитан Андреево“ за леки автомобили и на „Дунав мост-Русе“ и „Дунав мост-Видин“ за товарни"}
{"url": "http://www.focus-news.net/news/2018/07/19/2547406/stara-zagora-pochetoha-pametta-na-zhertvite-ot-starozagorskoto-klane.html", "text": "Община Стара Загора организира общоградско възпоменание на загиналите мирни жители от града и района, при опожаряването на Стара Загора и старозагорското клане през 1877 г. Това съобщиха от  пресцентъра на Общината.  Старозагорци се събраха днес в 17.00 часа в църквата „Света Троица”, където бе отслужена Вечерня в памет на загиналите.  \r\nСлед това от храма тръгна литийно шествие до Мавзолея костница „19 юлий 1877”. \r\nНа мястото, където са положени костите на хиляди мъченически загинали християни на 19/31 юли 1877 г., старозагорски свещеници отслужиха заупокойна молитва за загиналите. \r\nБяха поднесени венци от Община Стара Загора, Общински съвет Стара Загора и Областен управител на област Стара Загора и много граждани. \r\nПо време на драматичните събития в града и района са избити над 14 хиляди българи, повече от 1000 местни жители умират от глад и гонения, отвлечени са над 10 хиляди млади жени, момчета и момичета.  \r\nСамо в църквата „Св. Троица“ са изклани близо 3000 души. \r\nПрез 2018 г. се навършват 141 години от боевете за защитата на града по време на Руско-турската освободителна война. Община Стара Загора ще отбележи годишнината със специална програма.", "date": "2018.07.19", "title": "Стара Загора: Почетоха паметта на жертвите от старозагорското клане"}
{"url": "http://www.focus-news.net/news/2018/07/19/2547409/d-r-kiril-aleksiev-rim-blagoevgrad-izlozhbata-za-neya-nie-se-borim-za-neya-nie-mrem-posvetena-na-ilindensko-preobrazhenskoto-vastanie-vklyuchva-18-tabla-i-4-golemi-vitrini.html", "text": "Изложбата „За нея ние се борим, за нея ние мрем“, посветена на Илинденско – Преображенското въстание включва 18 табла и 4 големи витрини. Това каза в интервю за  Радио „Фокус“ – Пирин  д-р Кирил Алексиев, историк и уредник в Регионален исторически музей – Благоевград по повод експозицията, която днес бе представена в Народното събрание, съставена от благоевградската културна институция. Той обясни, че идейната концепция на изложбата е да покаже в максимално синтезиран вариант историята на въстанието. „Например едно от таблата ни показва историята преди избухването на въстанието и събитията като Берлинския конгрес и след това подписването на Берлинският договор, заради който се стига до разпокъсването на българските земи. Следват табла, показващи следващите етапи на революционното движение, показващи историята на двете основни македонски организации, които се занимават и които доминират това движение – Върховният македонски комитет и Вътрешната организация“, каза още д-р Алексиев. Той добави, че има ѝ табла, в които са показани и някои от значимите дейци, свързани с въстанието, а след това в отделно табло се обяснява каква е била подготовката на въстанието. „Имаме цяло табло, което показва какво е било въоръжението на въстаниците. От там насетне се разглеждат различните окръзи и региони на въстанието сами по себе си – по какъв начин въстават, каква е степента на организация и стъпките, които предприемат в течение на въстанието. Както вече казах няколко от таблата са посветени на по-изявени дейци, но ще направя уточнението, че не успяхме да включим всички, но сме включили по-ярките и по-изявени герои, свързани с въстанието“, подчерта д-р Алексиев. Той заяви, че специално място е  отделено и на потушаването на въстанието, както и резултатите от него, но и на отзвука, който то предизвиква по света. „Знаем, че въстанието е неуспешно като завършек, но то не остава „глас в пустиня“. Да, то не получава международния отзвук и последици, каквито имаме след Априлското въстание, но все пак приковава вниманието и голям кръг от общественици взимат отношение към него. В последното ни табло сме отразили именно тези големи личности, които взимат отношение към въстанието по един или друг начин“, заяви д-р Алексиев. Във витрините, които са подготвили пък са поставили част от лични вещи и документи на участници в тези събития. „Може би един от най-важните неща, за които си заслужава да споменем са няколко писма на Гоце Делчев до Никола Малешевски. Имаме бинокъла на войводата Васил Чекаларов. Освен това може да бъде видяно личното оръжие на изявени дейци и куриери на революционното движение. Експонирали сме също един личен пистолет „Браунинг“, който е принадлежал на войводата Христо Чернопеев“, отбеляза д-р Алексиев. Според него изложбата е доста интересна и си заслужава да бъде разгледана. \r\nЛивия НИНОВА", "date": "2018.07.19", "title": "Д-р Кирил Алексиев, РИМ – Благоевград: Изложбата „За нея ние се борим, за нея ние мрем“, посветена на Илинденско – Преображенското въстание включва 18 табла и 4 големи витрини"}
{"url": "http://www.focus-news.net/news/2018/07/19/2547408/nimh-utre-shte-bade-predimno-slanchevo-sledobed-na-mesta-shte-ima-valezhi-i-gramotevitsi.html", "text": "През нощта вятърът постепенно ще отслабне. Облачността над по-голямата част от страната ще намалее до ясно време. Атмосферното налягане ще бъде по-ниско от средното за месеца. През деня ще се задържи без съществена промяна. Това съобщи за  Агенция „Фокус“  Христо Христов, дежурен синоптик в  Националния институт по метеорология и хидрология  (НИМХ) към БАН. \r\nУтре ще бъде предимно слънчево, но през деня ще има временни увеличения на облачността и отново, главно в следобедните часове, ще има валежи и гръмотевици – в Централна и Източна България, както и в планините на Западна. Ще духа до умерен вятър от запад-северозапад. Максимални температури, в повечето места, между 26° и 31°, за София - около 26°.Над Черноморието ще бъде предимно слънчево, през деня с временни увеличения на облачността и в следобедните часове на отделни места ще превали и прегърми. Ще духа до умерен запад-северозападен вятър. Максималните температури ще са 28-31°. Температурата на морската вода е 23-26°. Вълнението на морето ще бъде 1-2 бала. \r\nНад планините ще има временни увеличения на облачността, по-значителни в следобедните часове. На много места ще превали и прегърми. Ще духа умерен до силен северозападен вятър. Максималната температура на височина 1200 метра ще е около 20°, на 2000 метра – около 13°.   \r\nПрез почивните дни ще преобладава слънчево време, с временни увеличения на облачността, по-значителни над Източна България, в следобедните часове - и над планините и планинските райони. Само на отделни места ще превали краткотрайно, възможно е и да прегърми. Северозападният вятър временно ще отслабне. Температурите ще се повишат и в неделя максималните ще бъдат между 30° и 35°. В началото на следващата седмица отново ще се създадат условия за валежи и гръмотевици на много места в страната, временно интензивни. От север-северозапад ще започне да прониква сравнително по-хладен въздух.", "date": "2018.07.19", "title": "НИМХ: Утре ще бъде предимно слънчево, следобед на места ще има валежи и гръмотевици"}
{"url": "http://www.focus-news.net/news/2018/07/19/2547407/veliko-tarnovo-pet-novi-sotsialni-uslugi-za-vazrastni-hora-i-litsa-s-umstvena-izostanalost-shte-badat-razkriti-na-teritoriyata-na-obshtinata.html", "text": "Пет нови социални услуги ще бъдат разкрити на територията на община Велико Търново. Общинските съветница дадоха съгласие Общината да кандидатства с проект „Изграждане на комплекс за социални грижи за възрастни хора и лица с умствена изостаналост“ по ОП „Региони в растеж“ 2014-2020, предаде репортер на  Радио „Фокус“ – Велико Търново . Директорът на Дирекция „Социални дейности и здравеопазване“ Росица Димитрова обясни, че и петте социални услуги са в контекста на националната държавна стратегия за осигуряване на дългосрочна грижа на възрастни хора и хора с увреждания. В рамките на проекта се предвижда изграждане на четири центъра за грижа за пълнолетни лица с умствена изостаналост в село Церова кория. В тях ще бъдат настанени лицата от Дома за хора с умствена изостаналост и зрителни увреждания в Пчелище, който предстои да бъде закрит. \r\nПетата услуга е Център за грижа за възрасти хора в невъзможност за самообслужване. По думите на Росица Димитрова в цялата страна ще бъдат изградени едва 9 такива центъра, като във Велико Търново ще е единият от тях. „Изборът на Велико Търново за изграждане на такъв център е по много съществени и обективни причини. Знаете, че имаме два съществуваща дома за стари хора. От години има над 100 чакащи, които искат да бъдат настанени в домове за стари хора. Тази услуга се търси, а предлагането към момента не задоволява нуждите. От тази гледна точка предвиждаме разкриването на нова услуга – Център за грижа за възрастни хора в невъзможност за самообслужване“, допълни Росица Димитрова. Социалната услуга ще бъде обособена в сградата на ул. „Симеон Велики“ № 3 в кв. „Колю Фичето“, където се предвижда за в бъдеще да се предоставят и детски социални услуги в контекста на актуализирания план по деинституционализация.  „Не мисля, че има противоречене че под един покрив, с различни входове, в различни помещения, да бъдат адаптирани помещенията за нуждите на съответните целеви групи. Целта ни е да направим едни добри комплекси, които да покриват потребностите на нуждаещите се“, допълни Росица Димитрова. \r\nПредвидената безвъзмездна финансова помощ за изграждането на социалните услуги за подкрепа на лица с увреждания и възрастни хора е в максимален размер на безвъзмездна финансова помощ 2 760 000 лева с включено ДДС. \r\nНадежда КРЪСТЕВА", "date": "2018.07.19", "title": "Велико Търново: Пет нови социални услуги за възрастни хора и лица с умствена изостаналост ще бъдат разкрити на територията на общината"}
{"url": "http://www.focus-news.net/news/2018/07/19/2547410/predstoyashti-sabitiya-v-stranata-za-20-yuli-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 14.00 часа в Информационния център на Министерството на отбраната министърът на отбраната Красимир Каракачанов и заместник-министърът на транспорта, информационните технологии и съобщенията Димитър Геновски ще валидират официално юбилейна пощенска марка, посветена на 140-годишнината от създаването на Българската армия. \r\n*** \r\nОт 13.30 часа в зала „Романс“ на хотел Астор Гардън, к.к. „Св. Св. Константин и Елена“ министърът на туризма Николина Ангелкова ще отрие заседание на Националния съвет по туризъм.  \r\n*** \r\nОт 09.00 часа Преосвещеният епископ Поликарп ще оглави архиерейска  Света Литургия в храм „Св. пророк Илия“, кв. „Дружба“ . \r\n*** \r\nОт 11.00 часа пред параклиса в двора на ГД „Пожарна безопасност и защита на населението“ на ул. „Пиротска“ 171А пожарникарите ще отбележат деня на Св. пророк Илия - техен небесен закрилник и покровител. \r\n*** \r\nОт 11.00 в офиса на ОИЦ-София (гр. София, бул. „Витоша“ 99) екипът на Областен информационен център София-град и София-област (ОИЦ-София) ще проведе работна среща с медиите. \r\n*** \r\nОт 11.00 часа пред посолството на Китай в София ще се състои мирен протест срещу продължаващите вече 19 години репресии над последователи на Фалун Дафа в Китай. \r\n*** \r\nОт 11.30 часа пред Паметника на българските революционери от Македония, Беломорието и Одринско на бул. „Стефан Стамболов“ 2, ВМРО ще отбележи 115 години от Илинденско-Преображенското въстание. \r\n*** \r\nОт 17.00 часа в залата на Американския център на Столична библиотека на пл. „П. Р. Славейков” 4А ще се състои прожекция на документалния филм „Силата да възраждаш” и дискусия на тема „Възможното Възраждане – ще съживят ли младите днес традициите на своите предци”. \r\n*** \r\nОт 16.00 часа народният представител от ГЕРБ Десислава Костадинова ще проведе изнесена приемна в село Фотиново, община Батак. \r\n*** \r\nОт 11.00 часа в хотел „Кристо“ АБ организира Среща-дискусия относно името на Македония. Преди това от 10.30 часа Румен Петков и Президентът Георги Първанов (2002-2012 г.) ще поднесат венци и цветя на паметника на Гоце Делчев.  \r\n*** \r\nОт 11.00 часа в зала № 206 на Колежа по туризъм в Бургас ще се проведе пресконференция по повод старта на проект BG05M2OP001-1.001-0004-C01 „Университети за Наука, Информатика и Технологии в е-обществото (УНИТе)“. \r\n*** \r\nОт 19.00 часа в  х-л България - зала \"Компас лидерът на ПП \"АТАКА\" и председател на ПГ на \"Обединени патриоти\" Волен  Сидеров ще се срещне с граждани от Бургас. \r\n*** \r\nОт 20-ти до 27-ми юли Бургас ще бъде домакин на третия Международен филмов фестивал \r\n*** \r\nВ 16.00 часа в зала „Варна“ на Общината ще се проведе първа информационна среща по проекта „Бизнес пре-акселератор на Североизтока”. \r\n***  \r\nОт 10.00 часа ще бъде отбелзан църовния празник на храма „Св. Пророк Илия“ и ще бъде раздаден курбан за здраве.  \r\n*** \r\nОт 18.00 часа в Летния театър ще се състои голям концерт на Агенцията по заетостта, целящ да насърчи активността на младите хора, които не работят. \r\n***  \r\nОт 18.30 часа в Летния театър на парк „Марно поле” Агенцията по заетостта организира голям концерт по Проект ''Готови за работа'' с участието на големите български звезди Дичо и Теди Кацарова.  \r\n*** \r\nОт 09.00 часа в Струпешкия манастир \"Св. пророк Илия\" Негово високопреосвещенство Врачанският митрополит Григорий ще оглави архиерейска света Литургия. \r\n*** \r\nОт 20.30 часа до археологическия обект „Валога“ на село Оходен ще се открие Международният фестивал на древните култури „Слънцето на Тодорка“. \r\n***  \r\nОт 10.00 часа в Манастир „Св. Пророк Илия” Горна Оряховица ще се състои празник на Свети Пророк Илия – закрилник и покровител на Горна Оряховица. Ще бъде отслужен празничен водосвет и раздаден курбан за здраве.  \r\n*** \r\nОт 09.00 часа с поднасяне на венци и цветя пред паметника на загиналите за освобождението на града ще бъдат отбелязани 140 години от създаването на Българската армия. \r\n*** \r\nОт 11.00 часа в зала 6 в сградата на Община Казанлък ще бъде подписан Меморандум за сътрудничество между „Национална компания индустриални зони“ ЕАД и Община Казанлък. \r\n*** \r\nОт 10.00 часа в залата на Възрожденското училище ще се проведе обществено обсъждане с широката общественост в града, връзка с публикувани насоки за кандидатстване по процедура на директно предоставяне на безвъзмездна финансова помощ за развитие на туристически атракции по Оперативна програма „Региони в растеж“.  \r\n*** \r\nОт 10.00 часа в заседателната зала на Община Кюстендил ще се проведе редовно заседание на Общинския съвет.  \r\n*** \r\nОт 09.00 часа ще бъде отслужена архиерейска света Литургия в храм „Св. прор. Илия”, с. Величково. \r\n*** \r\nОт 11.00 часа в НЧ „Отец Паисий - 1928 г.” с. Витановци ще се състои Международен ден на шахмата - турнир по настолни игри. \r\n*** \r\nОт 13.00 часа в НЧ „Наука - 1967 г.“  с. Черна гора  ще се проведат игри и забавления ,,Баба и внуче”. \r\n*** \r\nОт 13.00 часа ще се проведе заседание на Общинския съвет. \r\n*** \r\nВ 15.00 часа в зала 1 на Районния съд ще се разгледа жалбата на Габриела Медарова срещу мярката й за неотклонение „задържане под стража“.  \r\n*** \r\nВ 17.00 часа на Гребната база ще се състои официалното откриване на тридневния фестивал „Hills of Rock“.  \r\n***  \r\nОт 10.00 часа в Детски отдел на Градска библиотека в рамките на инициативата                                            „Опознай родния си край” ще се проведе разходка до парк „Калето” и четене на стихотворения от Христо Ботев, по повод 170 години от рождението на поета-революционер.  \r\n*** \r\nОт 10.00 часа в читалище „Св. Климент Охридски“ ще се проведе интерактивен урок, посветен на Илинденско – Преображенското въстание.  \r\n*** \r\nОт 10.00 часа в залата на четвъртия етаж на Областна администрация ще се проведе заседание на Областната епизоотична комисия във връзка с мерките за предпазване на страната от възникване на заболяването Африканска чума по свинете. \r\n*** \r\nОт 09.30 часа ще започне Балканиадата по лека атлетика.", "date": "2018.07.19", "title": "Предстоящи събития в страната за 20 юли (Агенция „Фокус“)"}
{"url": "http://www.focus-news.net/news/2018/07/19/2547412/prof-aleksandar-marinov-balgarskoto-obshtestvo-se-radikalizira-pod-vliyanie-na-vse-po-tezhkite-usloviya-na-zhivot-zapochva-razmestvane-v-politicheskite-plastove.html", "text": "Българското общество се радикализира под влияние на все по-тежките условия на живот. Това каза за обзорното предаване „Това е България“ на  Радио „Фокус“  политологът проф. Александър Маринов. Според него лошото управление на държавата поражда лавина от все по-големи проблеми, които вече  отварят размествания в политическите пластове. “Аз имам усещането, че започва едно разместване, в  което вече въпреки, че се отричат едни възможни предсрочни избори или падане на правителството, започват да се подбират позиции за следващи политически изпитания. Да се формират нови съюзи, да се развалят стари съюзи, да се търсят съюзници, не само политически, а и икономически и т.н. Т.е. тези размествания на пластовете на фона на слабите институции, които не решават проблемите на хората, са симптоматични, че отново ни подготвят измъкване от властта, което се случи вече няколко пъти“ каза той. Проф. Александър Маринов прогнозира, че този път стомната няма да издържи и ще се пръсне на хиляди парчета, защото интересите на 100 или  1000 души в държавата не могат да бъдат залог за съдбата на цялото общество.", "date": "2018.07.19", "title": "Проф. Александър Маринов: Българското общество се радикализира под влияние на все по-тежките условия на живот, започва разместване в политическите пластове"}
{"url": "http://www.focus-news.net/news/2018/07/19/2547411/the-american-conservative-razshiryavaneto-na-nato-i-lipsata-na-diskusii-otnosno-vanshnata-politika-na-sasht.html", "text": "След вихрената европейска на президента на САЩ Доналд Тръмп и скандалните му, за някои, изяви там, в САЩ се активизира дебата за нуждата от разширяване на Северноатлантическия алианс и струва ли си да се включват малки и незначителни страни, като Черна гора, която бе дадена за пример от самия държавен глава и Македония в Договора за колективна отбрана.   публикува материал на Даниъл Ларисън, представен без редакторска намеса.  \r\nДжон Алън Гей смята, че липсата на дебат около приемането на нови членове на НАТО е част от по-дълбок проблем във външната политика на САЩ: Критиците твърдят, че е абсурдно изобщо да се поставя под въпрос идеята, че да се защитава Черна гора посредством НАТО е необходимо за сигурността на Америка. Те грешат. Малки държавици като Черна Гора нямат почти никакво значение за националната сигурност на САЩ. Още по-лошо, липсата на дебат относно военните ни ангажименти към тези държавици е симптом на по-дълбок проблем в дебата за националната ни сигурност \r\nРазширяването на Алианса никога не се обсъжда сериозно, но трябва да признаем, че много от нещата, които прави САЩ зад океана вече не се обсъждат сериозно. Обикновено вече не се обсъжда или гласува преди САЩ да инициира или да се присъедини към войни в чужбина и когато минат месеци или години, след като САЩ вече са дали обещания на други правителства или местни групи, Конгреса започва да задава въпроси относно целесъобразността и легитимността на мисията. Трябва да се направи някоя наистина ужасна грешка, като подкрепата за войната в Йемен, за да се предизвикат действия на Конгреса за спиране на американското участие в чуждестранна война и дори и в този случай, засега опитите не са успешни. \r\nРазширяването на НАТО се обсъжда дори по-малко, отколкото войните ни, въпреки че се дават гаранции за сигурността на бъдещите членки. Гласовете в полза на добавянето на нови членки в Алианса са винаги толкова единодушни, което е добър индикатор, че повечето страни-членки дори не са обмислили сериозно въпроса. На идеята, че НАТО не трябва да продължава да се разширява не се обръща реално внимание във Вашингтон или някои от другите съюзнически столици и така САЩ и НАТО продължават да добавят нови съюзници, които всъщност нямат нужда да защитават срещу силно преувеличените заплахи. \r\nС всеки следващ път се приемат все по-непотребни съюзници и аргументът, че някои други трябва да бъдат държани настрана все повече се губи в хора от гласове. Ако критиците на разширяването обясняват, че тези нови страни-членки не добавят нищо към НАТО и дори ще са в тежест на Алианса в бъдеще, поддръжниците само свиват рамене, защото не виждат никакъв проблем в това да правят все повече държави зависими. Впечатляващо е колко повече се обсъжда членството на Черна гора сега, отколкото когато тя още не беше членка, но, разбира се, сега вече е прекалено късно. Разширяването на НАТО продължава и критиците на това се игнорират. Прибавят се нови членки без значение, че те нямат никакво значение за сигурността. \r\nМалките съюзници на НАТО допринесоха с каквото могат за войните на САЩ през последните 17 години, но това само привлича вниманието върху това, колко е било безсмислено за тях да се присъединяват към Алианса. Войните „в отдалечени райони“, които води НАТО са пример за това, колко е сбъркана тази организация в наше време. Да се сочи приноса са на европейските членки в тези войни не подкрепя каузата на Алианса. Това само повдига очевидния въпрос защо останалите участници в НАТО продължават да са замесени във войната на случен принцип на САЩ в Централна Азия близо 20 години след 11 септември. Разширяването на Алианса създава нови зависимости за САЩ, от които ние изобщо нямаме нужда, но също така въвлича новите съюзници във войни, с които те нямат нищо общо. Това е лоша сделка за всички участници и нищо от това не прави САЩ и Европа по независими. \r\nПревод и редакция:", "date": "2018.07.19", "title": "The American Conservative: Разширяването на НАТО и липсата на дискусии относно външната политика на САЩ"}
{"url": "http://www.focus-news.net/news/2018/07/19/2547429/kyustendil-otchita-se-namalyavane-pri-sluchaite-na-ostri-respiratorni-zabolyavaniya-v-oblastta.html", "text": "Отчита се намаляване при случаите на остри респираторни заболявания в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. Данните сочат, че седмичната заболеваемост е 31,96 на десет хиляди души, спрямо 39,33 през предходната седмица. От началото на месеца броят на регистрираните случаи е в посочените граници. През седмицата са установени по един случай на заболял от туберкулоза, скарлатина и колиентерит. 13 са случаите на ентероколит, а три на заболели от варицела. \r\nВенцеслав ИЛЧЕВ", "date": "2018.07.19", "title": "Кюстендил: Отчита се намаляване при случаите на остри респираторни заболявания в областта"}
{"url": "http://www.focus-news.net/news/2018/07/19/2547430/predstoyashti-mezhdunarodni-sabitiya-za-20-yuli-agentsiya-fokus.html", "text": "*** Министър-председателят на Великобритания ще посети Северна Ирландия, за да си осигури подкрепа за плана за Брекзит \r\n*** Министрите по европейските въпроси на 27-те страни-членки на ЕС ще се срещнат, за да обсъдят Брекзит \r\n*** Германският канцлер Ангела Меркел ще даде традиционната си лятна пресконференция, на която се очаква да говори предимно за проблемите с миграцията \r\n*** Испанската Народна партия провежда двудневен извънреден конгрес, на който трябва да избере нов лидер след оставката на Мариано Рахой от поста \r\n*** Президентът на Франция приема за обяд в Елисейския дворец президента на Азербайджан Илхам Алиев \r\n*** Държавният секретар на САЩ Майк Помпео ще изкажи позициите на Вашингтон за Северна Корея пред членовете на Съвета за сигурност на ООН \r\n*** Очаква се да се проведе нова лидерска среща по въпроса за организацията на референдума за името \r\n*** Американска делегация ще пристигне в Анкара, за да обсъди санкциите срещу Иран \r\n***", "date": "2018.07.19", "title": "Предстоящи международни събития за 20 юли ( Агенция „Фокус“ )"}
{"url": "http://www.focus-news.net/news/2018/07/19/2547434/smolyan-osigurenostta-na-naselenieto-s-bolnichni-legla-e-edna-ot-nay-visokite-v-stranata.html", "text": "Към 31 декември 2017 г. в област Смолян функционират осем заведения за болнична помощ с 1 025 легла в тях, като многопрофилните болници са четири с 553 легла. Това съобщиха от  Отдел „Статистически изследвания“ – Смолян към Териториално статистическо бюро „Юг“ . \r\nЗаведенията за извънболнична помощ са 38 с 10 легла за краткосрочно лечение, а другите лечебни и здравни заведения са три с 22 легла. В сравнение с 2016 г. броят на лечебните заведения за болнична помощ се запазва, а легловият фонд нараства с 0.7%. Осигуреността на населението с болнични легла e една от най-високите в страната – 955.4 на 100 000 души при средно за страната – 748.1. \r\nСред извънболничните заведения най-голям е броят на самостоятелните медико-технически лаборатории – 21, следват медицинските центрове – 9 и самостоятелните медико-диагностични лаборатории -7. През 2017 г. в област Смолян функционират три други лечебни и здравни заведения с 22 легла. Към тях се отнасят Център за спешна медицинска помощ, Регионалната здравна инспекция и хоспис.", "date": "2018.07.19", "title": "Смолян: Oсигуреността на населението с болнични легла e една от най-високите в страната"}
{"url": "http://www.focus-news.net/news/2018/07/19/2547432/plovdiv-nov-parking-s-40-mesta-e-otkrit-v-rayon-severen.html", "text": "Нов общински паркинг с 40 места е открит в район „Северен“ в Пловдив. Това съобщи за  Радио „Фокус“ – Пловдив  районният кмет инж. Ральо Ралев. Съоръжението се намира в междублоковото пространство на улиците „Васил Левски”, „Абоба”, „Оборище” и „Сливница”. Паркингът е с обща площ от 810 квадратни метра и разполага с 40 места, от които три са предназначени за хора с увреждания, а едно е предоставено за ползване от ОП „Организация и контрол на транспорта”. „Положена е хоризонтална марикоровка и са поставени  антипаркинг скоби на местата за паркиране. По наредбата за платено месечно паркиране вече са отдадени 32 места“, посочи кметът на район „Северен“ в Пловдив инж. Ральо Ралев. \r\nТони МИХАЙЛОВ", "date": "2018.07.19", "title": "Пловдив: Нов паркинг с 40 места е открит в район „Северен“"}
{"url": "http://www.focus-news.net/news/2018/07/19/2547437/smolyan-chepelare-priema-darzhavniya-shampionat-po-planinsko-koloezdene-prez-uikenda.html", "text": "Чепеларе приема Държавния шампионат по планинско колоездене през уикенда. Участниците за първи път ще мерят сили по трасето на Мечи чал. Това съобщиха от пресцентъра на  Община Чепеларе . Близо 100 са записаните за участие в Държавния шампионат по спускане за 2018 до момента,  а предварителната онлайн регистрация продължава да тече. Събитието ще се проведе през уикенда в Чепеларе и ще събере някои от най-добрите родни колоездачи в оспорвана битка за титлата Национален шампион на България за 2018. \r\nРодопския ни курорт разполага с едно от най-дългите и разнообразни трасета за спускане в България, което за първи път ще приеме състезание от такъв ранг. Пистата над Чепеларе е с дължина от 3400м и 700м денивелация, като включва всякакви естествени и изкуствени препятствия, като корени, камъни, стръмни участъци, големи скокове и други. \r\nОсвен национален шампионат, състезанието е част и от календара на Българските колоездачни серии за 2018, като ще носи точки за генералната ранглиста. Участниците в състезанието ще бъдат разделени в 6 отделни категории – Юноши 15-16, Юноши 17-18, Мъже Елит 19+, Мъже Мастър 30+, Жени и Хардтейл. Състезанието е отворено и в него освен лицензирани състезатели, могат да се включат всички желаещи, които разполагат с необходимите умения и смелост, като е необходимо да се регистрират за участие предварително онлайн тук. \r\nСъботния ден на 21 юни е отреден за тренировки и опознаване на трасето, а в неделя 22-ри ще се проведе същинската част от събитието. От 10:00 до 12:00 ще продължат тренировките, в 12:30 започва квалификацията, а финалите ще започнат точно в 15:00! Победителите ще бъдат наградени лично от кмета на град Чепеларе, госпожа Славка Чакърова. Мечи Чал DH ще се състои за първи път, а организаторите се надяват да успеят да го превърнат в една добра традиция.", "date": "2018.07.19", "title": "Смолян: Чепеларе приема Държавния шампионат по планинско колоездене през уикенда"}
{"url": "http://www.focus-news.net/news/2018/07/19/2547439/ivitsa-dachich-za-pokanata-na-syuleyman-uglyanin-kam-patsoli-da-poseti-novi-pazar-i-dvamata-sa-srabski-grazhdani.html", "text": "Много е интересно как Сюлейман Углянин се върти към Белград или Прищина, в зависимост от финансовите си нищо, заяви министърът на външните работи на Сърбия Ивица Дачич, цитиран от  белградското радио „Б92“ . \r\nДачич, който е и първи вицепремиер на Сърбия, коментира по този начин поканата, която отправи Националният съвет на бошняците, оглавяван от Углянин, към косовския политик Беджет Пацоли да посети град Нови Пазар, обръщайки се към него като „външният министър на Република Косово“. \r\nВъншният министър на Сърбия заяви пред белградския ежедневник „Вечерни новости“ в четвъртък, че докато Углянин е бил в сръбското правителство, „нищо не го е притеснявало“ и е бил доволен“. \r\n„Веднага щом загуби позицията си в правителството, застана в опозиция на собствената си държава“, заяви Дачич. \r\nПоканата към Пацоли и начинът, по който от Нови Пазар (или Санджак) са се обърнали към него е ход „насочен срещу Сърбия, която се бори да запази териториалната си цялост в тези трудни времена“, подчерта министърът. \r\n„Нека властите проучат дали има основания за повдигане на обвинения. Колкото се отнася до мен, и Углянин и Пацоли са граждани на държавата, чийто външен министър съм аз. И всичко, което правим напоследък около (отмяната на признанията на) Косово ме кара да си мисля, че Пацоли скоро ще е министър само за Углянин“, увери Дачич. \r\nВ по-раншно заявление пред агенция „Бета“, външният министър засегна същата тема и обясни, че Сърбия е цивилизована страна и единствените, които ще решават за визитата на Пацоли в Нови Пазар са държавните органи и то в съответствие със законите. \r\n„Ще бъде злонамерено да кажа, че ако Пацоли се опита да дойде в Нови Пазар, ще завърши като Марко Джурич, но това няма да се случи, защото Сърбия е цивилизована страна“, заяви Дачич пред журналистите, визирайки бруталното арестуване на Джурич в Косово през март. \r\nМинистърът заяви още, че посещението на Пацоли не е в неговата юрисдикция и че други държавни органи ще решават по въпроса. \r\nДачич добави, че „политическите преговори се водят в Брюксел, а не в Нови Пазар“. \r\n„Смятам, че поканата на Углянин е провокация, чиято цел е да накара Сърбия да реагира силно“, заключи сръбският министър. \r\nПревод и редакция:", "date": "2018.07.19", "title": "Ивица Дачич за поканата на Сюлейман Углянин към Пацоли да посети Нови Пазар: И двамата са сръбски граждани"}
{"url": "http://www.focus-news.net/news/2018/07/19/2547440/plovdiv-tri-tvorbi-na-artisti-sa-podkrepeni-v-predizvikatelstvoto-za-kv-stolipinovo-koeto-e-chast-ot-programata-na-plovdiv-evropeyska-stolitsa-na-kulturata-2019.html", "text": "Три творби на артисти са подкрепени в предизвикателството на сдружение „Фабрика за идеи“ за кв. „Столипиново“ в Пловдив, което е част от програмата на „Пловдив-Европейска столица на културата 2019“. Това съобщиха за  Радио „Фокус“ – Пловдив  от Фондация „Пловдив 2019“. Артистичните форми – събитие, изложба и инсталация, могат да бъдат видени и преживени от 22 до 28 юли на две места в града. Една от идеите е на Хана Роуз, доброволка от инициативата „Мобилно училище Столипиново“, която е имала множество случаи да общува с местните деца и да учи от тях. Основно вдъхновение и начин да се свърже с тях, въпреки езиковата бариера, са били игрите с пляскане с ръце. „Плясканицата“ е вдъхновение и за още един проект от програмата на Пловдив 2019, а именно „Медея“. Втората артистична форма е пътуваща изложба с картини на игрите, научени от деца от кв. „Столипиново“. Тя ще може да бъде видяна през цялата седмица в автобус 36. Третата артистична форма е инсталация „Стената“. Гергана Попова и Мария Бадева използват стената като способ за свързване отвъд стереотипите – като стимул за вглеждане на позитивното в другия, преодолявайки опасността от една единствена гледна точка. Тяхната временна инсталация „Стената и свързващите истории на местни хора, част от нея“ може да бъде съпреживяна от 22 юли в кв. „Капана“ – на площада между ул. „Христо Дюкмеджиев“ и ул. „Георги Бенковски“. Инсталацията е повод и за началото на блог, който да продължи диалога.", "date": "2018.07.19", "title": "Пловдив: Три творби на артисти са подкрепени в предизвикателството за кв. „Столипиново“, което е част от програмата на „Пловдив-Европейска столица на културата 2019“"}
{"url": "http://www.focus-news.net/news/2018/07/19/2547413/yeni-safak-turtsiya-ne-iska-povtorenie-na-stsenariya-ot-yugozapadna-siriya-v-zonata-na-deeskalatsiya-v-idlib.html", "text": "В четвъртък Анкара заяви, че не иска разрушителния сценарий, разиграл се в Югозападна Сирия, да се повтори в северозападната провинция Идлиб, съобщиха от външното министерство на Турция, пише  електронното издание на турския вестник Yeni Safak . \r\n„Не искаме сценарият от Югозападна Сирия да се случи в Идлиб“, гласи съобщението от дипломатическото ведомство. Там се добавя още, че Турция „категорично осъжда“ настъпателните операции на правителствените сили в зоните на деескалация в южна Сирия. \r\nИзданието припомня, че миналия месец силите на режима започнаха широкомащабна настъпателна операция – с подкрепата на руските Военно-космически сили (ВКС) – в Дераа, която завърши с установяването на пълен контрол върху границата на Сирия с Голанските възвишения, заемани от Израел и Йордания чрез споразумение за капитулация между групировките и Русия. \r\n„Йени Шафак“ коментира, че на миналогодишните преговори в столицата на Казахстан – Астана, Дераа е определена за „зона на деескалация“, в която актовете на агресия са строго забранени. \r\nПревод и редакция:", "date": "2018.07.19", "title": "Yeni Safak: Турция „не иска“ повторение на сценария от Югозападна Сирия в зоната на деескалация в Идлиб"}
{"url": "http://www.focus-news.net/news/2018/07/19/2547438/trima-nadzirateli-ot-varnenskiya-zatvor-sa-s-obvineniya-puskali-zatvornik-na-svoboda-obzor.html", "text": "При специализирана операция трима надзиратели във Варненския затвор бяха задържани, защото са пускали на свобода през деня затворник. Те са задържани за 72 часа и с повдигнати обвинения за нарушаване и неизпълнение на служебни задължения. От 31 май до 18 юли надзирателите са пуснали затворника 6 пъти, той е бил на свобода през деня и се прибирал за вечерната проверка. Затворникът е осъден за участие в организирана престъпна група за кражби на автомобили. Присъдата му е 6 години и 8 месеца, от която му остават 4 години и 4 месеца. Той е многократно осъждан за автокражби. „Оперативната ни информация е, че е специалист по кражби на автомобили, изключително бърз и търсен от различни групи, за да участва в такива престъпления“, заяви говорителят на гл. прокурор Румяна Арнаудова. Още не е ясно дали тримата надзиратели са работили по тази схема само с един затворник. Прокуратурата е използвала СРС-та, претърсени са работното помещение и дома на единия надзирател, където се открити много телефони. В последния ден на свобода преди да бъде заловен затворникът е получил обаждане от надзирател. „Вероятно се е интересувал къде е, но попадна на разследващите органи“, коментира Румяна Арнаудова. Засега Прокуратурата не разполага с данни затворникът да е давал пари или други материални облаги на надзирателите. Разследва се дали той е съпричастен към кражби на коли във Варна в дните, в които е бил освобождаван. „Дори да не съберем данни за материална облага, неимуществени вреди могат да се обосноват пред съда. И свободата смятам, че е облага, за която следва да се носи наказателна отговорност“, подчерта говорителят на гл. прокурор. „И да не е извършено престъпление от затворника автокрадец, за нас престъплението от длъжностните лица на затвора е факт“, обяви Арнаудова. Разследването на Прокуратурата по случая е започнало след подаден сигнал. „Не мога да кажа кой е източникът на информацията по случая, тъй като още разчитаме на него“, каза още Румяна Арнаудова.  \r\nБиляна ИВАНОВА", "date": "2018.07.19", "title": "Трима надзиратели от Варненския затвор са с обвинения - пускали затворник на свобода (ОБЗОР)"}
{"url": "http://www.focus-news.net/news/2018/07/19/2547435/upravlyavashtite-otlozhiha-evtanaziyata-na-zhivotni-ot-opozitsiyata-poiskaha-poemane-na-politicheska-otgovornost-obzor.html", "text": "Управляващите отложиха временно евтаназията на животни в община Болярово, а опозицията поиска стенограма и поемане на политическа отговорност. Отлагането на евтаназията бе обявена на брифинг в Министерски съвет в сутрешните часове. Вътрешният министър Валентин Радев коментира, че една от причините е необходимостта от пълни резултати, които да покажат дали има разнасяне на заразата към съседните региони, а като втора причина изтъкна намаленото доверие в някои политически сили. Вътрешният министър съобщи, че Координационен щаб, създаден във връзка с възникнали огнища на особено опасни заразни болести по животни, е поискал в петък отново да обяснят на народните представители действията, предприети за чумата по животните и да получат доверието им. „Ако някой има съмнения да ни каже, а не зад гърба ни да работи срещу националния интерес\", каза още Радев. Вътрешният министър добави, че се създава и местен кризисен щаб в Болярово и заяви, че ще се действа само при единодушно потвърждение на правилността на предприетите от щаба мерки от всички парламентарно представени групи. На брифинга земеделският министър Румен Поражанов уточни, че в две стада са открити положителни проби на заболяването. Той уточни, че всички налични проби и резултати са качени на сайта на Българската агенция по безопасност на храните. От своя страна изпълнителният директор на БАБХ – д-р Дамян Илиев показа пред журналисти протоколите от лабораторията в Монпелие. „Имаше някакво неразбиране или недостатъчно информация от г-жа Корнелия Нинова, че това са различни лаборатории. Не е така, тя е една и съща. И комисар Андрю Кайтис потвърди всичко това“, коментира д-р Илиев. Междувременно стана ясно, че е открито и вторично огнище на чума по дребните преживни животни в град Болярово. Управляващите заявиха, че ако някой твърди, че няма чума, трябва да поема отговорността.  \r\nОт своя страна лидерът на БСП Корнелия Нинова обяви, че е необходима политическа отговорност за хаоса с чумата по животните и подчерта, че ако някой иска да я носи БСП - няма да стане. Нинова разкритикува управляващите, че си сменят мнението през час. Според нея, ако има доказателства за чумата, те трябва да отговорят на въпроса защо днес спират мерките и чакат проби. Тя обърна внимание, че чак сега се дезинфекцират и изолират районите и призова управляващите да не крият информация и да уведомяват хората в Странджанско. \"Липсата на информация доведе до цялата тази истерия в цялата страна. За съжаление днес правят същата грешка и това ще е отново проблем в страната. Няма да им е виновна БСП. Днес министърът обявява рано сутринта от телевизиите, че в Болярово има огнище. Кметът на Болярово не знае нищо. Чул го е от телевизията. Хората в Болярово изпадат в паника, защото са го чули от телевизора. Така не се прави. Това е фатална грешка. Една от фаталните, която доведе до цялата тази истерия в цялата страна“, каза Нинова. По думите й първо се прави щаб, уведомяват се хората, дават им се документи и тогава се говори по телевизиите.  Лидерът на БСП настоя и за стенограмата от Председателския съвет, на който бе разискван казусът с чумата по дребните преживни животни, за да може опозицията да докаже, че не са се съгласявали да се продължават мерките по евтаназия на животните.  \r\nТемата коментира и президентът Румен Радев. Той заяви, че очаква политика, чиито грешки да не се изкупуват с оставки. По думите на президента протестът, за който вчера бе обявено, че е постигнал успех за хората в Странджа, не кореспондира с техните нужди и тяхното виждане как да възстановят поминъка си. „Този протест само послужи за отслабване на напрежението, но проблемите остават и те растат”, посочи Румен Радев. Попитан дали тази политика трябва да се дискутира на ниво Консултативен съвет, президентът отговори, че първо трябва да се изчака и да се види какви са резултатите на правителството по отношение на кризата и дали то ще помогне реално на тези хора да се справят с нея, а не „просто да хвърлят едни пари към тях”, защото това не решава въпроса.  \r\nМеждувременно европейският комисар по здравеопазването Витянис Андрюкайтис заяви, че мерките, предприети от българските власти във връзка с чумата по дребните преживни животни, са в пълно съответствие с препоръките на ЕК. \r\nДеница КИТАНОВА", "date": "2018.07.19", "title": "Управляващите отложиха евтаназията на животни, от опозицията поискаха поемане на политическа отговорност (ОБЗОР)"}
{"url": "http://www.focus-news.net/news/2018/07/19/2547442/", "text": "ЦСКА отстрани Рига в първия квалификационен кръг на Лига Европа. \"Армейците\" загубиха в редовното време и продълженията с 0:1. Така, след като победиха на \"Българска армия\" с 1:0, трябваше победителят да бъде излъчен след изпълнение на дузпи. При тях българите не пропуснаха нито веднъж, докато за латвийците фатален пропуск направи Лемаич.", "date": "2018.07.19", "title": "ЦСКА се класира за втория кръг на Лига Европа"}
{"url": "http://www.focus-news.net/news/2018/07/19/2547443/emsc-registrirano-e-zemetresenie-s-magnitud-60-na-teritoriyata-na-papua-nova-gvineya.html", "text": "Регистрирано е земетресение с магнитуд 6.0 на територията на Папуа-Нова Гвинея, съобщава страницата на  Европейския средиземноморски сеизмологичен център . \r\nЗеметресението е регистрирано в 21:30 часа българско време на 89 километра западно от град Кандриан на остров Нова Британия и на 397 километра североизточно от столицата Порт Морсби на дълбочина 60 километра. Не се съобщава за пострадали хора и причинени материални щети. Не е обявявана тревога за опасност от цунами.  Юлиян Марков", "date": "2018.07.19", "title": "EMSC: Регистрирано е земетресение с магнитуд 6.0 на територията на Папуа-Нова Гвинея"}
{"url": "http://www.focus-news.net/news/2018/07/19/2547436/yeni-safak-zapochna-evkuatsiyata-na-shiitskite-naseleni-mesta-v-siriyskata-provintsiya-idlib.html", "text": "Евкуацията на мирното население от шиитските населени места Фуа и Кафрия в сирийската северозападна провинция Идлиб започна в съответствие с постигнатата сделка между Иран и въоръжените опозиционни групи, пише  електронното издание на турския ежедневник Yeni Safak . \r\nСъгласно съобщенията на кореспондентите на „Анадолската агенция“ в региона, евакуацията е започнала в сряда вечерта, когато 12 линейки са изнесли болните и ранените от двете села, а в последствие десетки автобуси са започнали да извозват мирните граждани. \r\nСпоред условията на споразумението, евакуациите трябва да съвпаднат с освобождаването на терористи, заловени по-рано от правителствените сили. \r\nОпозиционни източници съобщиха по-рано пред „Анадолската агенция“, че във вторник между ирански представители и екстремистите е постигнато споразумение за евакуацията на 6900 души от двете села в замяна на освобождаването на 1500 държавни в затвори бойци от въоръжената опозиция. \r\nПревод и редакция:", "date": "2018.07.19", "title": "Yeni Safak: Започна евкуацията на шиитските населени места в сирийската провинция Идлиб"}
{"url": "http://www.focus-news.net/news/2018/07/19/2547431/prokuraturata-shte-proveri-ima-li-prestaplenie-po-sluzhba-v-sluchaya-s-neprovereniya-samolet-na-letishte-sofiya-obzor.html", "text": "Прокуратурата ще провери има ли престъпление по служба в случая с непроверения самолет на Летище „София“ от 13 юли. Случаят беше оповестен от председателя на АБВ Румен Петков на 17 юли. По-късно от летището обясниха, че в 15.30 часа частен самолет с 5 души на борда е кацнал, пристигайки от летателна площадка „Драгановци“. В 16.48 часа самолетът е излетял за Скиатос, Гърция. От летището обявиха, че по случая се води разследване, а предварителните данни сочат, че има човешка грешка, свързана с обслужването на полета. До изясняване на обстоятелствата по случая рамп-агентът е с отнет служебен пропуск и е отстранен от изпълняване на служебните задължения. Регионалната дирекция „Гранична полиция“ - Аерогари назначи комисия за извършване на проверка. Изпълнителният директор на летището Владимир Рапонджиев обяви: „Рамп-агентът е направил грешка, а случилото се е поредица от случайности“. Служителят, който е с дългогодишен опит в дейността, в момента е с отнет пропуск. „На 13 юли на Летище „София“ само капитанът на полета е бил подложен на паспортна проверка. Останалите негови спътници не“, заяви говорителят на гл. прокурор Румяна Арнаудова. Пътниците са обяснили, че никой не е отишъл при тях, за да ги провери. Престои да се установи от кого е извършено нарушението по случая- от „Гранична полиция“ или от служителите на летището. \r\nБиляна ИВАНОВА", "date": "2018.07.19", "title": "Прокуратурата ще провери има ли престъпление по служба в случая с непроверения самолет на Летище „София“ (ОБЗОР)"}
{"url": "http://www.focus-news.net/news/2018/07/19/2547441/mayk-pompeo-rusiya-i-sasht-shte-si-satrudnichat-v-borbata-s-terorizma.html", "text": "Русия и САЩ ще си сътрудничат в борбата с тероризма, заяви държавният секретар на САЩ Майк Помпео  в интервю пред телевизионния канал CBN, цитиран от  TACC . \r\n„Ние ще работим съвместно в борбата с тероризма“, е казал Помпео, без да дава подробности. \r\nСпоред неговите думи президентът на САЩ Доналд Тръмп  се е срещнал с руския президент в Хелзинки „с цел да се създаде благоприятна възможност“ за взаимодействие  и да се „създадат канали за връзка“ между двете страни. \r\nСъщевременно, в светлината на резултатите от срещата на върха в Хелзинки, САЩ, по думите на Помпео разчитат не само на  засилване на сътрудничеството с Русия в областта на борбата с тероризма, но и за разработване на взаимно приемливи споразумения в областта на контрола върху въоръженията. \"Надяваме се, че може да има начин за постигане на напредък по някои от тези грандиозни въпроси на контрола върху въоръженията, които са толкова важни за света\", подчерта външният министър на САЩ.  Юлиян Марков", "date": "2018.07.19", "title": "Майк Помпео: Русия и САЩ ще си сътрудничат в борбата с тероризма"}
{"url": "http://www.focus-news.net/news/2018/07/19/2547433/tass-mnozinstvoto-republikantsi-odobryavat-deystviyata-na-donald-tramp-na-sreshtata-na-visoko-ravnishte-v-helzinki.html", "text": "Огромното мнозинство от членовете на Републиканската партия на САЩ – 79% - одобряват начина, по който се е държал американския президент Доналд Тръмп на съвместната пресконференция с руския си колега Владимир Путин в Хелзинки в понеделник. За това свидетелстват резултатите от  публикувано в четвъртък проучване на общественото мнение, проведено от интернет портала Axios и социологическата агенция Survey Monkey, предава  ТАСС . \r\nСъгласно данните от анкетата, 79% от лицата, смятащи себе си за Републиканци, „одобряват напълно“ поведението на Тръмп, 18% са на противоположното мнение. \r\nСред тези, които се смятат за независими, позитивно са оценили Тръмп 33%, а 62% не одобряват поведението му.  Само 7% от привържениците на Демократическата партия одобряват поведението на президента на САЩ, а 91% не са съгласни с неговите действия. \r\nКато цяло, съгласно резултатите от допитването, съотношението между одобряващи и неодобряващи е съответно 40% към 58%. \r\nКакто отбелязват организаторите на проучването, резултатите свидетелстват за това, че „Тръмп се ползва с огромна и, вероятно, непоколебима подкрепа в Републиканската партия, независимо от това, какво ще бъде разкрито в резултат от разследването за руска намеса в американските президентски избори през 2016 година. \r\nВ анкетата, проведена на 16-17 юли, са участвали 2100 души. \r\nПревод и редакция:", "date": "2018.07.19", "title": "ТАСС: Мнозинството Републиканци одобряват действията на Доналд Тръмп на срещата на високо равнище в Хелзинки"}
{"url": "http://www.focus-news.net/news/2018/07/19/2547444/kathimerini-gartsiya-shte-zashtiti-natsionalniya-si-suverenitet-v-otnosheniyata-s-rusiya.html", "text": "Гърция ще защити националния си суверенитет в отношенията с Русия, пише електронното издание на гръцкия ежедневник  Kathimerini . \r\nГръцки официални лица се опитаха да разсеят напрежението с Москва в четвъртък след съобщението, че руският външен министър Сергей Лавров е отменил планирано посещение в Атина след експулсирането на руски дипломати от Гърция. \r\nНо след среща между премиера Алексис Ципрас и външния министър Никос Коцияс, източници посочиха, че Атина ще защити националния си суверенитет. \r\nЦипрас и Коцияс се срещнаха след решението на Лавров да анулира пътуването си до гръцката столица, планирано за септември. \r\nВ изявление пред руската информационна агенция ТАСС руският посланик в Гърция Андрей Маслов  е заявил, че планираното посещение вече не е на дневен ред . \r\nСлед срещата на гръцкият премиер и външният министър на страната в четвъртък правителствените източници посочиха, че правителството ще \"реагира решително всеки път, когато има проблем с националния суверенитет\". В същото време те отбелязват, че Атина е решена да продължи да укрепва връзките с Москва.  Юлиян Марков", "date": "2018.07.19", "title": "Kathimerini: Гърция ще защити националния си суверенитет в отношенията с Русия"}
{"url": "http://www.focus-news.net/news/2018/07/19/2547445/afp-donald-tramp-othvarli-vazmozhnostta-da-bade-razresheno-na-rusiya-da-razpitva-amerikanski-grazhdani.html", "text": "Доналд Тръмп отхвърли възможността да бъде разрешено на Русия да разпитва американски граждани, предава  AFP . \r\nПрезидентът Доналд Тръмп отхвърли в четвъртък предложението на Владимир Путин да позволи на руските официални лица да разпитват бивш посланик на САЩ и други американски граждани, на фона на възмущение във Вашингтон, че дори допуска подобно предложение. \r\nДокато Тръмп първоначално нарече идеята \"невероятно предложение\" и продължи да го обмисля в  сряда, прессекретарят на Белия дом Сара Сандърс каза, че сега е решил против това предложение. \r\n\"Това е предложение, направено с искреност от президента Путин, но президентът Тръмп не е съгласен с него\", каза Сандърс. \r\nПутин представи предложението за идеята на съвместната пресконференция с Тръмп в понеделник след срещата на високо равнище в Хелзинки, Финландия. \r\nПопитан дали ще екстрадира 12-те руски разузнавачи, обвинени от американската страна миналата седмица за намеса в компютрите на Демократическата партия, той каза, че може да изпълни това желание наполовина. \r\n\"Всъщност можем да допуснем официалните представители на Съединените щати ... в страната и те да присъстват на този разпит\" на 12-те на територията на  Русия. \r\n\"Тогава бихме очаквали, че американците ще се отзовават и ще разрешат разпита на  служители, включително офицери от правоприлагащите и разузнавателните служби на Съединените щати ... които имат нещо общо с незаконните действия на територията на Русия и трябва се намесят нашите правоприлагащи служби.  Юлиян Марков", "date": "2018.07.19", "title": "AFP: Доналд Тръмп отхвърли възможността да бъде разрешено на Русия да разпитва американски граждани"}
{"url": "http://www.focus-news.net/news/2018/07/19/2547446/reuters-donald-tramp-ima-namerenie-da-pokani-vladimir-putin-prez-esenta-vav-vashington.html", "text": "Доналд Тръмп има намерение да покани Владимир Путин през есента във Вашингтон, предава  Reuters . \r\nОт Белия дом заявяват, че американският президент „ е разпоредил на съветника по националната сигурност Джон Болтън да покани руския президент Владимир Путин на официално посещение във Вашингтон през есента“.  \r\n\"Срещата на върха с Русия беше голям успех, освен с истинския враг на хората – Медиите, разпространяващи фалшиви новини, пише Доналд Тръмп в социалната мрежа „Туитър“. \r\n\"Очаквам с нетърпение втората ни среща, за да можем да започнем да изпълняваме някои от обсъжданите неща\", каза Тръмп,имайки предвид тероризма, сигурността на Израел, разпространението на ядрени оръжия, кибератаките, търговията, Украйна, мирът  в Близкия изток и Северна Корея.  Юлиян Марков", "date": "2018.07.19", "title": "Reuters: Доналд Тръмп има намерение да покани Владимир Путин през есента във Вашингтон"}
