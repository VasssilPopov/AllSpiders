{"url": "http://www.focus-news.net/news/2019/11/13/2719276/republikanski-turnir-po-strelba-za-sluzhitelite-na-gdin-se-provede-za-vtora-godina.html", "text": "36 участници от всичките 12 затвори в страната се включиха в Републиканския турнир по стрелба за служители в системата на Главна дирекция „Изпълнение на наказанията“ (ГДИН), който се проведе днес край София, съобщиха от  Министерството на правосъдието . \r\nЗа втора поредна година ГДИН и Министерството на правосъдието организират спортното мероприятие, като амбицията е то да се превърне в традиционно. Заместник-министърът на правосъдието проф. Николай Проданов награди победителите в турнира и заяви, че с подобни инициативи, които  насърчават спортните дейности, се полагат усилия да се ограничават отрицателните последици от въздействието на работната среда. \r\nВ първенството първо място сред мъжете спечели Стилян Сивов от затвора в Стара Загора, а при жените – Галина Калчева от Варненския затвор.  В отборното класиране и тази година победиха служителите на затвора в Пазарджик, следвани от колегите си от Варна и Бургас.  \r\nПървият по рода си подобен турнир по стрелба носи името на Янко Янев – главен надзирател от Софийския затвор, който загуби своя живот, изпълнявайки служебните си задължения.", "date": "2019.11.13", "title": "Републикански турнир по стрелба за служителите на ГДИН се проведе за втора година"}
{"url": "http://www.focus-news.net/news/2019/11/13/2719280/vazstanoveno-e-dvizhenieto-po-pat-i-7-hitrino-venets-pri-razklona-za-s-slivak.html", "text": "Възстановено е движението по път I-7 Хитрино – Венец при разклона за с. Сливак. Това съобщиха от Агенция  \"Пътна инфраструктура\"", "date": "2019.11.13", "title": "Възстановено е движението по път I-7 Хитрино – Венец при разклона за с. Сливак"}
{"url": "http://www.focus-news.net/news/2019/11/13/2719275/promenya-se-metodikata-za-izchislenie-na-taksite-po-zhelezopatnata-infrastruktura.html", "text": "С постановление на Министерския съвет се променя Методиката за изчисляване на инфраструктурните такси, събирани от управителя на железопътната инфраструктура, приета с ПМС № 92 от 4 май 2012 г. (обн., ДВ, бр. 36 от 2012 г.). Това съобщиха от  правителствената информационна служба . \r\nС предложените промени таксата за достъп и използване на железопътната инфраструктура ще съдържа два компонента, към момента съществуващата такса за преминаване и такса за използване на електрозахранващо оборудване за задвижваща електроенергия. Същевременно от ценообразуващите елементи по Методиката на Комисията за енергийно и водно регулиране (КЕВР) са извадени преките разходи за контактна мрежа, включени в пакета за минимален достъп. Също така се въвежда и формула за изчисляване на таксата за използване на електрозахранващо оборудване за задвижваща електроенергия. \r\nПо този начин се спазват разпоредбите на Директива 2012/34/ЕС на Европейския парламент и на Съвета от 21 ноември 2012 година за създаване на единно европейско железопътно пространство и Регламент за изпълнение (ЕС) 2015/909 на Комисията от 12 юни 2015 г. относно реда и условията за изчисляване на преките разходи, направени вследствие на извършването на влаковата услуга.", "date": "2019.11.13", "title": "Променя се методиката за изчисление на таксите по железопътната инфраструктура"}
{"url": "http://www.focus-news.net/news/2019/11/13/2719283/aktsenti-v-sutreshniya-blok-dobro-utro-balgariya-po-radio-fokus-na-14-noemvri.html", "text": "След решението на Сливенския административен съд да определи като дискриминация спирането на дете от детска градина, заради непоставена ваксина, полюсните мнения по темата отново изплуваха. Чии интереси защитават подобни решения и крие ли това рискове? Темата коментираме с д-р Гергана Николова, член на УС на Българския лекарски съюз. Седмица след като президентът Румен Радев отказа да подпише указа за назначаването на Иван Гешев за главен прокурор, ВСС ще прегласува кандидатурата му. Темата за изборна на главния прокурор, у нас силно дискутирана, успя да свали правителството в Молдова. Словакия също не беше подмината от политическа криза именно заради тази фигура. Има ли опасност изборът да се окаже твърде драматичен и у нас? Отговорите ще потърсим с ръководителя на катедра „Публичноправни науки“ в УНСС проф. Валери Димитров. На 14 ноември- денят, в който е извършена първата масирана бомбардировка на София по време на Втората световна война, в Националния военноисторически музей ще бъде открито пространството за изживяване „Белезите на войната: загубеното архитектурно наследство на София“. Повече за нея ще ни разкаже директорът на културната институция доц. Соня Пенкова. Ливия Нинова от  Радио „Фокус“-Благоевград  ще насочи вниманието ни в аванс към „Нощта на театрите“ в Симитли.Тези и още теми - в сутрешния блок „Добро утро, България“ на  Радио „Фокус“  от 06.00 до 10.00 часа, с водещ Виктория Месробович – Кувенджиева.", "date": "2019.11.13", "title": "Акценти в сутрешния блок „Добро утро, България“ по Радио „Фокус“ на 14 ноември"}
{"url": "http://www.focus-news.net/news/2019/11/13/2719278/laurinas-yonushauskas-shte-e-pocheten-konsul-na-republika-balgariya-v-republika-litva.html", "text": "Министерският съвет прие решение за назначаването на литовския гражданин д-р Лауринас Йонушаускас за почетен консул на Република България със седалище в гр. Вилнюс, Република Литва и консулски окръг, обхващащ територията на Република Литва. Това съобщиха от  правителствената информационна служба . \r\nД-р Йонушаускас има дългогодишен опит в областта на бизнеса и държавната администрация. Като дипломат е отговарял за двустранните отношения между Литва и България. Бил е личен дипломатически сътрудник на президента на България Петър Стоянов по време на участието му в Международната конференция за сътрудничвество на страните от Централна и Източна Европа във Вилнюс на 4-6 септември 1997 г. Понастоящем д-р Йонушаускас е консултант в областта на изкуството и собственик на успешната компания „Arti Cubus”, с широка мрежа от контакти в литовските политически, бизнес и културни среди. \r\nБългария няма представителство на литовска територия, като посолството ни във Варшава е акредитирано за Република Литва и Република Латвия. Назначаването на д-р Йонушаускас за почетен консул ще допринесе за задълбочаване връзките на България с Литва във всички области от взаимен интерес и ще осигури възможности за оказване на консулско съдействие на българските граждани, пребиваващи в страната.", "date": "2019.11.13", "title": "Лауринас Йонушаускас ще е почетен консул на Република България в Република Литва"}
{"url": "http://www.focus-news.net/news/2019/11/13/2719277/pravitelstvoto-se-razporedi-s-imoti.html", "text": "Министерски съвет разреши продажба на три поземлени имота, собственост на „Напоителни системи“ ЕАД. Имотът в с. Крушаре, Община Сливен е с обща застроена площ 346 кв. м., а този в гр. Бобошево, Област Кюстендил - 122 кв. м. Третият поземлен имот с право на строеж е в гр. Сливен и е с обща застроена площ 793 кв. м. Продажбата им ще се извърши на търг при начални цени, не по-ниски от пазарните стойности, определени от независими оценители. Това съобщиха от  правителствената информационна служба . \r\nНа община Дупница се прехвърля собствеността върху имот - частна държавна собственост, намиращ се на ул. „Свети Георги“ № 2А в град Дупница. Имотът е с площ от 12 930 кв. м и представлява терен със сгради в него. Общината ще го използва за създаването на общински Младежки център за провеждане на безплатни образователни, социални, културни и спортни дейности, както и за реализиране на мерки за превенция на противоправното поведение сред подрастващите. Заниманията на децата ще се водят безвъзмездно от квалифицирани и правоспособни специалисти в съответните области. Всички необходими за тях материали ще се осигуряват от община Дупница.", "date": "2019.11.13", "title": "Правителството се разпореди с имоти"}
{"url": "http://www.focus-news.net/news/2019/11/13/2719286/obshtina-dupnitsa-poluchi-ot-ministerski-savet-teren-za-izgrazhdaneto-na-mladezhki-tsentar.html", "text": "Община Дупница получи от Министерски съвет терен за изграждането на Младежки център. Това съобщи за  Радио „Фокус” – Кюстендил  Христо Апостолов, пресаташе на Община Дупница. С решение на Министерски съвет от днес, имотът на така наречения КЕЧ е вече официално собственост на община Дупница. Имотът е с площ от 12 930 кв. м и разрушаващите се сгради в него. \"Може би 3 или 4 години се борихме, но накрая успяхме и вече е факт прехвърлянето. Благодаря на Министерски съвет за това решение днес. Знаете, че имаше много работа по инвестиционният проект, който да се реализира там, за да отговаря на изискванията за прехвърляне, но се справихме”, каза Христо Апостолов. Проектът за изграждането на  Младежки център вече е презентиран като част от последващата процедура по реализацията на начинанието. Той ще бъде за провеждане на безплатни образователни, социални, културни и спортни дейности, както и за реализиране на мерки за превенция на противоправното поведение сред подрастващите. Заниманията на децата ще се водят безвъзмездно от квалифицирани и правоспособни специалисти в съответните области. Венцеслав ИЛЧЕВ", "date": "2019.11.13", "title": "Община Дупница получи от Министерски съвет терен за изграждането на Младежки център"}
{"url": "http://www.focus-news.net/news/2019/11/13/2719282/balgariya-i-harvatiya-shte-zadalbochat-satrudnichestvoto-si-v-oblastta-na-kulturata.html", "text": "Правителството одобри съществено отклонение от проекта на Програма за сътрудничество в областта на културата между Министерството на културата на България и Министерството на културата на Хърватия за периода 2018-2021 г. Това съобщиха от  правителствената информационна служба . \r\nС РМС № 516 от 20 юли беше одобрен проект на Програма за сътрудничество в областта на културата между двете ведомства като основа за водене на преговори.  \r\nДвустранният документ не беше подписан в периода юли 2018 г. - октомври 2019 г. поради служебна ангажираност и динамика в работните програми на двете страни. Изменението на разпоредбите относно срока на действие на програмата - от 2018 — 2021 г. на 2019 - 2022 г., както и изменението на наименованието й съставляват съществено отклонение от проекта на договор и, съгласно чл. 11, ал. 2 от Закона за международните договори, е необходимо повторно съгласуване на проекта на програма. Останалите текстове и условия на програмата остават непроменени. \r\nНастоящият проект е изготвен в изпълнение на член 17 от междуправителствената Спогодба за сътрудничество в областта на културата, образованието и науката. Документът удовлетворява взаимните интереси на двете страни и съдържа всички необходими текстове за развитие на отношенията между Република България и Република Хърватия в областта на културата. \r\nПредлаганият проект на Програма регламентира възможностите за сътрудничество в областта на театъра, литературата, превода и публикуването на творби на писатели от другата страна, библиотечното и музейно дело, изобразителното изкуство, организирането на художествени изложби и музикални фестивали, киното, музиката и танца, аудиовизията и защитата на авторските права. Уточняват се ангажиментите на двете страни по опазването на културното наследство и сътрудничеството за предотвратяване на незаконната търговия с културни ценности.", "date": "2019.11.13", "title": "България и Хърватия ще задълбочат сътрудничеството си в областта на културата"}
{"url": "http://www.focus-news.net/news/2019/11/13/2719284/pravitelstvoto-odobri-proekt-na-nova-spogodba-mezhdu-republika-balgariya-i-kralstvo-niderlandiya-za-izbyagvane-na-dvoynoto-danachno-oblagane.html", "text": "Министерският съвет одобри проект на нова Спогодба между Република България и Кралство Нидерландия за избягване на двойното данъчно облагане с данъци на доходите и предотвратяване на отклонението и заобикалянето на данъчно облагане, който да послужи като основа за водене на преговори. Също така правителството упълномощи министъра на финансите да проведе преговорите и да подпише Спогодбата от името на Република България при условие за последваща ратификация. Това съобщиха от  правителствената информационна служба . \r\nМежду България и Нидерландия в момента действа Спогодбата, подписана в София на 6 юли 1990 г. в условията на различни икономически отношения между двете държави и при действието на различна правна регламентация в българското законодателство в областта на данъците. \r\nСключването на нова Спогодба между двете страни се налага и поради \r\nпоследните развития в областта на международното данъчно облагане, инициирани от държавите от Г-20 и Организацията за икономическо сътрудничество и развитие (ОИСР) за противодействие на свиването на данъчната основа и прехвърлянето на печалби.  \r\nНовите насоки в тази област се съдържат в Проекта „Свиване на данъчната основа и прехвърлянето на печалби” (Base Erosion and Profit Shifting - BEPS). BEPS предлага на държавите решения за преодоляване на различията в съществуващите международни данъчни правила, които позволяват на компаниите, чрез използването на схеми за агресивно данъчно планиране, да минимизират данъчните си задължения, прехвърляйки изкуствено корпоративните си печалби към юрисдикции с ниски или нулеви данъчни ставки. Мерките по Проекта BEPS създават и предпоставки за по-голяма данъчна предвидимост и правна сигурност за компаниите чрез намаляване на споровете между бизнеса и администрациите при прилагането на международните данъчни правила и изисквания.  \r\nДанъчните правила, възприети в проекта на Спогодба, са съобразени с \r\nдействащото българско данъчно законодателство и съвременните принципи и развития в международното данъчно облагане, отразени в актуалния Модел на данъчна спогодба на ОИСР.", "date": "2019.11.13", "title": "Правителството одобри проект на нова Спогодба между Република България и Кралство Нидерландия за избягване на двойното данъчно облагане"}
{"url": "http://www.focus-news.net/news/2019/11/13/2719281/pravitelstvoto-odobri-finansiraneto-na-publichna-darzhavna-infrastruktura-po-reda-na-zni.html", "text": "Правителството одобри финансирането на публична държавна инфраструктура по реда на Закона за насърчаване на инвестициите (ЗНИ). \r\nТова съобщиха от  правителствената информационна служба . От бюджета на Министерството на икономиката по бюджета на Агенция „Пътна инфраструктура“ ще бъдат предоставени средства за изграждането на елементи на пътната инфраструктура, публична държавна собственост - „Основен ремонт на път /О.п. Разград-Кубрат/ - жп гара Разград -/Разград-Дянково/ с обща дължина 4.607 км.“. Той се изгражда във връзка с изпълнението на сертифицирания по ЗНИ инвестиционния проект „Разширение на производството на основни продукти в „Амилум България“ ЕАД“, гр. Разград на „Амилум България” ЕАД. \r\nИнфраструктурата ще бъде собственост на Агенция „Пътна инфраструктура“ и ще се ползва от всички преминаващи - в това число и от предприятията в района, техните служители, доставчици и клиенти. Целта е възстановяване и подобряване на транспортно-експлоатационните качества, на настилката с оглед осигуряване условия за безопасност на движението и добро отводняване на пътя.", "date": "2019.11.13", "title": "Правителството одобри финансирането на публична държавна инфраструктура по реда на ЗНИ"}
{"url": "http://www.focus-news.net/news/2019/11/13/2718974/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Повече от година американската корпорация „Гугъл“ участва в секретен проект, в рамките на който е получила информация с медицински характер за няколко десетки милиона граждани на САЩ от 21 щата, съобщава изданието  The Wall Street Journal  , позовавайки се на източници. \r\nСпоред изданието „Гугъл“, в сътрудничество с медицинска организация Ascension, която притежава повече от 2,6 хиляди болници и други медицински заведения, миналата година е стартирала проект, наречен Project Nightingale. Като част от тази инициатива на „Гугъл“ са предоставени резултати от тестове, диагнози, хоспитализация, медицинска история, имена и дати на раждане на няколко десетки милиона пациенти в САЩ. Според изданието този масив от данни е бил необходим, за да може компанията да разработи нов софтуер, който да предлага на потребителите да направят корекции в процеса на лечение. \r\nИзданието отбелязва, че най-малко 150 служители на „Гугъл“ имат достъп до информация за пациентите. В същото време нито самите пациенти, нито медицинският персонал са наясно, че техните данни са прехвърлени на трети страни. \r\nСпоред източниците на изданието, някои служители  са повдигнали въпроса за законността на събирането на данни на други хора. От редакцията обаче подчертават, че американските закони позволяват на болниците да предоставят този вид информация на своите бизнес партньори, ако това ще помогне да се подобрят грижите за пациентите. Самите компании в отговор на публикацията издадоха прессъобщение, в което подчертаха, че не нарушават никакви закони и данните на пациентите са внимателно защитени. \r\n*** \r\n Президентът на Турция Реджеп Таийп Ердоган пристига в Белия Дом в сряда на фона на високото напрежение между Анкара и Вашингтон. Това напрежение ще се почувства най-силно в религиозното убежище на 200 мили северно в планините Поконо, домът на Фетуллах Гюлен, немощен ислямски проповедник, който направи своя мисия да насърчава умереното, нодернизирано лице на исляма пред милиони последователи по света – или човек, който заговорничи да свали Ердоган, в зависимост от гледната ви точка, пише американското консервативно издание  Washington Examiner  в материал, представен без редакторска намеса. \r\nОт години Ердоган иска екстрадицията на проповедника. И сега, след офанзивата на Анкара за изтласкване на кюрдсите формирования от „зоната за сигурност“ в Североизточна Сирия, заплахата от американски санкции и  държавна банка, обвинена в измама в нюйоркския съд, последователи на 78-годишния Гюлен се страхуват, че може той да бъде използван като пешка в по-голяма игра. \r\n„Ние сме много загрижени“, заяви Алп Асландаган, изпълнителен директор на Алианса за споделени ценности и съюзник на Гюлен. „Знаем, че отношенията между САЩ и Турция са много ценни за САЩ“, каза Асландаган. „Турция има много ценни активи и улеснява важни операции. Ние сме много притеснени, че правителството на Ердоган може да използва това като лост, за да получи Гюлен“. \r\nПроповедникът не е много известен в САЩ и никога не е виждан извън имението си от 26 акра в Сейлорбърг, където живее от 1999 година. Бившата ложна хижа бе купена от движението му, за да подслонява летни мюсюлмански лагери, но бе превърната в дом и убежище, когато Гюлен се премести в САЩ. \r\nТой пристигна след призиви на своите лекари, които го посъветваха, че сърцето му няма да издържи още дълго в напрегната политическа атмосфера на Турция.  \r\nВъпреки че гледа да не се набива на очи, неговото присъствие влияе на членовете на кръга около Тръмп и хвърля сянка върху регионалната политика. \r\nТурция твърди, че Гюлен е бил ръководител на неуспешния преврат през 2016 г. Около 300 души загинаха по време на опит на армейските офицери да завземат властта, който се провали в рамките на часове. \r\nПоследва прочистване на държавните служби, съдебната система и въоръжените сили. Десетки хиляди бяха задържани или отстранени от постовете си, много от тях са последователи на Гюлен и неговата глобална мрежа от благотворителни организации, бизнеси и училища. \r\nАсландаган заяви, че Гюлен винаги е отричал всяко участие и ще се подложи на независимо международно разследване. \r\n„Това беше шоу-преврат, направен, за да осигури повод за елиминирането на противниците“, твърди той. \r\nРегионалните наблюдатели не са толкова сигурни. Ник Данфорт, старши гостуващ сътрудник в германския фонд „Маршал“, заяви, че има консенсус, че гюленистите са замесени и може би са имали ръководна роля. \r\n„Въпреки това, турското правителство не е представило конкретни доказателства, които свързват самия Гюлен с преврата от вида, който би бил необходим за осигуряване на екстрадиция в американския съд“, каза той. \r\nЕрдоган е намерил влиятелни съюзници в преследването си на духовника. \r\nПървият съветник на Тръмп по национална сигурност Майкъл Флин беше лобист на бизнесмен, свързан с правителството на Ердоган, докато той съветваше кампанията през 2016 г. В изборния ден той написа статия за The Hill, в която описа Гюлен като „радикален ислямист“. \r\nИзпадането на Флин от кръга на Тръмп не попречи на Руди Джулиани да поеме каузата и той повдига въпроса толкова често по време на визитите си в Белия Дом, че бивш служител в администрацията описва това, като негово хоби, както твърди The Washington Post. \r\nПрез миналата година се появи информация, че администрацията на Тръмп обмисля да предаде Гюлен, за да разсее напрежението в Близкия Изток. Но планът да се използва Гюлен, притежател на зелена карта с правото да живее в САЩ, за да бъде убеден Ердоган да облекчи натиска върху Саудитска Арабия след убийството на журналиста Джамал Хашоги в Анкара, не стигна до никъде. \r\nНо регионалните експерти очакват въпросът да бъде повдигнат отново в сряда. \r\n„Те го правят всеки път“, твърди друг бивш служител в администрацията. „Няма да ме изненада изобщо, ако излязат с идеята, че предаването на Гюлен може да помогне за облекчаване на всички останали напрежения“. \r\nИ има много други напрежения. Конгресът наскоро разгневи Анкара, като призна клането на 1,5 милиона арменци през 1915 г. като геноцид. А в неделя съветникът по националната сигурност на Тръмп каза, че Турция ще бъде изправена пред санкции, ако не се откаже от наскоро закупените си руски системи за противовъздушна отбрана С-400, които заплашват американските военни самолети F-35. След това е Halkbank на Турция, която е обвинена в корупция в Ню Йорк. \r\nМиналата седмица Ердоган каза, че всичко ще бъде на масата. \r\n„Разбира се, ще обсъдим зоната за сигурност в Сирия и завръщането на бежанците. Ще обсъдим С-400, F-35, нашия търговски оборот от 100 милиарда долара. Също така ще обсъдим битката с ФЕТО и въпроса с Halkbank“, заяви Ердоган, като използва абревиатурата на турското правителство за „Фетулахистката терористична организация“. \r\nСтратегията му, каза Данфорт, е да използва отношенията си с Тръмп, за да защити Турция от по-враждебни настроения другаде в правителството. Но това не би му помогнало да се добере до възрастния духовник в Пенсилвания. \r\n„Имаме действащо върховенство на закона, което означава, че той не може да нареди да екстрадират Гюлен по този начин“, заяви той. \r\n*** \r\n  Ирак вижда Турция като възможен алтернативен път за износ и транзит на нефт от богатия на петрол регион Басра, който загуби голяма част от експорта си заради протестите в страната. Това заяви министърът на нефта на Ирак Фалах Аламри Джасим, цитиран от турското издание  Yeni Safak . \r\nИрак призовава турските инвеститори да разширят проектите за тръбопроводи от Басра до Джейхан и да реабилитират стратегически тръбопроводи, за да развият богатия на петрол град Басра, заяви Джасим. \r\nИрак поставя специален акцент върху енергийните коридори с Турция в търсенето на алтернативни експортни пътища, каза Аламри. \r\nТой определи Арабския залив като основен маршрут за износа на иракски нефт, но заяви, че страната също се нуждае от гъвкавост в своите маршрути за износ на нефт. \r\nТъй като напрежението в Арабския залив може да прекъсне транспортирането на иракски нефт до международните пазари, страната, чиято икономика е силно зависима от приходите от износ на суров петрол, търси алтернативни експортни пътища. Имайки предвид, че Сирия не е подходящ избор за инвестиции поради съображения за безопасност, Турция и Йордания се разглеждат като варианти за нови маршрути за петрола на Басра. \r\nОсновната цел на Багдад е да диверсифицира своите експортни пътища за петрол, каза Аламри и добави, че диверсификацията на експортните ресурси и маршрути зависи от нуждите на Ирак, политическата и икономическата ситуация и сигурността на тръбопроводите. \r\nПо-голямата част от доказаните запаси на нефт в Ирак са в южната част на страната и конкретно 60% от всички доказани запаси на нефт в Ирак са разположени в района на Басра с износ на над 3 милиона барела петрол на ден. \r\nАламри заяви, че развитието и сигурността на богатия на петрол град ще бъдат гарантирани, когато необходимите експортни планове и проекти се разширят. \r\nТурция участва в много проекти в иракския енергиен сектор и е известна като един от най-големите инвеститори в Ирак, посочи министърът. \r\n„Всъщност всички чуждестранни инвеститори в Ирак се конкурират помежду си“, отбеляза той и добави, че Китай, който е на първо място по инвестиции в енергия, особено в Басра, е следван от компании в САЩ, Южна Корея и Русия. \r\nИрак има за цел да удвои производството на петрол до 2030 г. \r\nЕнергийните отношения, които бяха един от проблемите между Анкара и Багдад, се обърнаха на нова страница, когато Турция се присъедини към администрацията на Багдад, след като иракското кюрдско регионално правителство проведе „референдум за независимост“ на 25 септември 2017 г. \r\nИрак, който произвежда повече от 3,5 милиона барела на ден има за цел да удвои производството си на нефт до 2030 г. В съответствие с тази цел Багдад отпусна инвестиционен бюджет от около 7 милиарда долара в началото на 2019 г. за разработване на пет гигантски нефтени находища в региона на Басра. \r\nВъпреки това, антиправителствените протести, които започнаха на 1 октомври и се разпространиха в цялата страна, породиха големи разходи за икономиката на страната, особено в търговията с петрол. След като демонстрантите затвориха главното пристанище на Ирак в Умм Касър близо до Басра, дейностите по вноса и износа на страната бяха затруднени. \r\nНа 3 октомври иракският премиер Адел Абдул-Махди призова за връщане към нормалния живот и заяви, че заплахата за нефтената промишленост, блокирането на достъпа до пристанищата и забавянето на влизането на търговски стоки в Ирак са причинили повишаване на цените.", "date": "2019.11.13", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/11/13/2718975/yeni-safak-irak-vizhda-turtsiya-kato-alternativa-za-iznosa-na-neft-ot-regiona-na-basra.html", "text": "Ирак вижда Турция като възможен алтернативен път за износ и транзит на нефт от богатия на петрол регион Басра, който загуби голяма част от експорта си заради протестите в страната. Това заяви министърът на нефта на Ирак Фалах Аламри Джасим, цитиран от турското издание  Yeni Safak . \r\nИрак призовава турските инвеститори да разширят проектите за тръбопроводи от Басра до Джейхан и да реабилитират стратегически тръбопроводи, за да развият богатия на петрол град Басра, заяви Джасим. \r\nИрак поставя специален акцент върху енергийните коридори с Турция в търсенето на алтернативни експортни пътища, каза Аламри. \r\nТой определи Арабския залив като основен маршрут за износа на иракски нефт, но заяви, че страната също се нуждае от гъвкавост в своите маршрути за износ на нефт. \r\nТъй като напрежението в Арабския залив може да прекъсне транспортирането на иракски нефт до международните пазари, страната, чиято икономика е силно зависима от приходите от износ на суров петрол, търси алтернативни експортни пътища. Имайки предвид, че Сирия не е подходящ избор за инвестиции поради съображения за безопасност, Турция и Йордания се разглеждат като варианти за нови маршрути за петрола на Басра. \r\nОсновната цел на Багдад е да диверсифицира своите експортни пътища за петрол, каза Аламри и добави, че диверсификацията на експортните ресурси и маршрути зависи от нуждите на Ирак, политическата и икономическата ситуация и сигурността на тръбопроводите. \r\nПо-голямата част от доказаните запаси на нефт в Ирак са в южната част на страната и конкретно 60% от всички доказани запаси на нефт в Ирак са разположени в района на Басра с износ на над 3 милиона барела петрол на ден. \r\nАламри заяви, че развитието и сигурността на богатия на петрол град ще бъдат гарантирани, когато необходимите експортни планове и проекти се разширят. \r\nТурция участва в много проекти в иракския енергиен сектор и е известна като един от най-големите инвеститори в Ирак, посочи министърът. \r\n„Всъщност всички чуждестранни инвеститори в Ирак се конкурират помежду си“, отбеляза той и добави, че Китай, който е на първо място по инвестиции в енергия, особено в Басра, е следван от компании в САЩ, Южна Корея и Русия. \r\nИрак има за цел да удвои производството на петрол до 2030 г. \r\nЕнергийните отношения, които бяха един от проблемите между Анкара и Багдад, се обърнаха на нова страница, когато Турция се присъедини към администрацията на Багдад, след като иракското кюрдско регионално правителство проведе „референдум за независимост“ на 25 септември 2017 г. \r\nИрак, който произвежда повече от 3,5 милиона барела на ден има за цел да удвои производството си на нефт до 2030 г. В съответствие с тази цел Багдад отпусна инвестиционен бюджет от около 7 милиарда долара в началото на 2019 г. за разработване на пет гигантски нефтени находища в региона на Басра. \r\nВъпреки това, антиправителствените протести, които започнаха на 1 октомври и се разпространиха в цялата страна, породиха големи разходи за икономиката на страната, особено в търговията с петрол. След като демонстрантите затвориха главното пристанище на Ирак в Умм Касър близо до Басра, дейностите по вноса и износа на страната бяха затруднени. \r\nНа 3 октомври иракският премиер Адел Абдул-Махди призова за връщане към нормалния живот и заяви, че заплахата за нефтената промишленост, блокирането на достъпа до пристанищата и забавянето на влизането на търговски стоки в Ирак са причинили повишаване на цените. \r\n \r\nПревод и редакция:", "date": "2019.11.13", "title": "Yeni Safak: Ирак вижда Турция като алтернатива за износа на нефт от региона на Басра"}
{"url": "http://www.focus-news.net/news/2019/11/13/2719288/odobreni-sa-rezultatite-ot-chetvartata-sesiya-na-mezhdupravitelstvenata-balgaro-turkmenistanska-komisiya-za-ikonomichesko-satrudnichestvo.html", "text": "Министерският съвет одобри резултатите и утвърди Протокола от Четвъртата сесия на Междуправителствената българо-туркменистанска комисия за икономическо сътрудничество. Заседанието беше проведено на 11 август в гр. Туркменбаши, Туркменистан. Това съобщиха от  правителствената информационна служба . \r\nНа сесията бяха обсъдени въпроси в основните области на двустранно сътрудничество: взаимна търговия, строителство, туризъм, селско стопанство, транспорт, информационни технологии и съобщения, енергетика, образование, младеж и спорт, здравеопазване. Бяха набелязани съгласувани мерки за разширяване на сътрудничеството и деловите връзки между двете страни в областите от взаимен интерес. \r\nВ рамките на сесията Изпълнителната агенция за насърчаване на малките и средните предприятия от българска страна, съвместно с Търговско-промишлената палата на Туркменистан, организира кръгла маса и двустранни срещи, по време на които представители на бизнес средите на България и Туркменистан обсъдиха възможностите за сътрудничество в области от взаимен интерес и установиха нови бизнес контакти.", "date": "2019.11.13", "title": "Одобрени са резултатите от четвъртата сесия на Междуправителствената българо-туркменистанска комисия за икономическо сътрудничество"}
{"url": "http://www.focus-news.net/news/2019/11/13/2719285/balgariya-i-sarbiya-shte-razvivat-satrudnichestvoto-si-v-oblastta-na-mladezhta-i-sporta.html", "text": "Правителството одобри проект на Меморандум за разбирателство между Министерството на младежта и спорта на Република България и Министерството на младежта и спорта на Република Сърбия за сътрудничество в областта на младежта и спорта. Това съобщиха от  правителствената информационна служба . \r\nДвете страни ще насърчават обмена на опит в институционалното сътрудничество; областта на науката и технологиите, приложени към спорта; спортната медицина; борбата срещу негативните явления в спорта; организирането на спортни мероприятия; обучението на спортни специалисти; програми за подкрепа и насърчаване на спорта за хора с увреждания; областта на жените и спорта; спортната инфраструктура; спортния туризъм и младежкия обмен; обмена на опит в младежките политики, проекти и програми.", "date": "2019.11.13", "title": "България и Сърбия ще развиват сътрудничеството си в областта на младежта и спорта"}
{"url": "http://www.focus-news.net/news/2019/11/13/2718979/edi-rama-prishtina-zaplashva-vanshnata-politika-na-albaniya.html", "text": "Албанският премиер Еди Рама заяви, че с противопоставянето си на инициативата за създаване на балкански „мини Шенген“, косовските политици заплшват външната политика на Албания заради своите вътрешнополитически интереси, пише белградският ежедневник  „Политика“ . \r\nМинистър-председателят заяви пред тиранския Top Channel, че дълго е обяснявал на Албин Курти, лидерът на Движение „Самоопределение“ и най-вероятен следващ премиер на Косово, защо е важен „мини Шенген“ и че би бил много изненадан, ако той не е разбрал, защото, както добави Рама, Курти е доста интелигентен. \r\n„Ако той се преструва, че разбира или не разбира, това е негов избор, но изглежда, че използва външната политика с Албания във вътрешната политика. Не вярвам, че това е всичко, има време да разговаряме и да задълбочим дискусиите“, заяви албанският премиер. \r\nКоментирайки изявлението на Курти за отваряне на границите между Албания и Косово, той каза, че подобно нещо не може да стане без съгласието на Сърбия. \r\n„Ако Курти иска да отвори границите, тогава той трябва да получи съгласието на всички държави“, посочи Рама. \r\nАлбанският премиер заяви също, че ръководството в Прищина не е поискало становището му, когато е взело решение да наложи 100-процентови мита върху стоките от Сърбия, но че истински подкрепя решението, предимно като действие, което трябва да има политически, а не икономически резултат. \r\n \r\nПревод и редакция:", "date": "2019.11.13", "title": "Еди Рама: Прищина заплашва външната политика на Албания"}
{"url": "http://www.focus-news.net/news/2019/11/13/2718976/predstoyashti-sabitiya-v-stranata-za-13-noemvri-agentsiya-fokus.html", "text": "*** \r\n \r\nОт 09:00 часа ще се проведе заседание на Народното събрание.  \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 09:00 часа в Гранд хотел София, зала „Триадица“ ще бъде отпразнуван Световния ГИС Ден 2019. На събитието за поредна година ГИС обществото в България, в лицето на ГИС Алианс, ще събере представители на държавна администрация, академичните среди и бизнеса, на конференция синтезираща опита и иновациите в бранша. Темата тази година е: „ГИС и Инфраструктура за ВиК сектора“. На събитието ще присъстват: Росен Желязков, министър на транспорта, информационните технологии и съобщенията, Джъстин П. Фридман, заместник-посланик на САЩ в България, Красимир Живков, заместник-министър на околната среда и водите и Мария Габриел, еврокомисар \"Иновации и младеж\" в Европейската комисия. \r\n \r\n*** \r\n \r\nОт 09.30 часа – 3 състав, на Софийски градски съд ще гледа дело НОХД № 3959/2019 г. разпоредително заседание срещу Мирослав Николов (бивш шеф на фонд „Земеделие“), обвинен за сключване на неизгодна сделка. \r\n \r\n*** \r\n \r\nОт 9:30 в централата на НЗОК  (ул. „Кричим“-1) – централно  фоайе, ръководството на Български лекарски съюз ще даде кратък брифинг, на който ще очертае основните искания, които съсловната организация ще отстоява по време на преговорния процес по НРД 2020 г. \r\n \r\n*** \r\n \r\nОт 10.00 часа в УПМБАЛ „Св. Йоан Кръстител“ 6-членна китайска делегация, посещаваща България по инициатива на БСП, ще се срещне с проф. д-р Цветомир Димитров и ръководството на болницата. \r\n \r\n*** \r\n \r\nОт 11.00 часа МВР ще даде брифинг по повод втора част от Акция „Зима“. \r\n \r\n \r\n*** \r\n \r\nОт 13.00 часа в УМБАЛ „Царица Йоанна“ – ИСУЛ 6-членна китайска делегация, посещаваща България по инициатива на БСП, ще се срещне с проф. д-р Бойко Коруков и негови колеги. \r\n \r\n*** \r\n \r\nОт 12.30 часа в Аулата на Софийския университет „Св. Климент Охридски“ ще се състои публична дискусия на министъра на образованието и науката Красимир Вълчев със студенти на тема: \"Висшето образование в България - предизвикателства и решения\". \r\n \r\n*** \r\n \r\nOт 14.30 часа в зала „Изток“ Народното събрание ще бъде домакин на кръгла маса на тема „Антибиотиците: Използвайте отговорно“. \r\n \r\n*** \r\n \r\nОт 16.00 часа в зала „Рубин“, хотел „Рамада София Сити Център“, ще бъде открита 11–та Национална среща на експертите по програми и проекти в общините. \r\n \r\n*** \r\n \r\nОт 19:00 часа в Драматичен театър „Никола Вапцаров” ще се състои спектакълът „Непоправимо” от Щефан Фьогел на Сливенският драматичен театър. \r\n \r\n \r\n*** \r\n \r\nОт 11.00 часа в КЦ „Морско казино“ ще започне пресконференция за представяне постиженията на бургаските състезатели по спортна акробатика на приключилото Европейско първенство в Израел. \r\n \r\n \r\n*** \r\n \r\nOт 11.00 чaса в залата на Областна администрация, ученици от шест училища в Бургас ще отбележат заедно Международния ден на толерантността. \r\n*** \r\n \r\nОт 10.00 часа в Зала 3 на хотел „Черно море“ ще бъде отбелязано мероприятието  \r\n „Дните на медиацията във Варна“, организирани от Камара на медиаторите в България, Окръжен съд- Варна и Институт „Итера“.  \r\n \r\n \r\n*** \r\n \r\nОт 15.00 часа в Музея за история на Варна, където ще се проведе Национална кръгла маса „100 години Ньойски мирен договор  27 ноември 1919 – 2019 г.”. Фестивалната програма включва и изложба на карикатури от Първата световна война, като експозицията е подготвена от възпитаници на школата по история към Първа езикова гимназия, с ръководител Нели Димова. \r\n \r\n \r\n \r\n*** \r\n \r\nОт 9.00 часа в Заседателната зала на Областна администрация - Враца ще се проведе първото заседание на Областната координационна група за учене през целия живот. На заседанието ще се приеме съставът на координационната група и Правилникът за дейността й. \r\n \r\n*** \r\n \r\nОт 15:00 часа в Конферентната зала на Общностния център за деца и семейства, където ще се състоят практически обучения на медицинските специалисти от училищно и детско здравеопазване за съвременни инжекционни техники и боравене с актуални технически средства, свързани с обслужването на болни с диабет. \r\n \r\n*** \r\n \r\nОт 10.00 часа в Регионалния пресклуб на БТА ще се проведе пресконференция на новоизбрания и встъпил в длъжност кмет на община Чупрене Анжело Добричов и общинският съветник Илиян Тонин, който е и председател на Общинската организация на ПП ГЕРБ-Чупрене. \r\n \r\n*** \r\n \r\nОт 09.30 часа ще се проведе акция по кръводаряване под мотото: „В кръвта ти е да спасяваш животи”. \r\n \r\n*** \r\n \r\nОт 17.30 часа,  в читалището ще се проведе изложба и дискусия на тема: „След стената. 30 години по-късно”. \r\n \r\n*** \r\n \r\nОт 17.30 часа в Арт център ще бъде открита изложба на Димитър Петров. \r\n \r\n*** \r\n \r\nВ 09.00 часа в зала 2 на Окръжния съд ще се проведе заседание по делото срещу бившия началник на полицията в Асеновград Димчо Темелков, обвинен в неизпълнение на длъжностните му задължения.  \r\n \r\n*** \r\n \r\nВ 10.00 часа в зала 1 на Окръжния съд ще се проведе заседание по делото срещу Димитър Х., обвинен че при управление на моторно превозно средство – лек автомобил марка „Пежо“ е нарушил правилата за движение и по непредпазливост е причинил смъртта на велосипедиста А. Е. /77 г./.  \r\n \r\n*** \r\n \r\nВ 12.00 часа в офиса на ПП ''Съюз за Пловдив'' на ул. \"Софроний Врачански\" ще се състои пресконференция на съветниците в Общинския съвет от политическата сила. \r\n \r\n \r\n*** \r\n   \r\nОт 11.00 часа в зала 712 на Областна администрация-Разград ще заседава Постоянната областна епизоотична комисия.", "date": "2019.11.13", "title": "Предстоящи събития в страната за 13 ноември (Агенция „Фокус“)"}
{"url": "http://www.focus-news.net/news/2019/11/13/2718978/reuters-turski-patrul-e-otkril-ogan-po-protestirshti-kyurdi-v-kobani.html", "text": "Турски военни, които са провеждали съвместно патрулирани с руски военнослужещи в северната част на Сирия в рамките на двустранното споразумение от 22 октомври, са открили огън с бойни патрони срещи демонстранти в предимно кюрдския град Кобани, провинция Алепо, съобщава  Reuters , като се позовава на очевидци. \r\nСпоред информация на базираната в Лондон неправителствена организация „Сирийска обсерватория за човешки права“, в резултат са загинали двама души, а още седем са получили наранявания. \r\nОт Анкара и Москва засега не споменават за подобен инцидент. \r\n \r\nПревод и редакция:", "date": "2019.11.13", "title": "Reuters: Турски патрул е открил огън по протестирщи кюрди в Кобани"}
{"url": "http://www.focus-news.net/news/2019/11/13/2719279/afp-zapochna-parvoto-televizionno-izlachvane-na-izslushvaniyata-po-impiychmant-na-donald-tramp.html", "text": "Камарата на представителите на САЩ откри първото си изслушване, излъчвано по телевизията, свързано с процедурата по импийчмънт на президента на САЩ Доналд Тръмп, предава  AFP . \r\nДемократическата партия в американския парламент се стреми да докаже, че държавният глава е злоупотребил с властта си за политическа изгода. \r\nДвама американски дипломати ще свидетелстват пред Комисията по разузнаването. Това са Действащият посланик на Вашингтон в Украйна Уилиам Тейлър и сътрудникът на американските служби по външните работи, Джордж Кент.  \r\n \r\n : Теодор Пенев", "date": "2019.11.13", "title": "AFP: Започна първото телевизионно излъчване на изслушванията по импийчмънт на Доналд Тръмп"}
{"url": "http://www.focus-news.net/news/2019/11/13/2718981/the-times-shte-spechelyat-li-konservatorite-parlamentarnite-izborii.html", "text": "Борис Джонсън не свика тези избори просто, за да реализира Брекзит. Той го направи, защото си мисли, че ще победи и ще получи своя мандат като премиер за следващите пет години, пише авторитетното британско издание  The Times . \r\nИ ако погледнете анкетите, знаците изглеждат добри за Джонсън. Консерваторите имат 14% преднина пред лейбъристите, докато Джереми Корбин има най-нисък рейтинг от всички партийни лидери. На тази основа торите могат с основание да очакват да излязат с мнозинство от над 40 депутати в следващата Камара на общините. \r\nНо мнозина предричаха, че Тереза Мей ще спечели парламентарните избори през 2017 година с мнозинство от над 100 депутати. Вижте какво се случи тогава. \r\nКакто отбелязва експертът по социологическите проучвания Джон Къртис, преднината на Мей от 16 процента в анкетите е била дори по-голяма от тази на Джонсън в този момент на кампанията, но тя се е стопила до само 2,5% в деня на вота. \r\nКонсерваторите също ще трябва да спечелят места от лейбъристите, просто за да изравнят 317-те депутати, които Мей спечели миналия път. \r\nВъпреки това, ако съществения отлив на лейбъристи към Консервативната партия в текущите анкети се реализира на урните, има близо 50 места на работническото движение, които могат да преминат към торите. Спечелването им ще е повече от компенсация за загубите другаде. \r\nНещо повече, те са непропорционално разположени в северната част на Англия и Мидландс, където мнозина избиратели подкрепиха излизането от ЕС, макар че при 55% средната подкрепа за излизане в тези райони, тя е само малко над 52% от гласовете в цялата страна. \r\nКолумнистът на „Таймс“ Дани Финкълщайн посочва, че консерваторите правят две неща, които затрудняват победата им. Те се опитват да си осигурят повече депутати за евентуалното им четвърто поредно правителство, нещо, което не се е случвало преди в модерната политика на Великобритания. \r\nСъщо така, те „целят да уволнят някои стари избиратели и да наемат някои нови, които все още не са приели работата“. \r\nНапълно възможно е торите да загубят традиционните консервативни избиратели, които искат оставане в ЕС и в същото време да не спечелят лейбъристите, които искат излизане от Съюза. \r\nА на Лейбъристката партия не й трябва мнозинство, за да дойде на власт. На нея просто й трябва Консерваторите да нямат такова. \r\nТрудно е да се види от кого ще получат подкрепа торите, ако са най-голямата партия в парламента, но без болшинство. От Шотландската национална партия (СНП)? Очевидно не. Либерал-демократите? Е, те биха настоявали да спрат Брекзит по един или друг начин, условие, което консерваторите не могат да приемат. \r\nДемократичната юнионистка партия (ДЮП)? Не и след като Джонсън ги предаде заради последното споразумение за оттегляне с Брюксел. \r\nТака че, ако господин Джонсън не спечели мнозинство, шансът Корбин да се окаже в Даунинг стрийт 10 е огромен. \r\n \r\nПревод и редакция:", "date": "2019.11.13", "title": "The Times: Ще спечелят ли консерваторите парламентарните избори?"}
{"url": "http://www.focus-news.net/news/2019/11/13/2718980/rossiyskaya-gazeta-anatomiya-na-impiychmanta.html", "text": "В сряда директно по американските телевизионни канали ще бъде излъчена грандиозна политическа драма. В Палатата на представителите на САЩ започват публичните изслушвания по импийчмънта на президента Доналд Тръмп, които досега се провеждаха само при закрити врата. Така американците сами ще могат да си направят изводите за обвиненията, които бяха издигнати срещу държавния глава от неговите противници от Демократическата партия. Повечето експерти не се съмняват, че до края на годината Тръмп ще стане едва третия президент в историята, срещу когото ще започне процедура по импийчмънт, пише вестник  „Российская Газета“ . \r\n \r\n Как се прави това?  \r\nПроцесът на изгонване на президента от Белия дом може да бъде разделен на пет стъпки: разследване - обвинение - импийчмънт - съд - присъда. \r\nСпоред Конституцията ключовете на първите три стъпки се намират в долната камара на Конгреса на САЩ, където мнозинството е на противниците на Тръмп от Демократическата партия (235 от 435 места). Това им даде възможност да започнат разследване. Ако направим аналогии със съдебната система, тогава този състав играе ролята на прокуратурата - той събира данни за обвинението и предлага наказание. Конгресмените демократи имат силата да внесат импийчмънт срещу Тръмп, тъй като за това е достатъчно обикновено мнозинство (218). Тогава обаче трябва да се състои процес, който се провежда в горната камара - Сенатът. Именно сенаторите ще гласуват, за да оправдаят държавния глава или да го уволнят. \r\n \r\n Какви всъщност са обвиненията?  \r\nКонгресмените демократи събират докзателства за това, че Тръмп и неговите съветници са притискали Киев, като са го заплашвали да прекратят военната помощ, ако той не се съгласи да търси компромати срещу бившия вицепрезидент на САЩ Джо Байдън и неговия син Хънтър, заемал пост в борда на директорите на украинската газова компания Burisma Holdings. Байдън е един от най-вероятните съперници на Тръмп за изборите през 2020 година и затова, както са уверени демократите, президентът на САЩ е използвал външната политика за лична политическа изгода. \r\nНо републиканците, подкрепящи Тръмп, дадоха да се разбере, че не са съгласни с това тълкуване. Информационният ресурс axios.com съобщи, че повечето сенатори смятат, че: „Действията на Тръмп са неуместни, но не и незаконни“. \r\n \r\n Това ли е краят на Тръмп? \r\nЕдва ли. Ако погледнем историята, то се вижда, че е много по-лесно импийчмънтът да бъде внесен, отколкото да бъде доведен до край. В историята на САЩ има три разследвания срещу президенти (1868 година срещу Андрю Джонсън, 1974 срещу Ричард Никсън и 1998 срещу Бил Клинтън, но нито едно от тях не довежда до импийчмънт). \r\nГлавният щит на Тръмп са неговите съюзници-републиканци в Сената. За да влезе в сила импийчмънтът, той трябва да бъде подкрепен от 67 от 100-те сенатори. Но противниците на Тръмп имат само 48 мандата и следователно те трябва да привлекат поне 20 републиканци на своя страна. \r\n \r\n Могат ли съюзниците да предадат Тръмп?  \r\nМогат, защото малцина във Вашингтон симпатизират искрено на своенравния и ексцентричен президент, който дойде на власт с обещания да преструктурира политическия ред. Но политиката в Америка се прави по сметка. Конгресмените подкрепят Тръмп не от любов, а защото електоратът на партията, който се състои от консервативни американци, гласува за него и неговите идеи. Но ако обикновените избиратели изведнъж се отвърнат от Тръмп, за конгресмените ще стане неизгодно да го подкрепят. \r\nЗасега президентът е вън от опасност. Макар и половината от американците да подкрепят импийчмънта, дори след публикацията на всички факти около разговора Тръмп-Зеленски популярността на държавния глава сред консерваторите не намаля. Както показа последната анкета на Gallup, тя остава на ниво 87%. \r\n \r\n И какво означава всичко това?  \r\nАко няма нови и много значими обвинения срещу Тръмп, импийчмънтът най-вероятно ще приключи без резултат. Но колко дълго президентът ще остане на стола си в Белия дом, все още е открит въпрос. В края на краищата през ноември 2020 г. САЩ ще проведат избори, на които Тръмп ще се опита да бъде преизбран за втори мандат. \r\nДори ако импийчмънтът не стигне до края, той ще се превърне в централната тема на предизборната кампания. Битките около него във Вашингтон ще парализират всяка законодателна дейност и ще заемат лъвския дял от работното време на политиците, което едва ли ще зарадва американците, които чакат решение на належащи социални проблеми, а не политически интриги. \r\nВ такава ситуация всяка от двете партии ще се опитва по всякакъв начин да привлече към врага гнева на избирателите за бъркотията във властта. Това означава, че кампанията ще бъде мръсна и има всички шансове да надмине дори борбата през 2016 г., която беше определена за една от най-черните от десетилетия. \r\n \r\nПревод и редакция:", "date": "2019.11.13", "title": "„Российская Газета“: Анатомия на импийчмънта"}
{"url": "http://www.focus-news.net/news/2019/11/13/2718985/s-konkretni-merki-i-s-pomoshtta-na-partnyori-se-ochakva-da-badat-postignati-tselite-na-natsionalna-programa-za-razvitie-balgariya-2030-obzor.html", "text": "Днес се проведе заседание на Националния съвет за тристранно сътрудничество по проекта на Национална програма за развитие \"България 2030“. Програмата е рамков стратегически документ от най-висок порядък в йерархията на националните програмни документи, детерминиращ визията и общите цели на политиките за развитие във всички сектори на държавното управление. Основните три цели в програмата са Технологична трансформация, Демографски подем и Намаляване на неравенствата. Зам.-министърът на финансите Маринела Петрова заяви, че програмата ще се променя през следващата година. Тя посочи, че се предвижда документът с всички съпътстващи анализи да бъде одобрен от Министерски съвет до края на 2020 г. \"Ние разглеждахме Национална програма за развитие \"България 2030\" за частта \"визия, приоритети и цели\". На база на това, ще доразвием детайлите с конкретни мерки и с помощта на социални партньори, за да постигнем целите и приоритетите, които са заложени\", допълни Петрова. По думите й са дефинирали тези приоритети на базата на постигнатото до момента. Петрова посочи още, че имат ясна представа и за това какви са финансовите показатели спрямо целите. Пламен Димитров от КНСБ изтъкна, че имат няколко позитивни коментара по отношение на предложената Национална програма за развитие \"България 2030\" и доста критики, които са изложили на самото заседание. По думите му е похвално, че програмата стъпва върху целите на ООН за дългосрочно развитие, но тези цели не са достатъчни. Димитров е на мнение, че програмата трябва да бъде доработена. Ваня Григорова от КТ \"Подкрепа\" допълни, че в следващия вариант на програмата биха искали да се наблегне на сивия сектор. По думите ѝ преди да бъде започната програмата \"България 2030\" е трябвало да се направи анализ на това какво сме успели да постигнем по програма \"България 2020\", какво не сме успели да постигнем и защо. \r\nЗорница КОСТАДИНОВА", "date": "2019.11.13", "title": "С конкретни мерки и с помощта на партньори се очаква да бъдат постигнати целите на Национална програма за развитие \"България 2030“ (ОБЗОР)"}
{"url": "http://www.focus-news.net/news/2019/11/13/2719289/pravitelstvoto-odobri-proekt-na-programa-za-satrudnichestvo-s-kuba-v-oblastta-na-kulturata.html", "text": "Правителството одобри проект на Програма между Министерството на културата на Република България и Министерството на културата на Република Куба за сътрудничество в областта на културата за периода 2020-2022 г. Това съобщиха от  правителствената информационна служба . \r\nПрограмата удовлетворява взаимните интереси на двете страни и съдържа необходимите текстове за развитие на двустранните отношения между Република България и Република Куба в областта на културата. \r\nПрограмата регламентира възможностите за сътрудничество в областта на музиката, танца, фолклора, филмовото изкуство, литературата, превода, библиотечното и музейно дело, изобразителното изкуство, организирането на художествени изложби и музикални фестивали. Уточняват се и възможностите за сътрудничество между двете страни по отношение на опазването на културното наследство.", "date": "2019.11.13", "title": "Правителството одобри проект на програма за сътрудничество с Куба в областта на културата"}
{"url": "http://www.focus-news.net/news/2019/11/13/2718983/ria-novosti-izraelskata-armiya-nanase-udari-po-ivitsata-gaza-v-otgovor-na-raketnoto-napadenie.html", "text": "Израелската армия атакува обекти в Ивицата Газа, предава руската агенция  РИА Новости , като се позовава на информация на Израелските отбранителни сили (ЦАХАЛ).  \r\n„Към настоящия момент ЦАХАЛ нанасят удари по целите на палестинската групировка „Ислямски джихад“ в Ивицата Газа“, се казва съобщението на израелските военни. \r\nЛиквидирането на лидера на „Ислямски джихад“ в Газа Баха Абу ал-Ата от израелските ВВС доведе до най-голямото изостряне на отношенията между Израел и Палестина през последните няколко месеца. Израел обвинява Ал-Ата за стотици терористични атаки срещу цивилно население и военни на страната. \r\nНад 50 ракети бяха изтреляни срещу територията на Израел, 20 от които са прихванати от ПВО на страната.", "date": "2019.11.13", "title": "РИА Новости: Израелската армия нанасе удари по Ивицата Газа в отговор на ракетното нападение"}
{"url": "http://www.focus-news.net/news/2019/11/13/2718977/a1-on-makedoniya-cherna-gora-ne-iska-da-se-vklyuchva-v-balkanskiya-shengen.html", "text": "Министърът на икономиката на Черна гора Драгица Секулич заяви, че включването към инициативата за създаване на „Балкански Шенген“, която бе оглавена от Албания, Северна Македония и Сърбия, ще бъде загуба на енергия, защото страната вече е отворила своите и премахна търговските бариери за съседите, предава македонският портал  „А1 Он“ . \r\nТя каза, че Черна гора е член на CEFTA, Централноевропейското споразумение за свободна търговия, регионална инициатива за страните от Западните Балкани, която гарантира свободния поток на хора и стоки. \r\n„Разбирам инициаторите. Това са държави, които поради различните търговски бариери, които си поставят една срещу друга, може да се нуждаят от нова инициатива, за да обещаят отново да направят това, което сме правили отдавна“, заяви Секулич пред обществената телевизия на страната. \r\nНа среща на върха в Охрид в северна Македония на 10 ноември албанският премиер Еди Рама, премиерът на Северна Македония Зоран Заев и сръбският президент Александър Вучич обещаха да работят заедно за премахване на бариерите пред движението на стоки и хора между трите балкански страни. \r\nТе поканиха и други балкански страни да се присъединят към инициативата. \r\nСлед срещата Заев заяви, че \"малката шенгенска зона\" ще помогне за стимулиране на икономическия растеж и чуждестранните инвестиции. \r\n \r\nПревод и редакция:", "date": "2019.11.13", "title": "„А1 Он“ (Македония): Черна гора не иска да се включва в „Балканския Шенген“"}
{"url": "http://www.focus-news.net/news/2019/11/13/2718982/daily-express-poslednata-anketa-pokazva-prednina-ot-14-na-konservatorite-pred-leybaristite.html", "text": "Консервативната партия увеличи сериозно преднината си пред лейбъристите на фона на обявлението от Найджъл Фараж, че „Партия Брекзит“ няма да изправя кандидати за места, които понастоящем се държат от торите, пише британското евроскептично издание  The Daily Express . \r\nПоследното проучване на общественото мнение за предсрочните парламентарни избори на 12 декември, проведено от YouGov за вестник The Times, дава 14% преднина на Консервативната партия пред лейбъристите. Данните, събрани от 11-12 ноември, за първи път показват, че партията на Борис Джонсън е получила над 40% от гласовете в анкета на YouGov от създаването на „Партия Брекзит“ през февруари. Проучването постави \"торите\" на 42 процента, а Лейбъристката партия на Джереми Корбин е на второ място - на 28 процента. \r\nАнкетата показва срив на „Партия Брекзит“ от 9 на 4 процента, в сравнение с проучване, направено само няколко дни по-рано – на 8 ноември. \r\nЛибералдемократическата партия остава трета с 15%. \r\nИзследването разкрива и увеличение на дяла на гласовете на двете партии, който е достигнал 70 процента - най-високото в анкетата на YouGov от март. \r\nКрис Къртис, който работи за социологическата компания, заяви, че през юни делът на двете партии е бил едва 36 процента. \r\n  \r\nПревод и редакция:", "date": "2019.11.13", "title": "Daily Express: Последната анкета показва преднина от 14% на консерваторите пред лейбъристите"}
{"url": "http://www.focus-news.net/news/2019/11/13/2718988/problemite-v-izbornoto-zakonodatelstvo-vav-fokusa-na-polititsite-obzor.html", "text": "БСП инициира дебат за подобряване на изборното законодателство. Дебатът се проведе в зала \"Запад\" на Народното събрание. На срещата присъстваха лидерът на БСП Корнелия Нинова, заместник-председателите на ПГ на \"БСП за България\" Крум Зарков и Георги Свиленски. В дебата се включиха представители на ДПС в лицето на Йордан Цонев и Хамид Хамид, на ВМРО и \"Воля\". На брифинг след инициираната среща  лидерът на БСП Корнелия Нинова  заяви, че предлага Временна анкетна комисия за проблемите в изборното законодателство.  \"Местните избори минаха и в тях имаше редица проблеми, които по мнение на различните парламентарни и политически сили изкривяват вота и не отразяват обективното гласуване на хората. Ето защо поканихме представители на всички парламентарни групи, за да обсъдим проблемите в изборното законодателство. Това, което е нашата работа, на депутатите, да гарантираме през ИК честността и прозрачността на изборите. Изразяваме общо съжаление, че колегите от ГЕРБ не се отзоваха. Оставаме отворени към тях и ги каним да се присъединят към тези разговори\", заяви още Нинова.  Зам.-председателят на ПГ на ДПС Йордан Цонев  заяви, че на срещата са се обединили, че има проблеми в Изборния кодекс и в изборния процес. \"Доколкото ние днес водим един предварителен разговор без съгласието на нашите парламентарни групи, казахме, че пороците на изборния кодекс са видими от цялото общество. Всяка парламентарна група изтъкна своето виждане. Обединихме се около това, че има два механизма, през които може да се реши проблемът. Единият е през постоянната правна комисия, като се отвори въпрос с внасяне на съответни изменения на ИК и оттам да почне дебата, а другият механизъм е да съставим нарочна комисия. Такава имаше при съставянето на този Изборен кодекс. Можем да го поправим с такава нарочна комисия\", заяви още Цонев и посочи, че днес се прави това предложение към колегите им от ГЕРБ.  От управляващата партия също изразиха мнение по темата.  Председателят на ПГ на ГЕРБ д-р Даниела Дариткова  изтъкна, че не се налага да се създава поредната анкетна комисия. \"Разбирам, че г-жа Нинова е една амбициозна лидерка, която изпревари с тази среща даже президента Радев, но в отношение на изборните правила, смятам, че не бива да се бърза само от желание да се обявиш за първи защитник на правилното изборно законодателство и провеждане на законни избори, а по-скоро да се търсят наистина решения, които са постигнати консенсусно и които във времето ще покажат устойчивост, защото сме имали другия пример досега\", каза още д-р Дариткова. На въпрос как ГЕРБ ще реагира на идеята за разговор за партийните субсидии, Дариткова поясни, че ГЕРБ е обявила своята позиция и е дала отговор на българските граждани. \"Ако колегите от опозицията започнат такъв разговор, ние сме готови да чуем техните нови аргументи\", коментира още д-р Дариткова. Председателят на ПГ на ГЕРБ заяви, че отговорното поведение на политическите сили в парламента изисква да се заемат с ремонта на изборното законодателство без пристрастия и без прибързване. Попитана защо не е дошла на инициирания от БСП дебат за проблемите в изборното законодателство, д-р Дариткова коментира, че трябва да се изчака докладът на ЦИК.  \r\nДеница КИТАНОВА", "date": "2019.11.13", "title": "Проблемите в изборното законодателство във фокуса на политиците (ОБЗОР)"}
{"url": "http://www.focus-news.net/news/2019/11/13/2718987/byudzhetite-na-nzok-i-doo-za-2020-g-minaha-na-parvo-chetene-obzor.html", "text": "На извънредно заседание на Народното събрание разгледа, обсъди и прие бюджетите на НЗОК и ДОО за 2020 г. Заседанието продължи около пет часа.  Основна тема на дебата бяха пенсиите и техния размер.  Председателят на Социална комисия и депутат от ДПС д-р Хасан Адемов  заяви, че пенсиите могат да се увеличат чрез високи нива на заетост, високи заплати и високи доходи. „Няколко думи за по какъв начин могат да бъдат увеличени пенсиите. Според ДПС, за да разчитаме на значително увеличение на размера на пенсиите, трябва да има високи нива на заетост и то в икономически действия с висока принадена стойност. На следващо място трябва да има високи заплати, високи доходи, трябва да има сериозни реални, а не част от доходите да отидат в сивия сектор, постъпления в ДОО“, заяви Адемов. Според него има друг по-ексцентричен начин. „Като например преизчисляването на всички пенсии.   В рамките на дебата за държавното обществено осигуряване  лидерът на БСП Корнелия Нинова  заяви, че парламентът е поставен в  парадоксалната ситуация правителството да определи праг на бедност от 363 лв. и минимална пенсия от 234 лв. „Обсъждаме закон за бюджета на ДОО, който в частта си за пенсии касае 2 150 хил. българи. Сигурно тези хора имат различни партийни, политически убеждения и пристрастия и това е нормално. Общото между тях е, че са работили 20-30 и повече години. Т.е. дали са своя принос за изграждане на икономиката на България и своя осигурителен дан“, допълни Нинова. „Общото между тях е, че почти всички те днес живеят трудно с размера на пенсиите, който им осигуряваме, дори и през закона за бюджета на ДОО.  Народният представител от ПГ на ГЕРБ Светлана Ангелова  посочи, че управляващите няма как да се съгласят с предложенията на БСП за преизчисляване на пенсиите, защото са в сферата на популизма. Тя коментира, че бюджетът на ДОО за 2020 г. е реалистичен и покрива всички критерии за стабилност. „Когато за първи път поехме управлението дефицитът в пенсионния фонд беше изключително голям. Над 4, 5 млрд. Две трети от парите за пенсии се плащаха от държавния бюджет. Сега за 2020 г. по-малко от една трета от разходите за пенсия ще се покриват от държавния бюджет. Какъв извод можем да си направим от тези данни. На първо място, че това е един положителен ефект от пенсионната реформа, която направихме през 2015 г. На следващо място благодарение на провежданите политики в икономиката и пазара на политиките по доходите, както и така благоразумните разходи, които се правят, икономиката на държавата расте, растат доходите, расте заетостта и всичко това се отразява положително върху  баланса между приходите и разходите“, допълни още Ангелова. По думите й това са фактите и устойчивостта. От своя страна  лидерът на НФСБ Валери Симеонов  отчете, че след няколко дена предстои заседание на политическия съвет на управляващата коалиция за повишаването на пенсиите. Той обърна внимание, че „Обединени патриоти“ са внесли законопроект, с който увеличават доходите на пенсионерите до прага на бедност. „Водим доста сериозни преговори с нашите партньори от ГЕРБ в тази посока. След няколко дена ще имаме заседание на политическия съвет с коментиране и обсъждане на въпроса с повишаване на пенсиите, да бъде намерен механизъм, по който да не бъде съборен бюджета и от друга страна да изпълним своя предизборен ангажимент“, посочи още Симеонов. „Искам да припомня на тези, които имат къса памет, защото те са доста или пък имат памет, но нямат съвест, защото отправят упреци, които нямат нищо общо с фактологията. През късните часове през декември 2016 г., когато се приемаше бюджета за 2017 г. точно Патриотичният фронт постави на гласуване въпроса, свързан с повишаването на минималната пенсия на 300 лв. Точно ние бяхме политическата сила, тъй като преди това имахме договореност с колегите от ляво, от дясно, така наречените наследници на БКП – БСП, които не изпълниха своя ангажимент и при гласуването на общата рамка на бюджета не ни подкрепиха“, заяви Симеонов. Дебат се заформи и по бюджета на НЗОК за 2020 г. От ГЕРБ отчетоха, че следващата година разходите по бюджета на касата нарастват с 394 млн. лв. спрямо 2019 г. От БСП изразиха мнение, че здравните специалисти не могат да бъдат адекватно заплатени. Според ДПС бюджетът на НЗОК за 2020 г- е на купеното спокойствие и време от страна на управляващите и на безхаберието. \r\nДеница КИТАНОВА", "date": "2019.11.13", "title": "Бюджетите на НЗОК и ДОО за 2020 г. минаха на първо четене (ОБЗОР)"}
{"url": "http://www.focus-news.net/news/2019/11/13/2718986/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "*** \r\n  „Конституционният съд на Русия призна за законно правото на съда да отнема имуществото на приятели и близки на хванатите в кражба и корупция държавни чиновници, ако те не могат да потвърдят законността на средствата, с които са купували автомобили и имоти, пише руското издание „Московский комсомолец“ в материал, представен без редакторска намеса. \r\nРуснаците трябва да благодарят на най-известния в страната полковник. Захарченко, Неговите роднини и познати считат, че незаконно им е конфискувано имущество за повече от 9 милиарда рубли. Те, както смятат, не се отнасят към лицата, задължени да потвърдят законността на парите, с които са придобивали автомобили и имоти. \r\nИзданието припомня, че имуществото е иззето през 2017 година по решение на Никулинския съд на Москва. Съдът счете, че приходите на Захарченко и членовете на семейството му по никакъв начин не им позволяват да си купуват такова количество коли и недвижими имоти. Обидените роднини и приятели стигнаха до Конституционния съд. \r\nТой, от своя страна, взе наистина народно решение: може да се иззема от всеки гражданин в полза на държавата имущество, ако то е придобито с доходи, чиято законност не може да бъде птовърдена, а не само от чиновниците и членовете на техните семейства. \r\nЗа да стане по-ясно: Хващат чиновник в корупция и съдът взима решение да конфискува имуществото му. Това, което е придобито незаконно и е записано на съпругата и децата се взима без въпроси. А ако е записано на тъщата или на приятел, то тук има тънкост. Според закона за контрола на разходите на държавните служители нито тъщата, нито приятелите са длъжни да докажат, че имуществото е получено по незаконен начин. Тоест, има очевидна вратичка, за да не се върне откраднатото на държавата. \r\nНо тук Конституционният съд започна да гори с напалм: конфискацията на имущество от далечни роднини и приятели „се отнася до специалните законови мерки“. И по никакъв начин не нарушава правата им, ако представят на съда доказателства за законния произход на средствата, с които е придобита собствеността. Справка за доходите по формуляр 2-НДФЛ, например. \r\nАко не навлизате в законови тънкости - тук това е обгорена земя около корумпиран служител. Е, кой иска да бъде привлечен към дело в сегашните ни съдебни производства? Може наистина да си си купил „Бентли“ със своите пари, но просто вече си изхвърлил бележката. Отиди в съда и докажи,  че това не ти е подхвърлено от някой приятел, който е хванат с подкупи. Всичко ще бъде отнето - който не се е скрил, съдът не е виновен. \r\nОт друга страна, а от какво може да се страхува честното мнозинство? Честните хора не просто нямат „Бентли“, а живеят от заплата до заплата и парите никога не им стигат. А корумпираният чиновник, и всички разбират това, ще излежи присъдата си и пак няма да остане беден. А сега, може би, ще бъде. Поне шансовете за подобен резултат се увеличиха. \r\nИзданието посочва, че 83% от богатството в Русия е в ръцете на 10% от населението.  \r\n*** \r\n  Изтеглянето на американската армия от Сирия ще отнеме няколко седмици. Това заяви пред журналистите министърът на отбраната на САЩ Марк Еспер, като стенограмата от разговора бе публикувана от пресслужбата на военното ведомство, пише руското издание  „Известия“ . \r\n„Все още изтегляме хора от Североизточна Сирия. Така че процесът продължава. Вероятно, той ще отнеме няколко седмици или повече. Който и да го е казал, съобщенията от анонимни висши армейски чинове, че възнамеряваме да оставим 950 души не са точни и не зная защо и кой го разпространява“, заяви Еспер. \r\nОсвен това той бе помолен да коментира заявлението Марк Милли от Комитета на началниците на щабове на американските военни сили, който посочи, че САЩ ще оставят в Сирия 500-600 души. Министърът на отбраната заяви, че тази цифра е обусловена от ежедневните изменения в числеността на американския контингент в Сирия. \r\nПо-рано, на 6 ноември, медиите съобщават, че президентът на САЩ Доналд Тръмп е одобрил провеждането на разширена военна мисия на САЩ за осигуряване на безопасността на нефтените находища в Източна Сирия. Смята се, че числеността на мисията ще бъде най-малко 800 души. \r\nНа 7 ноември изданието Foreign Policy съобщи, че в Сирия ще останат около 900 американски военнослужещи - гарнизонни войски в базата Ат Танф и за защита на нефтените находища. \r\nРъководителят на Пентагона Марк Еспер обяви изтеглянето на около хиляда американски войски от Сирия още на 13 октомври, но до края на октомври медиите съобщиха за намаляване на броя на американските войски в Сирия само със 100 души. На 7 ноември контраадмирал Уилям Бирн, председател на Обединения комитет на началници на щабове на въоръжените сили на САЩ, обяви изтеглянето на по-голямата част от въоръжените сили и техника от региона на Кобани в Сирия. \r\n*** \r\n  В сряда директно по американските телевизионни канали ще бъде излъчена грандиозна политическа драма. В Палатата на представителите на САЩ започват публичните изслушвания по импийчмънта на президента Доналд Тръмп, които досега се провеждаха само при закрити врата. Така американците сами ще могат да си направят изводите за обвиненията, които бяха издигнати срещу държавния глава от неговите противници от Демократическата партия. Повечето експерти не се съмняват, че до края на годината Тръмп ще стане едва третия президент в историята, срещу когото ще започне процедура по импийчмънт, пише вестник  „Российская Газета“ . \r\n \r\n Как се прави това?  \r\nПроцесът на изгонване на президента от Белия дом може да бъде разделен на пет стъпки: разследване - обвинение - импийчмънт - съд - присъда. \r\nСпоред Конституцията ключовете на първите три стъпки се намират в долната камара на Конгреса на САЩ, където мнозинството е на противниците на Тръмп от Демократическата партия (235 от 435 места). Това им даде възможност да започнат разследване. Ако направим аналогии със съдебната система, тогава този състав играе ролята на прокуратурата - той събира данни за обвинението и предлага наказание. Конгресмените демократи имат силата да внесат импийчмънт срещу Тръмп, тъй като за това е достатъчно обикновено мнозинство (218). Тогава обаче трябва да се състои процес, който се провежда в горната камара - Сенатът. Именно сенаторите ще гласуват, за да оправдаят държавния глава или да го уволнят. \r\n \r\n Какви всъщност са обвиненията?  \r\nКонгресмените демократи събират докзателства за това, че Тръмп и неговите съветници са притискали Киев, като са го заплашвали да прекратят военната помощ, ако той не се съгласи да търси компромати срещу бившия вицепрезидент на САЩ Джо Байдън и неговия син Хънтър, заемал пост в борда на директорите на украинската газова компания Burisma Holdings. Байдън е един от най-вероятните съперници на Тръмп за изборите през 2020 година и затова, както са уверени демократите, президентът на САЩ е използвал външната политика за лична политическа изгода. \r\nНо републиканците, подкрепящи Тръмп, дадоха да се разбере, че не са съгласни с това тълкуване. Информационният ресурс axios.com съобщи, че повечето сенатори смятат, че: „Действията на Тръмп са неуместни, но не и незаконни“. \r\n \r\n Това ли е краят на Тръмп? \r\nЕдва ли. Ако погледнем историята, то се вижда, че е много по-лесно импийчмънтът да бъде внесен, отколкото да бъде доведен до край. В историята на САЩ има три разследвания срещу президенти (1868 година срещу Андрю Джонсън, 1974 срещу Ричард Никсън и 1998 срещу Бил Клинтън, но нито едно от тях не довежда до импийчмънт). \r\nГлавният щит на Тръмп са неговите съюзници-републиканци в Сената. За да влезе в сила импийчмънтът, той трябва да бъде подкрепен от 67 от 100-те сенатори. Но противниците на Тръмп имат само 48 мандата и следователно те трябва да привлекат поне 20 републиканци на своя страна. \r\n \r\n Могат ли съюзниците да предадат Тръмп?  \r\nМогат, защото малцина във Вашингтон симпатизират искрено на своенравния и ексцентричен президент, който дойде на власт с обещания да преструктурира политическия ред. Но политиката в Америка се прави по сметка. Конгресмените подкрепят Тръмп не от любов, а защото електоратът на партията, който се състои от консервативни американци, гласува за него и неговите идеи. Но ако обикновените избиратели изведнъж се отвърнат от Тръмп, за конгресмените ще стане неизгодно да го подкрепят. \r\nЗасега президентът е вън от опасност. Макар и половината от американците да подкрепят импийчмънта, дори след публикацията на всички факти около разговора Тръмп-Зеленски популярността на държавния глава сред консерваторите не намаля. Както показа последната анкета на Gallup, тя остава на ниво 87%. \r\n \r\n И какво означава всичко това?  \r\nАко няма нови и много значими обвинения срещу Тръмп, импийчмънтът най-вероятно ще приключи без резултат. Но колко дълго президентът ще остане на стола си в Белия дом, все още е открит въпрос. В края на краищата през ноември 2020 г. САЩ ще проведат избори, на които Тръмп ще се опита да бъде преизбран за втори мандат. \r\nДори ако импийчмънтът не стигне до края, той ще се превърне в централната тема на предизборната кампания. Битките около него във Вашингтон ще парализират всяка законодателна дейност и ще заемат лъвския дял от работното време на политиците, което едва ли ще зарадва американците, които чакат решение на належащи социални проблеми, а не политически интриги. \r\nВ такава ситуация всяка от двете партии ще се опитва по всякакъв начин да привлече към врага гнева на избирателите за бъркотията във властта. Това означава, че кампанията ще бъде мръсна и има всички шансове да надмине дори борбата през 2016 г., която беше определена за една от най-черните от десетилетия.", "date": "2019.11.13", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/11/13/2718984/stolichniyat-obshtinski-savet-provede-parvoto-si-zasedanie-obzor.html", "text": "Столичният общински съвет проведе първото си заседание. Заседанието ще започна с приветствия от  областния управител Илиан Тодоров . „Пуснете гражданите напред, нека те да Ви водят, следвайте техните желания и нужди, осланяйте се на диалога си с тях. Не забравяйте никога, че Вие само изпълнявате тяхната воля. Независимо дали решенията са трудни, важно е резултатите да са полезни за тях“, каза Тодоров. „В мое лице и в лицето на областната администрация за всяка идея, действие и позиция в полза на столичани, ще намерите подкрепа. Пожелавам Ви смислени дискусии, отговорни решения и мандат, който не просто ще постигне повече, а ще направи качествено и различно управлението на София и ежедневието на софиянци“, пожела Тодоров. Новите общински съветници, избраните за кметове на райони и на кметства положиха клетва и им бяха връчени удостоверения.  \r\n Председателят на Общинската избирателна комисия Полина Витанова  пожела на новите общински съветници да работят компотентно и упорито в полза на всички граждани. „Да вземате правилните решения като загърбите личните си интереси и политически пристрастия. Да изграждате доверие и да получавате подкрепа. Пожелавам ви много успехи, бъдете здрави и приемайте с мъдрост и търпение предизвикателствата в ежедневието. Успешен мандат на всички вас!“, пожела Витанова. Заседанието бе ръководено до избора на нов председател от най-възрастния общински съветник - Грети Стефанова от \"Демократична България\".    \r\nСлед като положи клетва  кметът на столична община Йорданка Фандъкова  заяви, че врата й винаги отворена за разговори, за идеи, за решения. „Това, което няма да приема и няма да подкрепя е популизъм и опити да се използва града, за да се решават партийни задачи“, каза тя. „До месец ще предложа на общинския съвет структурни промени в работата на общината, които да гарантират по-голяма бързина на работата, повече контрол и повече публичност. Затова предлагам и нови ресори – строителство, дигитализация и инвестиции, транспорт – това са големите мотори на промяната за София и това е начинът да увеличим скоростта на развитие“, съобщи кметът на София.  \r\nИзказване направи  председателят на групата ГЕРБ/СДС в общински съвет Малина Едрева . Тя подчерта, че очаква надграждане надграждане на действията срещу корупцията и разчита на приноса на общинските съветници в този процес. „Искам да напомня, че истинската работа е тук и нека градът ни не се превръща в подготвителна сцена за парламентарните избори. Полето на работа на общината е различно от това на държавата, затова ви призовавам да бъдем мъдри и конструктивни“, уточни тя.  \r\n Лидерът на БСП – София Калоян Паргов  коментира пред журналисти, че в София има променена политическа конфигурация. „Избирателите в София показаха различно мнение и виждане по отношение на новата конфигурация в Общинския съвет. Който от сега не разчете и я пренебрегне, няма да му е лесно в този мандат. Видяхте и заявките от страна на различните политически групи и единични съветници. Това всичко показва, че ще имаме много интересен, много динамичен мандат с така доста интересни решения или неочаквани обрати по един или друг въпрос в рамките на общинския съвет“, допълни той.  \r\n Общинският съветник Волен Сидеров  каза, че застава категорично зад това да има прозрачност, да се види на кого се дават поръчките. „Аз бях кандидат за кмет. Имах няколко послания към софиянци, които ще ги поддържам тук като общински съветник. На първо място те засягат разпределението на бюджета. Парите, които са не малко, почти два милиарда, и, които в момента огромна част от тях отиват в големи частни компании, които по някакво съвпадение са винаги едни и същи. Това подлежи на проверка и ревизия“, обясни той. Сидеров подчерта, че на ревизия също подлежи и ръководствата на общинските фирми.  \r\nСлед таен вот Елен Герджиков от групата на ГЕРБ бе избран за председател на Столичен общински съвет. Елен Герджиков бе избран с 33 гласа „за“, а \"недействителни\" нула. За заместник-председатели бяха избрани след явен вот на СОС проф. Иво Петров от групата на ГЕРБ/СДС, Милка Христова от „БСП за България“ и Борислав Игнатов ОТ „Демократична България“.  \r\nВ обръщението си към съвета новоизбраният  председател Елен Герджиков  каза, че наистина вярва, че Столичният общински съвет може да работи по-прецизно, по-открито, по-коректно. „На мен ми се иска след като отминат страстите от изборите да се захванем за работа и по-малко да говорим за политика. Аз знам, че политическата идентификация е много важна за всяка една политическа формация. Това е мястото, където тази политическа идентификация трябва да се показва на избирателите защо сме тук“, допълни той.  \r\nОбщият брой на съветниците в СОС е 61. Най-голяма е групата на ГЕРБ - 27. БСП е с 15 съветници, обединение \"Демократична България\" - с 12, ВМРО-БНД - с 4, \"Атака\" - с 2, и независимият Борис Бонев от \"Спаси София\". Те могат да сформират политически групи, като минималният им брой трябва да е поне от 5 души, както изисква Правилникът за организацията и дейността на СОС.  \r\n \r\nТеодора ПАТРОНОВА", "date": "2019.11.13", "title": "Столичният общински съвет проведе първото си заседание (ОБЗОР)"}
{"url": "http://www.focus-news.net/news/2019/11/13/2718991/pregled-na-mezhdunarodnite-novini-do-0600-chasa-agentsiya-fokus.html", "text": "*** \r\n  Министърът на икономиката на Черна гора Драгица Секулич заяви, че включването към инициативата за създаване на „Балкански Шенген“, която бе оглавена от Албания, Северна Македония и Сърбия, ще бъде загуба на енергия, защото страната вече е отворила своите и премахна търговските бариери за съседите, предава македонският портал  „А1 Он“ . \r\nТя каза, че Черна гора е член на CEFTA, Централноевропейското споразумение за свободна търговия, регионална инициатива за страните от Западните Балкани, която гарантира свободния поток на хора и стоки. \r\n„Разбирам инициаторите. Това са държави, които поради различните търговски бариери, които си поставят една срещу друга, може да се нуждаят от нова инициатива, за да обещаят отново да направят това, което сме правили отдавна“, заяви Секулич пред обществената телевизия на страната. \r\nНа среща на върха в Охрид в северна Македония на 10 ноември албанският премиер Еди Рама, премиерът на Северна Македония Зоран Заев и сръбският президент Александър Вучич обещаха да работят заедно за премахване на бариерите пред движението на стоки и хора между трите балкански страни. \r\nТе поканиха и други балкански страни да се присъединят към инициативата. \r\nСлед срещата Заев заяви, че \"малката шенгенска зона\" ще помогне за стимулиране на икономическия растеж и чуждестранните инвестиции. \r\n*** \r\n  Турски военни, които са провеждали съвместно патрулирани с руски военнослужещи в северната част на Сирия в рамките на двустранното споразумение от 22 октомври, са открили огън с бойни патрони срещи демонстранти в предимно кюрдския град Кобани, провинция Алепо, съобщава  Reuters , като се позовава на очевидци. \r\nСпоред информация на базираната в Лондон неправителствена организация „Сирийска обсерватория за човешки права“, в резултат са загинали двама души, а още седем са получили наранявания. \r\nОт Анкара и Москва засега не споменават за подобен инцидент. \r\n*** \r\n Сепаратистите в Каталуния отново блокираха една от ключовите магистрали в региона, която свързва Испания и Франция, съобщиха в „Туитър“ местните власти, предава  ТАСС . \r\nАкцията на сепаратисткото движение „Демократическо цунами“ се провежда в село Сан Грегори. Освен това, според информация на вестник Periodico, по призив на друга организация, която подкрепя независимостта на автономния регион, демонстранти са блокирали входовете към Барселона. \r\nВ понеделник сутринта участниците в митинга блокираха участък от магистралата близо до община Ла Жункера на границата с Франция. Ден след началото на демонстрацията органите на реда успяха да разпръснат тълпата. Задържани са около 20 души. \r\n„Демократическото цунами“ също така призовава да се блокира пътя на границата между Франция и испанската Страна на баските. \r\nОт 14 октомври в различни градове на Каталуния се провеждат множество демонстрации. Причината за провеждането им беше присъдата на Върховния съд на Испания, който осъди каталунските политици, участващи в организацията на референдума за независимост, на лишаване от свобода до 13 години. \r\nНа 1 октомври 2017 г. в Каталония бе проведено гласуване за отделяне от кралството, Мадрид обяви този референдум за нелегитимен и отказа да признае резултатите от него. На 27 октомври същата година парламентът на Каталуния одобрява резолюция, провъзгласяваща независима република. В отговор властите включиха 155-ия член на конституцията, който не бе прилаган никога досега и позволи да бъде ограничено самоуправлението на областта. \r\n*** \r\n Президентите на САЩ и Франция Доналд Тръмп и Еманюел Макрон са обсъдили по телефона Сирия, Иран, търговски въпроси и срещата на върха на НАТО, която ще се състои в Лондон на 3-4 декември. Това съобщи пресслужбата на Белия Дом, предава  ТАСС . \r\n„Двамата лидери потвърдиха своето намерение да продължат координацията за Сирия. Също така те изразиха безпокойството си във връзка с действията на Иран за развиване на ядрената му програма. Президентът Тръмп е подчертал важността да се обезпечат равни условия за развитие на американските компании“, се казва в съобщението. Освен това президентите са споделили своите очаквания за предстоящата среща „с партньорите в Лондон следващия месец“ на срещата на върха на Алианса. \r\nРазговорът се е състоял в понеделник. След него Макрон съобщи в „Туитър“, че ще се срещне с Тръмп преди срещата на НАТО. \r\n*** \r\n  Милиардерът бизнесмен Майкъл Блуумбърг призова за победа над Доналд Тръмп на президентските избори през 2020 година, след като предприе официални стъпки за включване в първичните избори на Демократическата партия, предава  AFP . \r\n„Официално подадох документи в Арканзас за включване в първичните избори на Демократическата партия“, написа в „Туитър“ бившият кмет на Ню Йорк, четири дни, след като направи същото в Алабама. И двата щата имат ранни крайни срокове за регистрация. \r\n„Трябва да победим Тръмп. Той ни провали във всичко“, добави 77-годишният бизнесмен. \r\n*** \r\n  Бившият президент на Боливия Ево Моралес пристигна в Мексико, където получи политическо убежище. Това се случва два дни след оставката му, която бе подадена заради протестите срещу четвъртия му мандат, предава  AFP . \r\nСамолетът от военновъздушните сили на Мексико, с който летя Моралес, кацна на международното летище в Мексико Сити, където го посрещна външният министър на страната Марсело Ебрард, който смята, че бившият боливийски президент е жертва на „преврат“ \r\n*** \r\n  Президентът на Сърбия Александър Вучич заяви днес след срещата с френския и косовския си колега Еманюел Макрон и Хашим Тачи в Париж, че френският лидер иска да има по-голяма роля в решаването на косовския въпрос, но не се е стигнало до „задълбочена среща“. Сръбският лидер отбеляза, че разговорът е бил много „сърдечен, добър, открит и приятелски“, както и че позицията на Белград е „недвусмислена и непроменена“, предава сръбската агенция  „Бета“ . \r\n„Сигурно е, че Европа иска ясна роля в по-нататъшния диалог между Белград и Прищина“, каза Вучич, като отбеляза, че Белград остава на позицията, че първо трябва да премахнат таксите и едва след това диалогът може да продължи. \r\nТой оцени, че френският президент Еманюел Макрон иска да покаже европейски ангажимент за решаване на проблемите на територията на Европа. \r\n„Бях реалистичен, малко песимист“, добави Вучич. \r\nКоментирайки инициативата „малък Шенген“, лидерът на западната ни съседка каза, че Сърбия има нужда от отворен пазар. \r\n„Сърбия има излишък както с Хърватия, така и с Албания и Северна Македония .... Дори да не знаете нищо, бихте разбрали всичко, стига да не сте сръбски опозиционни политици“, отбеляза той.", "date": "2019.11.13", "title": "Преглед на международните новини до 06:00 часа (Агенция \"Фокус\")"}
{"url": "http://www.focus-news.net/news/2019/11/13/2719347/the-independent-boris-dzhonsan-se-opitva-da-se-vazpolzva-ot-obarkvaneto-okolo-stanovishteto-na-leybaristite-za-shotlandskiya-referendum.html", "text": "Премиерът на Великобритания Борис Джонсън се опитва да се възползва от объркването около позицията на опозиционната Лейбъристка партия, пише лондонското издание  The Independent . \r\nТой заплаши, че коалиция между лидера на лейбъристите Джереми Корбин и ръководителят на Шотландската национална партия (ШНП) Никола Стърджън ще доведе до „коалиция на хаоса“. \r\nВ първия си ден от двудневната си предизборна кампания в Шотландия, Корбин заяви, че ще отхвърли референдум за независимост на британския субект в своя първи петгодишен мандат на власт, ако спечели изборите.  \r\nПо-късно обаче той се поправи, след като ШНП предупредиха, че тези думи рискуват всякакъв шанс за сътрудничество между двете партии.  \r\nДжонсън заяви в своята първа предизборна официална реч, че вот за всяка партия, освен Консервативната на 12 декември рискува „месеци, ако не години от забавяне и разделение“ под алианса между ШНП и лейбъристите, които планират да осъществят референдуми за Брекзит и за независимостта на Шотландия през 2020 г. \r\nПремиерът настоя, че торите са посветени на единството на страната и на това да задържат Великобритания цяла.  \r\nСпоред Джонсън сделката, постигната по-рано с Брюксел е готова за прилагане, ако консервативния кабинет стъпи в длъжност след изборите. \r\nНеговите призиви бяха контрирани от бившия министър в кабинета на Джонсън Дейвид Гоук, който призова праволинейните консерватори да гласуват за либералдемократите, за да предотвратят Брекзит без сделка. \r\nГоук, който беше част от правителството, но Джонсън го освободи от длъжност, заяви че торите не разбират Брекзит и също така, че смята да се бори в изборите като независим кандидат.  \r\nПо-рано лидерът на „Партия Брекзит“ Найджъл Фараж заяви, че няма да оттегля повече свои кандидати и ще „се бори срещу всеки един“ от лейбъристите и торите. \r\nТой освен това разкри, че няма намерение да гласува за консерваторите, както обяви по-рано.  \r\nДжонсън от своя страна призова своите гласоподаватели да гласуват за торите, тъй като според него това е единственият начин да бъде осъществен Брекзит. \r\n„Винаги е много трудно нещо за всеки партиен лидер да оттегли кандидати от изборите и аз разбирам това“, каза премиерът. \r\n„Но всичко което мога да кажа, (…) за да няма съмнения, за да повторя моето основно съобщение, има само един начин да се подсигурим, че ще осъществим Брекзит, че ще завършим този план, ще напуснем, ще постигнем фантастична сделка за свободна търговия и това е да гласувате за нас и за Консервативната партия“, каза още Джонсън. \r\nПред репортери в шотландския град Глазгоу, Корбин излгежда втвърди своето становище за вот за независимост на региона, като заяви, че „няма да има референдум в първия мандат на лейбъристко правителство“, дори ако ШНП спечели мнозинството от шотландските депутатски места в парламента в Лондон.  \r\nПо-късно обаче неговата партия промени становището си и колегите на Корбин казаха, че тази позиция ще се промени, ако Никола Стърджън спечели изборите за шотландски парламент през 2021 г. \r\nКорбин по-късно настоя, че е бил разбран грешно и правителство, оглавено от него няма да позволи провеждането на такъв референдум само в „ранните години“ на власт. \r\nТой освен това заяви, че ШНП възнамеряват да се съюзят с консерваторите, заради изказване на Стърджън, която каза, че няма да помогне на Корбин да се качи на власт. \r\nГоворител на ШНП каза, че „глас за ШНП е вот за Шотландия, която да избяга от Брекзит и да бъде даден шанс на хората за по-добро бъдеще“. \r\n„Няма партия, която има право да стои на пътя на това и последните коментари показват, че точно лейбъристите са наясно, че тяхната недемократична позиция просто да игнорират шотландците (…) е съвършено неустойчива“, допълни той.  \r\n \r\n : Теодор Пенев", "date": "2019.11.13", "title": "The Independent: Борис Джонсън се опитва да се възползва от объркването около становището на лейбъристите за шотландския референдум"}
{"url": "http://www.focus-news.net/news/2019/11/13/2718992/vremenno-e-ogranicheno-dvizhenieto-v-dvete-posoki-po-pat-ii-16-sofiya-rebarkovo-v-rayona-na-tserovo-poradi-patnotransportno-proizshestvie.html", "text": "Временно е ограничено движението в двете посоки по път II-16 София - Ребърково в района на Церово поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходният маршрут е Ребърково - Ботевград. Трафикът се регулира от „Пътна полиция“.", "date": "2019.11.13", "title": "Временно е ограничено движението в двете посоки по път II-16 София - Ребърково в района на Церово поради пътнотранспортно произшествие"}
{"url": "http://www.focus-news.net/news/2019/11/13/2718993/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния  на ГКПП „Дунав мост“ и на ГКПП „Дунав мост 2“ трафикът е интензивен на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.11.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/13/2718989/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "*** \r\n  Борис Джонсън е отхвърлил искането на Найджъл Фараж Консервативната партия да отстъпи на „Партия Брекзит“ местата, където нейния кандидат няма шанс да се пребори с този на лейбъристите, пише британското издание  London Evening Standard . \r\n„Ще се борим за всички места“, отсече източник, близък до лидера на торите. „Няма да оттегляме кандидати от където и да е“. \r\nКатегоричният отказ дойде, след като Фараж използва серия изяви пред медиите, за да призове Консервативната партия да отговори на жеста му да не реализира заплахата си да излъжи 600 кандидата срещу тях. \r\n„Подарих на Консервативната партия около 20 места и го направих, защото вярвам в излизането от ЕС“, заяви политикът пред Би Би Си. \r\n„Сега, ако вярват в излизането, това, което трябва да направят, е да се отстранят от някои места в райони на лейбъристите, където Консервативната партия не е печелила от 100 години и никога няма да спечели. Мисля, че това, което виждате от тази реакция, е, че за Консервативната партия става въпрос за тях като за партия, а не за реализиране на Брекзит“, заяви Фараж, който е изправен пред бунт от кандидатите на фракцията му, на които бе наредено да се оттеглят. \r\n*** \r\n  Консервативната партия увеличи сериозно преднината си пред лейбъристите на фона на обявлението от Найджъл Фараж, че „Партия Брекзит“ няма да изправя кандидати за места, които понастоящем се държат от торите, пише британското евроскептично издание  The Daily Express . \r\nПоследното проучване на общественото мнение за предсрочните парламентарни избори на 12 декември, проведено от YouGov за вестник The Times, дава 14% преднина на Консервативната партия пред лейбъристите. Данните, събрани от 11-12 ноември, за първи път показват, че партията на Борис Джонсън е получила над 40% от гласовете в анкета на YouGov от създаването на „Партия Брекзит“ през февруари. Проучването постави \"торите\" на 42 процента, а Лейбъристката партия на Джереми Корбин е на второ място - на 28 процента. \r\nАнкетата показва срив на „Партия Брекзит“ от 9 на 4 процента, в сравнение с проучване, направено само няколко дни по-рано – на 8 ноември. \r\nЛибералдемократическата партия остава трета с 15%. \r\nИзследването разкрива и увеличение на дяла на гласовете на двете партии, който е достигнал 70 процента - най-високото в анкетата на YouGov от март. \r\nКрис Къртис, който работи за социологическата компания, заяви, че през юни делът на двете партии е бил едва 36 процента. \r\n*** \r\n Борис Джонсън не свика тези избори просто, за да реализира Брекзит. Той го направи, защото си мисли, че ще победи и ще получи своя мандат като премиер за следващите пет години, пише авторитетното британско издание  The Times . \r\nИ ако погледнете анкетите, знаците изглеждат добри за Джонсън. Консерваторите имат 14% преднина пред лейбъристите, докато Джереми Корбин има най-нисък рейтинг от всички партийни лидери. На тази основа торите могат с основание да очакват да излязат с мнозинство от над 40 депутати в следващата Камара на общините. \r\nНо мнозина предричаха, че Тереза Мей ще спечели парламентарните избори през 2017 година с мнозинство от над 100 депутати. Вижте какво се случи тогава. \r\nКакто отбелязва експертът по социологическите проучвания Джон Къртис, преднината на Мей от 16 процента в анкетите е била дори по-голяма от тази на Джонсън в този момент на кампанията, но тя се е стопила до само 2,5% в деня на вота. \r\nКонсерваторите също ще трябва да спечелят места от лейбъристите, просто за да изравнят 317-те депутати, които Мей спечели миналия път. \r\nВъпреки това, ако съществения отлив на лейбъристи към Консервативната партия в текущите анкети се реализира на урните, има близо 50 места на работническото движение, които могат да преминат към торите. Спечелването им ще е повече от компенсация за загубите другаде. \r\nНещо повече, те са непропорционално разположени в северната част на Англия и Мидландс, където мнозина избиратели подкрепиха излизането от ЕС, макар че при 55% средната подкрепа за излизане в тези райони, тя е само малко над 52% от гласовете в цялата страна. \r\nКолумнистът на „Таймс“ Дани Финкълщайн посочва, че консерваторите правят две неща, които затрудняват победата им. Те се опитват да си осигурят повече депутати за евентуалното им четвърто поредно правителство, нещо, което не се е случвало преди в модерната политика на Великобритания. \r\nСъщо така, те „целят да уволнят някои стари избиратели и да наемат някои нови, които все още не са приели работата“. \r\nНапълно възможно е торите да загубят традиционните консервативни избиратели, които искат оставане в ЕС и в същото време да не спечелят лейбъристите, които искат излизане от Съюза. \r\nА на Лейбъристката партия не й трябва мнозинство, за да дойде на власт. На нея просто й трябва Консерваторите да нямат такова. \r\nТрудно е да се види от кого ще получат подкрепа торите, ако са най-голямата партия в парламента, но без болшинство. От Шотландската национална партия (СНП)? Очевидно не. Либерал-демократите? Е, те биха настоявали да спрат Брекзит по един или друг начин, условие, което консерваторите не могат да приемат. \r\nДемократичната юнионистка партия (ДЮП)? Не и след като Джонсън ги предаде заради последното споразумение за оттегляне с Брюксел. \r\nТака че, ако господин Джонсън не спечели мнозинство, шансът Корбин да се окаже в Даунинг стрийт 10 е огромен.", "date": "2019.11.13", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/11/13/2718995/predstoyashti-sabitiya-v-stranata-za-13-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.00 часа ще се проведе заседание на Министерски съвет.  \r\n \r\n*** \r\n \r\nОт 09.00 часа в Гранд хотел София, зала „Триадица“, ще бъде отпразнуван Световния ГИС Ден 2019. На събитието за поредна година ГИС обществото в България, в лицето на ГИС Алианс, ще събере представители на държавна администрация, академичните среди и бизнеса, на конференция синтезираща опита и иновациите в бранша. Темата тази година е „ГИС и Инфраструктура за ВиК сектора“. На събитието ще присъстват: Росен Желязков, министър на транспорта, информационните технологии и съобщенията, Джъстин П. Фридман, заместник-посланик на САЩ в България, Красимир Живков, заместник-министър на околната среда и водите и Мария Габриел, еврокомисар \"Иновации и младеж\" в Европейската комисия. \r\n \r\n*** \r\n \r\nОт 09.30 часа 3-ти състав на Софийски градски съд ще гледа дело НОХД № 3959/2019 г. разпоредително заседание срещу Мирослав Николов (бивш шеф на Държавен фонд „Земеделие“), обвинен за сключване на неизгодна сделка. \r\n \r\n*** \r\n \r\nОт 9.30 в централата на НЗОК на ул. „Кричим“ 1, централно фоайе, ръководството на Български лекарски съюз ще даде кратък брифинг, на който ще очертае основните искания, които съсловната организация ще отстоява по време на преговорния процес по НРД 2020 г. \r\n \r\n*** \r\n \r\nОт 10.00 часа в УПМБАЛ „Св. Йоан Кръстител“ 6-членна китайска делегация, посещаваща България по инициатива на БСП, ще се срещне с проф. д-р Цветомир Димитров и ръководството на болницата. \r\n \r\n*** \r\n \r\nОт 11.00 часа МВР ще даде брифинг по повод втора част от Акция „Зима“. \r\n \r\n*** \r\n \r\nОт 13.00 часа в УМБАЛ „Царица Йоанна“ – ИСУЛ 6-членна китайска делегация, посещаваща България по инициатива на БСП, ще се срещне с проф. д-р Бойко Коруков и негови колеги. \r\n \r\n*** \r\n \r\nОт 12.30 часа в Аулата на Софийския университет „Св. Климент Охридски“ ще се състои публична дискусия на министъра на образованието и науката Красимир Вълчев със студенти на тема „Висшето образование в България - предизвикателства и решения\". \r\n \r\n*** \r\n \r\nОт 14.30 часа в зала „Изток“ Народното събрание ще бъде домакин на кръгла маса на тема „Антибиотиците: Използвайте отговорно“. \r\n \r\n*** \r\n \r\nОт 16.00 часа в зала „Рубин“ на хотел „Рамада София Сити Център“ ще бъде открита 11-ата Национална среща на експертите по програми и проекти в общините. \r\n \r\n*** \r\n \r\nОт 19.00 часа в Драматичен театър „Никола Вапцаров” ще се състои спектакълът „Непоправимо” от Щефан Фьогел на Сливенският драматичен театър. \r\n \r\n*** \r\n \r\nОт 11.00 часа в КЦ „Морско казино“ ще започне пресконференция за представяне постиженията на бургаските състезатели по спортна акробатика на приключилото Европейско първенство в Израел. \r\n \r\n*** \r\n \r\nОт 11.00 часа в залата на Областна администрация, ученици от шест училища в Бургас ще отбележат заедно Международния ден на толерантността. \r\n \r\n*** \r\n \r\nОт 10.00 часа в Зала 3 на хотел „Черно море“ ще бъде отбелязано мероприятието „Дните на медиацията във Варна“, организирани от Камара на медиаторите в България, Окръжен съд - Варна и Институт „Итера“.  \r\n \r\n*** \r\n \r\nОт 15.00 часа в Музея за история на Варна, където ще се проведе Национална кръгла маса „100 години Ньойски мирен договор 27 ноември 1919 – 2019 г.”. Фестивалната програма включва и изложба на карикатури от Първата световна война, като експозицията е подготвена от възпитаници на школата по история към Първа езикова гимназия с ръководител Нели Димова. \r\n \r\n*** \r\n \r\nОт 9.00 часа в Заседателната зала на Областна администрация - Враца ще се проведе първото заседание на Областната координационна група за учене през целия живот. На заседанието ще се приеме съставът на координационната група и Правилникът за дейността ѝ. \r\n \r\n*** \r\n \r\nОт 15.00 часа в Конферентната зала на Общностния център за деца и семейства, където ще се състоят практически обучения на медицинските специалисти от училищно и детско здравеопазване за съвременни инжекционни техники и боравене с актуални технически средства, свързани с обслужването на болни с диабет. \r\n \r\n*** \r\n \r\nОт 10.00 часа в Регионалния пресклуб на БТА ще се проведе пресконференция на новоизбрания и встъпил в длъжност кмет на община Чупрене Анжело Добричов и общинският съветник Илиян Тонин, който е и председател на Общинската организация на ПП ГЕРБ - Чупрене. \r\n \r\n*** \r\n \r\nОт 09.30 часа ще се проведе акция по кръводаряване под мотото „В кръвта ти е да спасяваш животи”. \r\n \r\n*** \r\n \r\nОт 17.30 часа в читалището ще се проведе изложба и дискусия на тема „След стената. 30 години по-късно”. \r\n \r\n*** \r\n \r\nОт 17.30 часа в Арт център ще бъде открита изложба на Димитър Петров. \r\n \r\n*** \r\n \r\nВ 09.00 часа в зала 2 на Окръжния съд ще се проведе заседание по делото срещу бившия началник на полицията в Асеновград Димчо Темелков, обвинен в неизпълнение на длъжностните му задължения.  \r\n \r\n*** \r\n \r\nВ 10.00 часа в зала 1 на Окръжния съд ще се проведе заседание по делото срещу Димитър Х., обвинен че при управление на моторно превозно средство – лек автомобил марка „Пежо“ е нарушил правилата за движение и по непредпазливост е причинил смъртта на велосипедиста А. Е. (на 77 г.).  \r\n \r\n*** \r\n \r\nВ 12.00 часа в офиса на ПП „Съюз за Пловдив'' на ул. „Софроний Врачански\" ще се състои пресконференция на съветниците в Общинския съвет от политическата сила. \r\n \r\n*** \r\n   \r\nОт 11.00 часа в зала 712 на Областна администрация - Разград ще заседава Постоянната областна епизоотична комисия.", "date": "2019.11.13", "title": "Предстоящи събития в страната за 13 ноември (Агенция „Фокус“)"}
{"url": "http://www.focus-news.net/news/2019/11/13/2718998/nimh-dnes-shte-e-predimno-oblachno-valezhi-ot-dazhd-shte-ima-glavno-v-yugozapadnata-polovina-ot-stranata.html", "text": "Днес ще е предимно облачно. Валежи от дъжд ще има главно в югозападната половина от страната. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Ще духа слаб до умерен югоизточен вятър Максималните температури ще са между 16° и 21°, на места в Североизточна България ще достигнат до 23 - 24°. Атмосферното налягане е по-ниско от средното за месеца и ще продължи да се понижава. \r\nНад Черноморието облачността ще е значителна, но ще се задържи без валежи. Ще духа умерен изток-югоизточен вятър. Максималните температури на въздуха ще са между 17° и 20°. Температурата на морската вода е 17°. Вълнението на морето ще се усили до 3 бала. \r\nНад планините няма да е подходящо за туризъм. Ще е облачно и ветровито. Дъждовно ще е над Рило-Родопския масив и на места там количествата на валежа ще са значителни. По най-високите върхове на Рила и Пирин дъждът ще преминава в сняг. Вятърът ще е силен до бурен от юг. Максималната температура на височина 1200 метра ще е около 13°, на 2000 – около 6°.", "date": "2019.11.13", "title": "НИМХ: Днес ще е предимно облачно, валежи от дъжд ще има главно в югозападната половина от страната"}
{"url": "http://www.focus-news.net/news/2019/11/13/2718996/predstoyashti-mezhdunarodni-sabitiya-za-13-noemvri-agentsiya-fokus.html", "text": "Посещение на Хайко Маас в Скопие. \r\n*** \r\n \r\n Преговори между президентите на САЩ и Турция Доналд Тръмп и Реджеп Таийп Ердоган\t \r\n*** \r\n \r\n Четвърта годишнина от терористичния атентат, погубил 130 души \r\n*** \r\n \r\n Визита на министъра на външните работи на ФРГ Хайко Маас \r\n*** \r\n \r\n Международен икономически форум на Америките \r\n*** \r\n \r\n Световна среща на върха на толерантността \r\n***", "date": "2019.11.13", "title": "Предстоящи международни събития за 13 ноември (Агенция „Фокус“)"}
{"url": "http://www.focus-news.net/news/2019/11/13/2718990/ot-sds-odobriha-predvideniya-za-2020-g-byudzhet-i-shte-predstavyat-sobstveni-predlozheniya-obzor.html", "text": "Лидерът на СДС Румен Христов определи предвиденият за 2020 г. бюджет като балансиран и реалистичен. На брифинг в централата на партията, че от СДС ще предложат в държавния бюджет за следващата година да бъдат отделени повече пари за политики за младите семейства – да могат да придобиват свои жилища с нисколихвени или безлихвени кредити. По думите му, ако се даде възможност на младите български семейства да придобиват по такъв начин жилище, вероятността те да остана в България е доста по-голяма. От партията искат и в бюджета да бъде предвидено втората година от майчинството да бъде в размер на 90% от сумата, на която са се осигурявали майките преди да излязат в майчинство. Той допълни, че допълнителните пари за увеличение на учителските заплати са в правилната посока. От СДС посочиха, че не бива да изостават заплатите на университетските преподавалите и на хората в БАН. Те са на мнение, че трябва да се реши по какъв начин да се определя минималната ставка и ставката на отделните сектори. Христов, посочи, че близо 127 млрд. лв е брутният вътрешен продукт, който е увеличен отново, като държавният дълг за следващата година е 19,8%, а в средносрочния тригодишен период той ще слезе до 18,2%, което „е много добър показател“. Зам.-председателят на СДС Емил Кабаиванов допълни, че това, което са искали, а не са видели в този бюджет, е ускоряване на процеса на децентрализация. Той подчерта, че в СДС винаги са държали на това, защото разбирането им е, че чрез финансова децентрализация и регионална политика, ще може да се окаже положително влияние върху демографския проблем в България. По думите му другото, което биха искали да видят в бюджета, е малко повече средства за подпомагане на общинското здравеопазване. Той обясни, че увеличението на общинските бюджети, които са част от публичните финанси на държавата, е главно в сферата на образованието.  \r\nЗорница КОСТАДИНОВА", "date": "2019.11.13", "title": "От СДС одобриха предвидения за 2020 г. бюджет и ще представят собствени предложения (ОБЗОР)"}
{"url": "http://www.focus-news.net/news/2019/11/13/2718999/ministar-ekaterina-zaharieva-e-na-ofitsialno-poseshtenie-v-afrika.html", "text": "Вицепремиерът и министър на външните работи Екатерина Захариева е на официално посещение в Ангола и Намибия в периода от днес до 15 ноември 2019 г. Това съобщиха от пресцентъра на  Министерството на външните работи . \r\nВ рамките на визитата днес Екатерина Захариева ще се срещне с президента на Република Намибия Хадж Джайнгъб, както и със заместник министър-председателя и министър на външните работи Нетумбо Нанди-Ндаитва.  \r\nВ Ангола на 15 ноември министър Захариева ще бъде приета от министъра на външните работи Мануел Домингош Аугушто за разговор на четири очи и пленарни разговори между делегациите. \r\nОсновна цел на посещението е да се придаде нов тласък на отношенията и сътрудничеството на България с държавите от Африка на юг от Сахара. България има традиционно добри връзки със страните от Африка, като възобновяването и развитието на отношенията с тях са един от основните външнополитически приоритети на страната ни. \r\nЗа първата половина на 2019 г. взаимната търговия с Намибия включва само български износ – медни руди и техни концентрати, електрически акумулатори, биологични продукти, на обща стойност 84,3 млн. долара. За първите 6 месеца на 2019 г. българският износ за Ангола възлиза на 0,8 млн. долара, а вносът – 3,8 млн. долара. В момента България внася от Ангола рафинирана мед и необработени медни сплави, а изнася продукти от химическата, автомобилната, леката промишленост. \r\nВъншнотърговските отношения на България с региона са част от общата търговска политика и политиката за сътрудничество за развитие на ЕС спрямо държавите от Африка на юг от Сахара, в чието формиране страната ни участва активно.", "date": "2019.11.13", "title": "Министър Екатерина Захариева е на официално посещение в Африка"}
{"url": "http://www.focus-news.net/news/2019/11/13/2718997/nezavisen-makedoniya-hayko-maas-pristiga-na-poseshtenie-v-severna-makedoniya.html", "text": "Министърът на външните работи на Федерална република Германия Хайко Мас ще направи работно посещение в Република Северна Македония, съобщава електронното издание на скопския вестник  „Независен“ . \r\nВ Скопие Маас ще се срещне с македонския си колега Никола Димитров, с когото ще обменят мнения за най-новите развития във вътрешнополитическата ситуация в страната, резултатите от последния Европейски съвет и възможните следващи стъпки, както и развитието на добросъседските отношения. \r\nДвамата дипломати ще обсъдят също ключовите моменти от отношенията между двете страни и възможностите за тяхното задълбочаване, както и текущата динамика на сътрудничество на регионално ниво. \r\nОсвен с Димитров германският външен министър ще се срещне с президента на югозападната ни съседка Стево Пендаровски и премиера Зоран Заев. \r\n \r\n Тереза Герова", "date": "2019.11.13", "title": "„Независен“ (Македония): Хайко Маас пристига на посещение в Северна Македония"}
{"url": "http://www.focus-news.net/news/2019/11/13/2718994/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта увеличението на облачността от запад ще продължи. Превалявания ще има главно в югозападните райони. Минимални температури между 8° и 13°. На 13.11.2019 г. ще е предимно облачно. Валежите в Югозападна България ще се усилят и на места ще са значителни. Вятърът ще е от югоизток, предимно умерен. Максималните температури ще са между 16° и 21°, на места в Североизточна България - до 23-24°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението в участъка София – Нови хан от км 0+000 до км 6+000 се осъществява с повишено внимание поради поетапно полагане на маркировка и в двете платна. Участъкът е сигнализиран с пътни знаци. Срок 17.11.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nОбласт Ямбол: \r\nДвижението в участъка от км 279+025 до км 281+185 посока Бургас се осъществява в една лента поради оборудване на автоматични устройства записващи пътния трафик. Ограничено е движението в активната лента, като движението се осъществява в изпреварващата лента. Участъкът е сигнализиран с пътни знаци. Срок до 13.11.2019 г. \r\n \r\nАМ „Хемус“:  \r\nОбласт София: \r\nДвижението на км 27+700 в района на Чурек се осъществява с повишено внимание, поетапно и в двете платна поради оборудване на електронна система за ползване на републиканската пътна мрежа. Срок до 16.11.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nОбласт Шумен: \r\nДвижението в района на Енево при км 368+300 посока Варна се осъществява с повишено внимание поради изграждане на автоматично устройство записващо пътния трафик. Участъкът е сигнализиран с пътни знаци. Срок до 13.11.2019 г.  \r\nДвижението в района на Енево при км 368+300 посока София се осъществява с повишено внимание поради изграждане на автоматично устройство записващо пътния трафик. Участъкът е сигнализиран с пътни знаци. Срок до 13.11.2019 г.  \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт София:  \r\nДвижението в района на Мало Бучино при км 8+600 се осъществява с повишено внимание в двете платна поради оборудване на електронна система за ползване на републиканската пътна мрежа. Участъкът е сигнализиран с пътни знаци. Срок до 14.11.2019 г.  \r\nОбласт Кюстендил и Перник: \r\nДвижението по 14-километров участък от АМ „Струма“ само в посока Дупница от пътен възел „Долна Диканя“ до пътен възел „Дупница – Север“ се ограничава за ремонт на фуга на съоръжението при 46-ти км. Трафикът за Дупница от п. в. „Долна Диканя“ се осъществява по обходен маршрут по път I-1 /Е-79/ като при пътен възел „Дупница – Север“ се връща обратно на АМ „Струма“ в посока ГКПП „Кулата“. Срок до 29.11.2019 г.; \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\nОбласт Ловеч: \r\nДвижението в участъка Ябланица – Златна Панега от км 157+810 до км 158+370 се осъществява с повишено внимание поради оборудване на автоматично устройство записващо пътния трафик. Участъкът е сигнализиран с пътни знаци. Срок до 13.11.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; \r\nДвижението в участъка с. Моравица – гр. Антоново при км 175+760 се осъществява с повишено внимание поради монтаж на стационарна контролна единица на електронна система за събиране на таксите. Участъкът е сигнализиран с пътни знаци. Срок до 16.11.2019 г.; \r\nДвижението в участъка Търговище – Белокопитово от км 228+600 до км 258+827 се ограничава поради взривни дейности свързани с изграждането на АМ „Хемус“. \r\nОбходен маршрут: път II-49 Търговище – Трапище, път II-51 Трапище – Лозница – Пресяк, път I-2 Разград – Шумен. Срок от 16:00 ч. до 17:00 ч. на 13.11.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nСтара Загора: \r\nДвижението в участъка с. Ягода – с. Бъдеще от км 213+800 до км 242+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОПУ София: \r\nДвижението в участъка Мирково – Златица в района на Челопеч при км 189+680 се осъществява в една лента поради оборудване на електронна система за ползване на републиканската пътна мрежа. Участъкът е сигнализиран с пътни знаци. Срок до 13.11.2019 г.  \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 20.04.2020 г.;  \r\nДвижението в участъка София – Ихтиман при гр. Ихтиман на км 123+600 се осъществява поетапно в една лента поради оборудване на електронна система за ползване на републиканската пътна мрежа. Движението се извършва двупосочно в съседната лента и се регулира от пътни знаци. Срок до 16.11.2019 г. в часовия интервал от 08:30 до 17:00 часа. \r\n \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Перник – Брезник в участъка кв. „Радина чешма“ – с. Мещица от км 5+000 до км 8+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 16.11.2019 г.; \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n  Път ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-137: Движението по път III-137 Кнежа – Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г.; \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 15.11.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.13", "title": "Актуална пътна обстановка"}
{"url": "http://www.focus-news.net/news/2019/11/13/2719001/tass-izraelskata-armiya-saobshti-za-nov-masiran-raketen-udar-ot-ivitsata-gaza.html", "text": "От територията на Ивицата Газа срещу Израел е нанесен нов „масиран ракетен удар“ в ранните часове на деня, предава  TACC , като се позовава на съобщение от отбранителните сили на страната. \r\n„Масиран ракетен удар от Ивицата Газа срещу Израел\", се казва в разпространения отн пресслужбата на израелската армия текст в социалната мрежа „Туитър“. \r\nДо нова ескалация в региона се стигна, след като в нощта на 12 ноември Израел нападна дома на командващия радикалната палестинска групировка \"Ислямски джихад\" Баха Абу ал-Ата. Той бе ликвидиран, а още трима бяха са ранени. \r\nНа сутринта на 12 ноември на няколко пъти в Тел Авив, Ришон Лезион, Бат Ям и Холон, както и в големите градове Ашдод и Ашкелон в южната част на Израел и районите, съседни на ивицата Газа, бяха задействани сирени за опасност от въздушни нападения. Според израелското държавно радио Kan, срещу Израел са били изстреляни около 50 ракети, една от които е поразила жилищна сграда в южната част на страната. Няма постъпила информация за жертви. \r\n \r\n Тереза Герова", "date": "2019.11.13", "title": "ТАСС: Израелската армия съобщи за нов „масиран ракетен удар“ от Ивицата Газа"}
{"url": "http://www.focus-news.net/news/2019/11/13/2719000/parlamentat-shte-razgleda-zakona-za-darzhavniya-byudzhet-za-2020-g.html", "text": "Парламентът ще разгледа Закона за държавния бюджет за 2020 г. на първо четене. Това предвижда седмичната проектопрограма за работа на  Народното събрание . Бюджетът следващата година вече бе приет и обсъден от водещата Комисия по бюджет и финанси. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019 - 2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им. \r\nКлючови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването ѝ през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета.", "date": "2019.11.13", "title": "Парламентът ще разгледа Закона за държавния бюджет за 2020 г."}
{"url": "http://www.focus-news.net/news/2019/11/13/2719005/sport-tiym-se-klasira-za-polufinalite-na-zaklyuchitelniya-turnir-v-london-sled-pobeda-nad-dzhokovich.html", "text": "За първи път в кариерата си Доминик Тийм се класира за  полуфиналите на заключителния турнир в Лондон. Световният номер пет се наложи над петкратния шампион в надпреварата Новак Джокович и го преодоля с 6:7, 6:3, 7:6.  \r\nТака австриецът излиза от група „Бьорн Борг“. В четвъртък Джокович и Роджър Федерер ще играят един срещу друг в пряк двубой за място на полуфиналите.", "date": "2019.11.13", "title": "Спорт: Тийм се класира за  полуфиналите на заключителния турнир в Лондон след победа над Джокович"}
{"url": "http://www.focus-news.net/news/2019/11/13/2719004/ministar-ekaterina-zaharieva-pristigna-na-letishte-hosea-kutako-vav-vindhuk-v-republika-namibiya.html", "text": "Заместник министър-председателят и министър на външните работи Екатерина Захариева пристигна на летище „Хосеа Кутако” във Виндхук. Това съобщиха от пресцентъра на  Министерството на външните работи . Тя ще бъде на двудневно официално посещение в Република Намибия по покана на вицепремиера и министър на международните отношения и сътрудничеството г-жа Нетумбо Нанди-Ндаитва.  \r\nЗахариева ще се срещне с президента на страната Хадж Готфрид Гейнгоб, с министри от кабинета и с граждани, завършили висшето си образование в България.  \r\nБългарският първи дипломат ще се срещне за четвърти път със своя колега Нетумбо Нанди-Ндаитва. Двамата министри разговаряха през септември 2018 година в Монреал, Канада, по време на първата световна среща на жените външни министри, след това в рамките на 73-тата сесия на Общото събрание на ООН в Ню Йорк, както и по време на срещата Европейски съюз - Африкански съюз в Брюксел през януари т.г. \r\nОчаква се Захариева да обсъди активиране на бизнесконтактите с Намибия, както и възстановяването на обучението на намибийски студенти у нас. За първите 6 месеца на 2019 г. взаимната търговия включва само  български износ, който възлиза на 84.3 млн. щатски долара - основно акумулатори, медни руди и биологични продукти.   \r\nРепублика Намибия е с територия от 825 418 кв. км и население от 2 436 469 души. Граничи на юг с Република Южна Африка, на запад - с Ботсуана, на север - с Ангола, а на изток - с Атлантическия океан. \r\nСтраната е бивша немска колония до края на Първата световна война, известна под името Югозападна Африка. С мандат на Обществото на народите минава под администрирането на Южна Африка след края на войната и продължава така и след създаването на ООН. След дългогодишна съпротива, продължила повече от две десетилетия, в лицето на основната партия и дългогодишен двигател на борбата за независимост – партия СУАПО, през 1990 г. страната обявява своята независимост от Южна Африка, веднага след което е призната е от Република България, като на тържествата по повод независимостта присъства и българска делегация начело със зам.-председател на Народното събрание.  \r\nПосланик на България в Намибия от 2018 г. е Красимир Стефанов - със седалище в Претория. Във Виндхук е акредитиран и почетен консул - г-н Михаил Михайлов.  \r\nНа 19.02.2009 г. в дома на почетния консул във Виндхук се създава официално Асоциация за българско-намибийска дружба. На учредителното събрание присъстват около двадесет местни граждани - бивши възпитаници на български учебни заведения отпреди независимостта на страната. \r\nНамибия е благодарна и признателна за оказаната помощ от България в борбата срещу апартейда и за възможността намибийски студенти да получат образованието си в България.", "date": "2019.11.13", "title": "Министър Екатерина Захариева пристигна на летище „Хосеа Кутако” във Виндхук в Република Намибия"}
{"url": "http://www.focus-news.net/news/2019/11/13/2719008/denyat-13-noemvri-v-balgarskata-istoriya.html", "text": "Папа Николай І тържествено връчва отговорите на 106-е въпроса на княз Борис І на българските пратеници (13 ноември 866 г.). В обстановката на непрекъснато нарастващо напрежение между Цариград и Рим, папата вижда в “допитванията на българите” възможност да измести византийското духовенство и да присъедини България към католическата църква. На тази дата през 1876 година в Кишинев, Молдова, са положени основите на българското опълчение. Това става на съвещание, на което участват военният министър Дмитрий Милютин, великият княз Николай Николаевич и руският император Александър II. За автор на идеята се смята генерал Ростислав Фадеев (1824 - ¬1883). Опълчението участва в Сръбско-турската война от 1876 г. и в Руско-турската война от 1877 – 1878 г. В разгара на Сръбско-българската война (1885) на тази дата българските войски започват настъпление към Пирот. \r\n1912 г. - българските войски овладяват Дедеагач на беломорския бряг (днес Александруполис). \r\n \r\n \r\n \r\n2010 г. \r\nРуският премиер Владимир Путин е на официално посещение в София. По време на визитата му българският премиер – Бойко Борисов, му подарява куче, което е от породата „Българско овчарско куче”, родено е през август 2010 г. в личния развъдник на Бойко Борисов, което при раждането си е кръстено Йорго. Путин го занася в Русия и с цел публична реклама на личността си като общественик и политик провежда конкурс за даване на име на кучето. В крайна сметка е кръстено Бъфи. \r\n \r\n \r\n2009 г.  \r\nНа 65-годишнината от създаването на „Съюза на учените в България” президентът Георги Първанов се застъпва за по-високо финансиране на науката като антикризисна мярка, която ще издърпва България по-напред след кризата. В отговор министърът на финансите Симеон Дянков заявява, че не дава повече пари за учените в БАН, които нарича „феодални старци“ (вероятно искайки да каже „синодални старци“), визирайки възрастта им и нереформираните структури на БАН. Това дава силен тласък на дебатите за необходимите реформи в БАН. Академията отговаря още същия ден на критичните изказвания на Дянков с протестна декларация. \r\nСпоред някои анализи, крайно недостатъчният бюджет на БАН, както и на другите организации от сферата на висшето образование и науката, е главната причина за \"изтичане на мозъци\" от страната. \r\n \r\n \r\n2007 г. \r\nМинистерството на културата присъжда отличието „Златен век” на: \r\n1. Д-р Бернхард Бьолер, директор на Катедралния музей във Виена \r\n2. Никола Хаджиев – директор на Националния църковен историко-археологически музей в София \r\n \r\n \r\n1997 г. \r\nНа сбирка на левите сили в курортното селище Лесидрен, провела се в периода 13 - 14 ноември и организирана от германската фондация \"Фридрих Еберт\", се срещат представители на БСП, Българската евро левица, БСДП и Обединеният блок на труда (ОБТ) на проф. Кръстьо Петков. \r\n \r\n \r\n1989 г. \r\nКато представител на новото ръководство на БКП Андрей Луканов се среща с представители на опозицията. Андрей Луканов е член на е БКП от 1965 г. Член е на ЦК на БКП от 1977 г. и на Политбюро на ЦК на БКП (1989-1990 г.). Председател е на Министерския съвет от 8 февруари до 20 декември 1990 г. Убит е на 2 октомври 1996 г. в София пред дома си. \r\n \r\n \r\n1952 г. \r\nПроизнася се присъда срещу известния банкер и бивш лидер на Народната партия Атанас Буров. Той е осъден на 20 години затвор лишаване от граждански права и конфискация на имуществото. Обвинен е, че е \"ръководил организация, която си е поставила за задача отслабване и събаряне на установената власт чрез преврат и терористични действия\" и е обещавал на представителите на САЩ и Англия, че ако в изборите за Велико народно събрание през 1946 г. победи опозицията, ще им даде бази на Черно море. Буров умира на 15 май 1954 г. в затвора. Присъдата му е отменена от Върховния съд през април 1992 г. Атанас Димитров Буров е политически и държавен деец, банкер. Роден е на 30 януари 1875 г. в Горна Оряховица. Завършва икономически и правни науки в Париж. Завръщайки се в България става един от лидерите на Народната партия и като такъв заема важни държавни постове – подпредседател на ХV-то Обикновено народно събрание, министър на търговията в правителството на Ст. Данев (1913 г.) и в коалиционното правителство на Ал. Стамболийски (октомври 1919 г. – май 1920 г.). Противник е на управлението на БЗНС, организира участието на привържениците на Конституционния блок за акцията в Търново през септември 1922 г. След неуспеха на акцията се принуждава да емигрира. След държавния преврат на 9 юни 1923 г. се завръща в България и става един от основателите на Демократическия сговор. Буров е министър на външните работи в правителството на А. Ляпчев (1926–1931 г.). Отново участва в управлението на страната за кратко време като министър без портфейл в правителството на К. Муравиев (2 – 8 септември 1944 г.). По време на Втората световна война (1939-1945 г.) Буров, симпатизирайки на Франция, взема участие в буржоазната опозиция. Като противник на отечественофронтовската власт е репресиран и загива трагично. \r\n \r\n \r\n1923 г. \r\nВ Прага започва процес срещу Йордан Цицонков (Асен Николов) от ВМРО, който на 26 август същата година в чешката столица застрелва Райко Даскалов. Цицонков е оправдан на процеса. На 22 октомври 1924 г. срещу него започва нов процес в Табор, който го осъжда на 20 години затвор. \r\n \r\n \r\n1920 г. \r\nПриема се Закон за заселване на бежанците и обезпечаване поминъка им. С него се осигуряват парични помощи, земя до 50 дка в полята и до 120 дка в планините, безплатен дървен материал и нисколихвени заеми. Този закон е приет с цел подпомагане на бежанците, пристигнали в България след жестоко потушеното Илинденско-преображенско въстание (1903 г.). \r\n \r\n \r\n \r\n1912 г. \r\nНа 13 ноември (по нов стил на 25 ноември 1912 г.) по време на Балканската война основните български сили - Родопският отряд на ген. Стилиян Ковачев, влизат в град Дедеагач (днес Александруполис) на беломорския бряг овладяват. \r\n \r\n \r\n1895 г. \r\nВ отговор на изказаното от Осмото обикновено Народно събрание желание престолонаследникът княз Борис Търновски да премине в лоното на православието, княз Фердинанд заявява на 13 ноември 1896 г. (по нов стил на 25 ноември), че въпреки големите трудности ще се вслуша в гласа на народното представителство. Княз Фердинанд и правителството с министър-председател Константин Стоилов решават да направят тази стъпка, изискана от Петербург, за да се постигне помирение между двете страни: отношенията са прекъснати през ноември 1886 г. поради опитите на Александър III да превърне България в една Заддунавска руска губерния. Екзарх Йосиф, глава на Българската православна църква, извършва необходимия обред при кръстник император Александър Втори, представен на церемонията от граф Кутузов. С този акт започва подобряването на отношенията между България и Русия. \r\n \r\n \r\n1880 г. \r\nБългария е поканена да участва в заседанията на Дунавската комисия (на 25 ноевмри по нов стил) въпреки съпротивата на Високата порта. Българският представител Кириак Цанков подкрепя румънския проект вместо австрийския, като игнорира официалните инструкции на княз Александър I и изпълнява устните разпореждания на неговия чичо – премиера Драган Цанков. \r\n \r\n \r\n1876 г. \r\nПоложени са основите на Българското опълчение в Кишинев (Молдова). Българското опълчение е самостоятелна българска доброволческа войска, която взела участие на страната на руската армия по време на Руско-турската освободителна война 1877-1878 г. Инициатор за създаването на Българското опълчение е руският генерал Р. А. Фадеев. Неговото предложение намира гореща подкрепа от страна на Българското централно благотворително общество и славянските благотворителни комитети в Русия, които закупуват със свои средства 12 оръдия и голям брой пушки и патрони и ги предоставят на българските опълченци. \r\n \r\n \r\n \r\n866 г. \r\nПапа Николай І тържествено връчва отговорите на 106-те въпроса на княз Борис І на българските пратеници. В обстановката на непрекъснато нарастващо напрежение между Цариград и Рим папата вижда в “допитванията на българите” прекрасна възможност да измести византийското духовенство и да присъедини България към католическата църква. \r\nСлед стъпването си на престола хан Борис I твърдо решава да покръсти себе си и своя народ. За целта той сключва съюз с крал Людовик Немски, в който фигурира точка и за приемане на християнството в България от Римокатолическата църква. Узнавайки за този съюз, Византия остро реагира и незабавно обявява война на България (863 г.). Византия успява да привлече на своя страна Великоморавия, Хърватско и Сърбия и организира коалиция против България. В избухналата през 863 г. война българските войски са разгромени и Борис I се принуждава да поиска мир. Византия се съгласява, при условие че той приеме християнството от Цариград. Поставен в безизходно положение, през 864 г. българският владетел и неговият двор се покръстват в Плиска. Борис I приема християнското име Михаил и титлата княз. Този акт обаче се натъква на остра съпротива. През 865 г. против него избухва бунт, който обхваща 10-те комитата в страната. Решен да отстои започнатото дело, княз Борис I жестоко потушава бунта и наказва със смърт 52 боили с техните семейства. След това Борис I предприема действия за отстояване на църковната независимост на страната. За тази цел той започва умела дипломатическа игра с двата християнски центъра. Първоначално преговаря с Византия. След категоричния отказ на цариградския патриарх Фотий да удовлетвори желанието му Борис I се обръща към Рим. Папа Николай I се оказва по-благосклонен и отговоря по принцип положително на изпратените от българския владетел 106 въпроса. Това довежда до задълбочаване на конфликта между двата християнски центъра. Отказите и на папа Николай I, и на папа Адриан II да ръкоположат за български архиепископ избрания от княз Борис I Формоза Портуенски довеждат до преориентация на българската политика и поставят началото на двегодишни преговори на българския владетел с Константинополската патриаршия. На 28 февруври 870 г. в Константинопол се провежда заключителното заседание на поместния църковен събор. Пристигат и пратениците на княз Борис I ичиргу-боилът Стасис, кан-багатурът Сондоке, кан-тарканът Илия, сампсисите Персиан и Алексий Хунол. На 4 март 870 г. император Василий I закрива събора на официален прием в двореца. Поканен е току-що завърналият се от Рим кавхан Петър, който поставя въпроса под чия юрисдикция се намира българската църква. Въпреки протестите на римските духовници българската църква е поставена под юрисдикцията на Константинополската патриаршия и е обявена за архиепископия. До този момент няма подобен прецедент в историята на християнската църква. По правило независими катедри са само тези, създадени от апостоли или от техни ученици. На 24 декември 879 г. патриарх Фотий и свиканият от него събор в Константинопол вземат решение в бъдеще ръкополагането на българския архиепископ да се извършва от българския епископат, а не от константинополския патриарх, т.е. българската църква получава статут на автокефална. \r\nСлед като България получава исканата църковна независимост християнството у нас продължава да се проповядва от византийски свещеници и на гръцки език. Това създава реална опасност за независимостта на българската църква. За нейното отстраняване Борис I предприема нови мерки - изпраща в Цариград млади българчета, между които и своя син Симеон, които да се подготвят за църковна и книжовна дейност и да заменят постепенно византийските свещеници. \r\nС приемането на християнството се създават по-благоприятни условия за укрепване на съществуващите феодални порядки в страната. Освен това на нея вече не се гледа от съседите й и най-вече от Византия като на \"варварска\" държава. Не на последно място покръстването допринася и за окончателното спояване на българската народност - процес, започнал още от образуването на българската държава през VII в. \r\n \r\n \r\n На тази дата са родени : \r\n \r\n1934 г. \r\nРоден е Стефан Емануилов Кожухаров – български литературовед с интереси в областта на старобългарската поезия, връзките между славянската и византийската химнография, Търновска книжовна школа и др. Завършва Духовната семинария (1953 г.), Духовната академия в София (1957 г.) и българска филология в СУ (1965 г.). Работи като учител (1966-1967 г.), в Народна библиотека (1968 г.), като филолог-специалист в Инситута. за български език при БАН (1968-1969 г.), филолог-специалист в Института за литература при БАН (от 1972 г.). Специализира в Ленинград (1978 г.). Гост-професор в Университета в Охайо, САЩ (1981 г.). Ст. н. с. в Института за литература (от 1988 г.); ръководител на Секция по стара българска литература (от 1990 г.); директор на Института за литература при БАН (от 1992 г.). За пръв път установява, че Св. Наум Охридски е автор на песни; открива неизвестно произведение на Константин Преславски, неизвестна служба за Петка Търновска и неизвестен летописен разказ за пренасянето на мощите й. Автор на “Опис на славянските ръкописи в библиотеката на Зографския манастир в Света гора” (1985 г., в съавт.). Съставител и редактор на “Българската литература и книжнина през XIII в.” (1987 г.). Член на редакционната колегия и автор в “Кирило-Методиевска енциклопедия” (1985 г.). Превежда произведения на старобългарската химнография. Умира на 25 януари 2000 г.в София. \r\n \r\n \r\n1907 г. \r\nРодена е Йоана (Джована Елизабета Антония Романа Мария) – българска царица, съпруга на цар Борис III и майка на цар Симеон II (по нов стил на 25 ноември 1907 г.). Дъщеря е на италианския крал Виктор Емануил III и кралица Елена. Омъжва се за българския цар Борис на 25 октомври 1930 г. Като българска царица се занимава с благотворителна дейност. С нейни средства се построява детски санаториум в Трявна, детска градина в Пловдив (1937 г.). Има 2 деца - княгиня Мария Луиза (родена на 13 януари 1933 г.) и Симеон II (роден на 16 юни 1937 г.). След 9 септември 1944 г. живее с децата си в двореца \"Врана\" край София. След референдума, обявил България за република, заминава с децата си за Египет. През 1951 г. по предложение на Ф. Франко семейството се премества да живее в Мадрид, а след сватбата на Симеон тя заминава за Португалия, където остава до смъртта си (живее в гр. Ещуриал, до Лисабон). След 47 години изгнание посещава България във връзка с 50 годишнината от смъртта на цар Борис III (25 август 1993 г.). Погребана е в италианската църква, в която е венчана за българския цар. Умира на 27 февруари 2000 г. в Ещуриал. \r\n \r\n \r\n \r\n На тази дата умират : \r\n \r\n2005 г. \r\nУмира Марин Механджиев – академик, основател на Балканската академия на науките и културата. Марин Русев Механджиев е роден на 8 март 1927 г. в гр. София. През 1949 г. завършва Държавната политехника в София като инженер-химик-магистьр. През 1970 г. става старши научен сътрудник по цветна металургия във Висшия химико-технологичен институт в София. През 1971 г. е кандидат на науките във Висшия химико-технологичен институт, Бургас. През 1989 г. става старши научен сътрудник по неравновесна термодинамика на акумулационните процеси в Института по физикохимия към Българска академия на Науките. От 1996 г. е член-кореспондент на Украинската екологична академия на науките. Същата година става академик и действителен член на Световната академия за мир, САЩ. През 1998-1999 г. Международният биографичен център в Кеймбридж (Англия) го избира за мъж на годината, а през 2001 г. за международна личност. През 1999 г. получава титлата професор по околната среда и правата на човека от Международната Асоциация на преподавателите към ЮНЕСКО, УНИЦЕФ, НКОСОЦ/ООН. Същата година става доктор по философия хонорис кауза по политически науки на Международната академия за култура и политически науки, САЩ. През 2000 г. става академик на Централната Европейска академия на науките и изкуствата, Братислава, Тимишоара, както и академик на Румънско-Молдавската екологична академия, Яш, Румъния. Година по-късно, през 2001 г., става академик и заместник-председател на Балканската академия на науките и културата. От 2001 г. е доктор хонорис кауза по биотехнология и биоатмосфера на Университета Анстед, Малайзия. Член-кореспондент е на Кралската академия по фармация в Испания от 2002 г. През 2003 г. става почетен академик на Световната академия на науките, технологиите и образованието, Валенсия, Испания. \r\nПрез 2004 г. е номиниран за Нобелова награда по химия от Университета Анстед за развитието на неравновесната термодинамика на акумулационните процеси и тяхното приложение, по-специално канцерогенната теория основана на защитния механизъм на клетъчните тъкани. \r\nПрез 2003, 2004 г. печели почетен знак на Университета в Баня Лука, Босна и Херцеговина. \r\nАкадемик Маханджиев участва в повече от 360 международни и национални научни конференции и симпозиуми. Има повече от 400 научни труда. Автор е на 18 монографии. По важни от тях са: “Планиране и методики при технологични изследвания” (1975 г.), “Комплексно изследване и проектиране при технологичните процеси в химическата промишленост” (1981 г.), “Екологизация и екологични експертизи” (1981 г.), “Процеси и апарати в биотехнологията и химичната технология” (1989 г.), “Намаляване и минимизиране на отпадъците в минните, обогатителните и металургичните предприятия” (1996 г.), “Термодинамика на акумулационните процеси във въздействаните системи, I част” (1997 г.) и др. \r\n \r\nУмира Дядо Йоан – игумен на Рилския манастир. \r\nДядо Йоан е роден е на 24 юни 1925 г. във Варна. През 1949 г. завършва Софийската духовна семинария и Богословския факултет на Софийския университет \"Св. Климент Охридски\". На 24 март 1945 г. е подстриган от Сливенски митрополит Евлогий в монашество с името Йоан. Скоро след това е причислен към братството на Рилската света обител. От 1946 г. е йеродякон, а от 1951 г. - йеромонах. От 1956 до 1968 г. е протосингел на Софийска митрополия при блаженопочившия Български патриарх и Софийски митрополит Кирил. През 1965 г. е изпратен като представител на Българската православна църква на Втория Ватикански събор в Рим. На 1 юли 1969 г. е хиротонисан в епископски сан с титлата \"Драговитийски\". От 1 ноември 1968 г. до 31 октомври 1970 г. е игумен на Рилския манастир. В периода 1971-1974 г. е викарен епископ на Негово Светейшество Максим, Митрополит Софийски и Патриарх Български, след което в продължение на пет години е ректор на Духовната академия \"Св. Климент Охридски\". В годините 1981-1983 г. е викарий на Великотърновския митрополит Стефан. От 1983 г. до 1988 г. е председател на църковното настоятелство на патриаршеската катедрала \"Св. Александър Невски\" . От 1 юли 1988 г. е игумен на Рилския манастир. \r\n \r\n \r\n1972 г. \r\nУмира Минко Неволин (псевдоним на Минко Савов Попов) - български писател - поет и драматург. Роден е на 2 януари 1881 г. в Карнобат. Участва в Преображенското въстание (1903 г.) в четата на М. Герджиков. Завършва гимназия в Русе (1905 г.) и учителства. Следва в СУ - Историко-филологическия и Юридически факултет, без да завърши. Работи в дирекция \"Храноизнос\" (1930-1943 г.). Някои съчинения: \"Вълните на живота\" (1902 г.), \"Стихотворения\" (1903 г.), \"Акорди на меланхолията\" (1919 г.), \"Палми в пустинята\" (1923 г.), \"Старинни вази\" (1924 г.), \"Слънцето на Багдад\" (1931 г.), \"Хайдути\" (драма, 1932 г.), \"Да спи зло под камък\" (драма, 1933 г.), \"Бели шатри\" (1934 г.), \"Тракийски песни\" (1941 г.), \"Гласът на времето\" (1950 г.), \"На Странджа баир гората\" (1953 г.) и др. \r\n \r\n \r\n1937 г. \r\nУмира Димитър Подвързачов (псевдоним Хамлет, принц Датски) - български поет, фейлетонист и преводач. Роден е на 6 октомври 1881 г. в Стара Загора. Автор на лирически стихотворения, публикувани в различни периодически издания, и на множество хумористични стихове и фейлетони. Редактира сп. \"Звено\", хумористичното сп. \"Българан\" (с Ал. Божинов и Р. Алексиев) и др. Прави редица преводи, предимно от руски класици: \"От ума си тегли\" от Грибоедов и \"Маскарад\" от Лермонтов. Автор на \"Как дяволът чете Евангелието\" - сборник хумористични драски, фейлетони и парадокси (1932 г.), и на книгите за деца (в стихове) \"Приключенията на Крачун и Малчо\" (2 кн. 1932 и 1933 г.) и \"Войната в джунглите\" (1934 г.). \r\n \r\n \r\n1863 г. \r\nУмира Сава Вълчев Филаретов - български възрожденски просветен деец и общественик. Роден е на 29 октомври 1825 г. в с. Жеравна, Сливенско. Учи в Котел при С. Дборплодни (1840-1843 г.). От 1843 до 1848 г. е учител в Шумен. Учи в гръцко училище в Куручешме (Истанбул) и в Одеската гимназия (1849-1852 г.), завършва славянска филология в Московския университет (1857 г.). Съставя първия руско-български разговорник (1854 г.), отпечатан веднага и разпространен срежд войниците, участващи в Кримската война. Учителства в София. Открива мъжко класно (1857 г.) и девическо училище (1858 г.) в София. Участва в църковно-националната борба. Сътрудничи на руския и българския периодичен печат. Принуден от турските власти да напусне София, през 1861 г. заминава за Русия. С. г. е назначен за секретар в Руското консулство в Одрин. Разболява се от туберкулоза, изпратен е на работа и лечение в Кайро (Египет), където умира. След Освобождението костите му са пренесени и погребани в София. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.11.13", "title": "Денят 13 ноември в българската история"}
{"url": "http://www.focus-news.net/news/2019/11/13/2719010/kaloyan-pargov-i-boris-tsvetkov-postavyat-nachaloto-na-balgaro-kitaysko-satrudnichestvo-v-zdraveopazvaneto-v-sofiya.html", "text": "6-членна китайска делегация от провинция Фудзиен, включваща водещи лекари и университетски преподаватели, ще посети София и ще проведе работни срещи в столични болници. Това съобщиха от пресцентъра на  БСП . Посещението е по инициатива на лидера на БСП – София и председател на групата на социалистите в СОС Калоян Паргов и председателя на РС на БСП – Искър Борис Цветков. Планирано е подписването на двустранни меморандуми за сътрудничество в сферата на здравеопазването.  \r\nВ 10.00 часа ще започне срещата с проф. д-р Цветомир Димитров и ръководството на Университетска първа многопрофилна болница за активно лечение „Св. Йоан Кръстител“. \r\nОт 13.00 часа ще се проведе срещата с директора на УМБАЛ „Царица Йоанна - ИСУЛ” проф. д-р Бойко Коруков и негови колеги.", "date": "2019.11.13", "title": "Калоян Паргов и Борис Цветков поставят началото на българо-китайско сътрудничество в здравеопазването в София"}
{"url": "http://www.focus-news.net/news/2019/11/13/2719009/mvr-shte-dade-brifing-po-povod-vtoriya-etap-ot-aktsiya-zima.html", "text": "МВР ще даде брифинг по повод втория етап от акция „Зима“. Това съобщиха от пресцентъра на  МВР . На брифинга информация за хода на акцията ще даде инспектор Мария Ботева. Ще има и екип на „Пътна полиция“. Събитието ще се проведе от 11.00 часа в жк. „Младост“.", "date": "2019.11.13", "title": "МВР ще даде брифинг по повод втория етап от акция „Зима“"}
{"url": "http://www.focus-news.net/news/2019/11/13/2719006/ombudsmanat-diana-kovacheva-shte-uchastva-v-godishnata-sreshta-na-evropeyskata-mrezha-na-natsionalnite-pravozashtitni-institutsii-v-bryuksel.html", "text": "Омбудсманът  Диана Ковачева ще участва в Годишното общо събрание и конференция на Европейската мрежа на националните институции за защита правата на човека (ENNHRI) в Брюксел, Белгия. Това съобщиха от  пресофиса на омбудсмана . Основна тема на форума е „Реализиране на икономическите и социалните права в Европа - ролята на националните институции за правата на човека“.  \r\nСъбитието ще се проведе днес и на 14 ноември 2019 г. в хотел „Бедфорд“ (Rue du Midi 135, 1000 Bruxelles).  \r\nГодишната среща на европейската мрежа е изключително важна, защото е форма за обмен на опит и добри практики между националните институции за защита правата на човека. Тя е утвърден и ефикасен механизъм при разглеждането на жалби, трансгранично сътрудничество и съвместна дейност между омбудсманите и екипите им от страните в Европейския съюз.", "date": "2019.11.13", "title": "Омбудсманът Диана Ковачева ще участва в годишната среща на Европейската мрежа на националните правозащитни институции в Брюксел"}
{"url": "http://www.focus-news.net/news/2019/11/13/2719007/afp-nay-malko-sedem-dushi-sa-zaginali-pri-atentat-sas-zaminiran-avtomobil-v-kabul.html", "text": "Най-малко седем души са загинали, а други седем ранени при задействането на бомба, поставена в автомобил, в столицата на Афганистан, предава  AFP , като уточнява, че инцидентът се е случил в натоварените сутрешни часове на деня.  \r\nГоворителят на Министерството на вътрешните работи на Афганистан Насрат Рахими заяви, че бомбата е избухнала в квартал, който е близо до ведомството и разположен северно от летището в Кабул. Всички загинали са цивилни. „Това е първоначалната информация, повече подробности по-късно\", добави Рахими. \r\n \r\n Тереза Герова", "date": "2019.11.13", "title": "AFP: Най-малко седем души са загинали при атентат със заминиран автомобил в Кабул"}
{"url": "http://www.focus-news.net/news/2019/11/13/2719013/v-dupnitsa-shte-se-sastoi-kontsert-posveten-na-praznika-vavedenie-bogorodichno-den-na-pravoslavnata-hristiyanska-mladezh-i-semeystvo.html", "text": "В града ще се състои концерт, посветен на празника Въведение Богородично  - Ден на православната християнска младеж и семейство, предаде репортер на  Агенция „Фокус“ . Поводът е, че на 21 ноември всяка година Православната църква чества празника Въведение Богородично  - Ден на православната християнска младеж и семейство  \r\nКонцертът ще се състои днес от 17.30 часа. На събитието ще присъства Негово преосвещенство Белоградчишкият епископ Поликарп - викарий на Софийския митрополит и Светейши Български патриарх Неофит.  \r\nНикола ПЕТКОВ", "date": "2019.11.13", "title": "В Дупница ще се състои концерт, посветен на празника Въведение Богородично  - Ден на православната християнска младеж и семейство"}
{"url": "http://www.focus-news.net/news/2019/11/13/2719002/pravitelstvoto-shte-glasuva-predlozhenie-do-prezidenta-na-republika-balgariya-za-nagrazhdavane-na-atanasiya-stoyanova-s-orden-sv-sv-kiril-i-metodiy-parva-stepen.html", "text": "Правителството ще гласува проект на решение за предложение до президента на Република България за награждаване на Атанасия Стоянова с орден „Св. св. Кирил и Методий“ – Първа степен“. Това е предвидено в дневния ред на днешното заседание в  Министерски съвет . Кабинетът ще разгледа и проект на решение за предложение до президента на Република България за награждаване на Христо Баларев с орден „Св. св. Кирил и Методий“ - Огърлие. Министрите ще разгледат и проект на решение за предложение до президента на Република България за издаване на Указ за изменение и допълнение на Указ № 85 на президента на Република България от 28 февруари 2012 г. за утвърждаване на длъжностите във въоръжените сили на Република България и в Националната служба за охрана, изискващи висши офицерски звания, а също така и проект на решение за предложение до президента на Република България за издаване на указ за освобождаване от длъжност, за назначаване на длъжност и за удостояване с висше офицерско звание на офицер. \r\nКабинетът ще разгледа и проект на решение за обявяване на републикански път II-56 „Брезово – Пловдив – Път Ii-86“, участък от км 90+000 до км 102+80 за обект са национално значение и за национален обект. Също така министрите ще разгледат проект на постановление за изменение и допълнение на методиката за изчисляване на  инфраструктурните такси, събирани от управителя на железопътната инфраструктура, приета с постановление № 92 на МС от 2012 г.  \r\nНа вниманието на кабинета ще бъде представен Доклад относно информацията за касовото изпълнение на държавния бюджет. Също така министрите ще разгледат и Проект на постановление за одобряване на допълнителните разходи от резерва по чл. 1, ал. 2 от Закона за Държавния бюджет за непредвидени и/или неотложни разходи за предотвратяване, овладяване и преодоляване на последиците от бедствия; проект на постановление за одобряване на допълнителни разходи по бюджета на Министерство на външните работи; проект за решение за даване на съгласие за продажба на недвижими имоти, собственост на „Напоителни системи“ ЕАД – София, а също така и проект на решение аз безвъзмездно прехвърляне правото на собственост върху имот – частна държавна собственост на община Дупница, област Кюстендил. \r\nМинистрите ще разгледат и проект на решение за назначаване на Лаурина Йонушаускас – литовски гражданин, за почетно нещатно консулско длъжностно лице на Република България в Република Литва; проект на решение за одобряване проект на договор между правителството на България и Агенция „Пътна инфраструктура“ за финансиране изграждането на елементи на техническата инфраструктура – публична държавна собственост и проект на договор между правителството на България и „Амилум България ЕАД“ за изпълнение на инвестиционен проект „Разширение на производството на основни продукти в „Амилум България ЕАД – Разград“. \r\nКабинетът ще разгледа проект на решение за одобряване проект на спогодба между Република България и Кралство Нидерландия за избягване на двойното данъчно облагане; Проект на решение за одобряване проект на меморандум за разбирателство между Министерство на младежта и спорта на Република България и Министерство на младежта и спорта на Република Сърбия; Проект на решение за одобряване проект на програма между Министерството на културата на Република България и Министерство на културата на Република Куба за сътрудничество в областта на културата за периода 2020-2022 г., а също така проект на решение за одобряване на резултатите и утвърждаване на протокола от четвъртата сесия на Междуправителствената българо-туркменистанска комисия за икономическо сътрудничество, проводена на 11 август 2019 г. в Туркменбаши.  \r\nНа вниманието на министрите ще бъде представен доклад за одобряване на резултатите и взетите решения на заседанието на Съвета на Европейския съюз по земеделие и рибарство, проведено на 14 и 15 октомври в Люксембург. Също така те ще разгледат проект за решение за изменение на решение № 604 на МС от 2016 г. за утвърждаване на минимални критерии за комплексна оценка на офертите при провеждане на конкурс за определяне на концесионер на морски плаж; проект на решение за приемане на отправено от концесионера „Соф Дринкс“ ООД предложени за удължаване срока на договора за предоставяне на концесия за добив на минерална вода – изключителна държавна собственост, на находище „София – Княжево“, район „Витоша“, Столична община, сключен на 28 август 2008 г. между МС на Република България, представляван от министъра на околната среда и водите и „Соф Дринкс“ ООД.", "date": "2019.11.13", "title": "Правителството ще гласува предложение до президента на Република България за награждаване на Атанасия Стоянова с орден „Св. св. Кирил и Методий“ – Първа степен"}
{"url": "http://www.focus-news.net/news/2019/11/13/2719014/kolona-ot-avtomobili-se-e-obrazuvala-ot-komatevski-transporten-vazel-do-tsentralna-gara-v-plovdiv.html", "text": "Колона от автомобили се е образувала от Коматевски транспортен възел до Централна гара в Пловдив, съобщи  слушател на Радио „Фокус“ .", "date": "2019.11.13", "title": "Колона от автомобили се е образувала от Коматевски транспортен възел до Централна гара в Пловдив"}
{"url": "http://www.focus-news.net/news/2019/11/13/2719012/spetsialistat-po-ortopediya-i-travmatologiya-prof-halil-ibrahim-bekler-shte-konsultira-bezplatno-v-sofiya-na-22-noemvri.html", "text": "Проф. д-р Халил Ибрахим Беклер, специалист по ортопедия и травматология, ще консултира безплатно пациенти в София на 22 ноември 2019 г. Това съобщиха от пресцентъра на   Здравен информационен център „Медикъл Караджъ“ . \r\nПроф. Беклер е сред водещите специалисти в съседна Турция за операции на ръка, включително микрохирургия, простетична и реконструктивна хирургия на ръката. Той пристига у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината. \r\nЧовешката ръка е мултифункционален и много сложен орган, отбелязва проф. Беклер. С ръцете си се самообслужваме, работим за прехраната си и усещаме чрез допир важни детайли от заобикалящата ни среда. Нарушаването на тези функции вследствие от заболяване или травма се отразява значително на качеството на живот, затова лечението им изисква намесата на опитен специалист с експертиза конкретно в тази сфера. \r\nНай-често срещаният ортопедичен проблем, свързан с ръката, е синдромът на карпалния канал. В миналото това заболяване е свързвано предимно с жените домакини, които извършват често еднотипна дейност с ръцете си. Днес обаче то е широко разпространено сред офис служители, които не отделят ръка от компютърната мишка, както и сред всички други хора, които извършват повтарящи се движения с китката, спортисти, строители, шофьори и др. Дължи се на притискане на медианния нерв и причинява симптоми като безчувственост, мравучкане, изтръпване на пръстите, болка в китката, слабост и ограничаване на движенията. Ако това състояние бъде оставено без лечение се стига до трайно увреждане на нерва, а единственото дългосрочно решение е хирургичното лечение. \r\nНай-предизвикателни от професионална гледна точка обаче са сложните микрохирургични операции, при които под микроскопско увеличение може да се работи върху тъкани под 1 мм. Благодарение на съвременните микрохирургични техники е възможно например реплантирането на отрязан пръст до 16-24 часа след инцидента, в случай на правилно съхранение. При подобен инцидент най-добре е отрязаният пръст възможно най-бързо да се постави в чиста найлонова торбичка и след това в студена вода с лед, съветва проф. Халил Беклер. В никакъв случай не бива да се поставя директно върху лед, защото тъканите може да загубят жизненост при замразяване, категоричен е специалистът. \r\nПроф. Халил Ибрахим Беклер има над 30 години опит в областта на ортопедичната хирургия в Турция и САЩ. Професионалните му интереси са в областта на хирургията на ръка, артропластика, артроскопия, реконструктивна хирургия и лечение на травми. В момента практикува в болница VM Medical Park Pendik в Истанбул. \r\nЖелаещите да се възползват от възможността за безплатна консултация с него на 22 ноември в София трябва да се запишат предварително на тел. 0878 500 940 или 0879 977 402, както и да предоставят на място медицинските документи, с които разполагат до момента. \r\n Повече за „Медикъл Караджъ“: \r\nМисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения в Турция, Испания, Австрия, Германия, Израел, Чехия, Украйна, САЩ и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента. \r\n Повече за Medical Park: \r\nБолнична група „Медикал Парк“ (Турция) е създадена през 1995 г., основана на философията, че „Здравето е основно право на всеки“. Днес обединява 25 болници в 17 града, което я прави най-широко разпространената болнична мрежа в Турция, и лекува пациенти от над 70 държави. Всички болници от веригата „Медикал парк“ продължават да работят под девиза „Здраве за всеки“, като предоставят качествени, но достъпни медицински услуги за всички хора, независимо от техния социален статус и принадлежност. Всички те работят по международни стандарти, като използват най-съвременните методи в медицината.", "date": "2019.11.13", "title": "Специалистът по ортопедия и травматология проф. Халил Ибрахим Беклер  ще консултира безплатно в София на 22 ноември"}
{"url": "http://www.focus-news.net/news/2019/11/13/2719016/api-ot-1600-chasa-do-1700-chasa-shte-bade-ogranicheno-dvizhenieto-po-pat-i-4-sofiya-varna-v-uchastaka-ot-grad-targovishte-do-p-v-belokopitovo-zaradi-vzrivni-raboti.html", "text": "От 16.00 часа до 17.00 часа ще бъде ограничено движението по път I-4 София – Варна в участъка от град Търговище при км 228 до пътен възел „Белокопитово“ при км 258. Това съобщиха от пресцентъра на  Агенция „Пътна инфраструктура“ . Спирането на трафика е за извършването на взривни работи, свързани с изграждането на участъка от АМ „Хемус“ между Буховци и Белокопитово. \r\nПревозните средства ще бъдат пренасочени при 228-ми км на път I-4 по път II-49 Търговище – Разград до кръговото кръстовище при с. Трапище и по път II-51 Трапище – Лозница – Мировец до кръстовището с път I-2 Разград – Шумен в посока п. в. „Белокопитово“ и обратно. Движението в отсечката ще бъде ограничено между 16.00 и 17.00 ч. и на 20 и 27 ноември. Необходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“.", "date": "2019.11.13", "title": "АПИ: От 16.00 часа до 17.00 часа ще бъде ограничено движението по път I-4 София – Варна в участъка от град Търговище до п. в. „Белокопитово“ заради взривни работи"}
{"url": "http://www.focus-news.net/news/2019/11/13/2719003/narodnoto-sabranie-shte-bade-domakin-na-kragla-masa-na-tema-antibiotitsite-izpolzvayte-otgovorno.html", "text": "По повод Световната седмица, посветена на правилната употреба на антибиотиците, Народното събрание ще бъде домакин на кръгла маса на тема „Антибиотиците: Използвайте отговорно“. Форумът, който е под патронажа на Комисията по здравеопазването, ще бъде открит от 14.30 часа в зала „Изток“ на парламента. Това съобщиха от пресцентъра на  Народното събрание . \r\nНа кръглата маса ще бъдат обсъдени стратегическите цели и мерки за борба с антимикробната резистентност, ползите за България от приемането и прилагането на Национален план за действие срещу антимикробната резистентност и от превантивни кампании за намаляване заболяванията, при които се налага лечение с антибиотик. Форумът е организиран от Българското сдружение по иновативна медицина с подкрепата на Офиса на Световната здравна организация (СЗО) за България и Министерството на здравеопазването, Министерството на земеделието, храните и горите и Националния център по заразни и паразитни болести.  \r\nВ кръглата маса ще участват председателят на Комисията по здравеопазването на Народното събрание д-р Даниела Дариткова, програмният мениджър за контрол на антимикробната резистентност в СЗО – офис Европа д-р Данило Ло Фо Уонг, ръководителят на Националния център по безопасност на храните към Българска агенция за безопасност на храните проф. Христо Даскалов, директорът на Националния център по заразни и паразитни болести проф. д-р Тодор Кантарджиев и главният експерт в Дирекция „Здравен контрол“ на Министерството на здравеопазването д-р Наталия Спиридонова. На форума са поканени представители на държавните институции, на Световната здравна организация, на съсловните организации в сферата на здравеопазването, на професионални и пациентски организации, водещи български медицински специалисти и експерти в областта на епидемиологията, инфекциозните болести и общественото здраве.", "date": "2019.11.13", "title": "Народното събрание ще бъде домакин на кръгла маса на тема „Антибиотиците: Използвайте отговорно“"}
{"url": "http://www.focus-news.net/news/2019/11/13/2719287/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Правителството прие позицията на България за заседанието на Съвета на Европейския съюз (ЕС) по земеделие и рибарство, което ще се проведе на 18 ноември в Брюксел. Това съобщиха от  правителствената информационна служба . Очаква се министрите да продължат дискусията по Регламента за Стратегическите планове от пакета за реформа на Общата селскостопанска политика (ОСП) след 2020 г. По време на заседанието ще бъдат дискутирани екологичните и климатични аспекти от предложението. \r\nЕвропейската комисия ще представи своите проекти на регламенти за преходните правила по отношение на Общата селскостопанска политика. Целта е да се предостави правна сигурност на плащанията за периода до влизането в сила и прилагането на новото законодателство. Важно е да не се допусне застрашаване на осигуряването на ежегодното подпомагане за земеделските стопани в рамките на ОСП.  \r\nСъветът на Европейския съюз по икономически и финансови въпроси, формат Бюджет (ЕКОФИН/Бюджет) ще проведе заседание на 15 ноември в Брюксел, Белгия. Участниците в срещата ще подготвят позицията на Съвета за преговорите във връзка със заседанието на Помирителния комитет с Европейския парламент (ЕП) за обсъждане на проектобюджета на ЕС за 2020 година, което ще се проведе същия ден. То се свиква в рамките на бюджетната процедура на ЕС поради различие в позициите на ЕКОФИН и ЕП. Двете институции ще преговарят за постигане на съвместно споразумение по общия бюджет на ЕС за следващата финансова година. \r\nБългария ще съдейства активно за постигането на споразумение по проектобюджета за 2020 г., неговото навременно приемане и осигуряване на необходимите финансови средства за изпълнение на политиките и програмите на Съюза, тъй като ЕС има нужда от стабилен бюджет, който да отговаря на реалните нужди от средства за постигане целите на ЕС и същевременно да има капацитет за справяне с непредвидени обстоятелства \r\nСъвет „Общи въпроси“ ще заседава на 19 ноември в Брюксел. Дискусията ще се фокусира върху укрепването на върховенството на правото в ЕС. Министрите ще обменят мнения с директора на Агенцията за основните права (FRA) Майкъл О‘Флаерти, който ще информира за състоянието на спазването на върховенството на правото в ЕС като цяло. Ще бъде направен и преглед на стартиралата през 2014 г. инициатива в рамките на СОВ за годишен диалог в областта на върховенството на правото.  \r\nСОВ ще започне подготовка за предстоящото заседание на Европейския съвет на 12-13 декември 2019 г. Сред темите в дневния ред са още Многогодишната финансова рамка 2021-2027 г., изменението на климата и изпълнението на стратегическия дневен ред на ЕС. Финландското председателство ще предостави информация за състоянието на преговорите по Многогодишната финансова рамка. По темата ще бъде изслушана и позицията на Европейския парламент. Ще бъдат обсъдени още политиката на разширяване на ЕС и Процеса на стабилизиране и асоцииране. \r\nПравителството одобри също така резултатите от българското участие в заседанието на Съвета на Европейския съюз по земеделие и рибарство, проведено на 14-15 октомври в Люксембург.  \r\nМинистрите подкрепиха изготвянето на нова по-силна рамка за бъдещата координация на ЕС, както и националните политики в областта на горското стопанство. Съобщението на Комисията относно засилването на действията на ЕС за защита и възстановяване на световните гори беше прието. Министрите подчертаха необходимостта от насърчаването на вериги на доставки, които не допринасят към обезлесяването, включително чрез схеми за сертификация на продукти. Целта е да се опазят съществуващите гори и да увеличи биоразнообразието им по цял свят. \r\nВъв връзка с Пакета за реформата на Общата селскостопанска политика, министрите проведоха обмен на мнения по доклада за напредъка, изготвен от Председателството. Фокусът беше Новия модел на прилагане, въпросът относно опростяването и „зелената архитектура“. \r\nКомисията информира Съвета за актуалното състояние на заболяването Африканска чума по свинете в Европа и нейното разпространение, след което отново отправи призив към всички държави членки за по-голяма бдителност. \r\nСъветът постигна съгласие и по допълването на съществуващия частичен общ подход във връзка с предложението за следващия Европейски фонд за морско дело и рибарство след 2020 г. Към него се добавят елементите, свързани с мониторинг и оценка на фонда.", "date": "2019.11.13", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2019/11/13/2719017/tass-zhanin-agnes-poe-posta-id-prezident-na-boliviya-sasht-i-braziliya-priznaha-vlastta-y.html", "text": "След изненадващата оставка на Ево Моралес вицепрезидентът на Боливия Жанин Агнес пое поста и.д. държавен глава на латиноамериканската страна, предава  TACC . \r\n„Тя зае вакантното място на председател на Сената и в съответствие с Конституцията по този начин заема и поста на президента. Да, тя легално встъпва в длъжност [на държавен глава]“, подчерта министърът на външните работи на Бразилия. \r\nСпоред дипломата ситуацията с признаването на Агнес е подобна на признаването на венецуелския опозиционен лидер Хуан Гуайдо. По-рано в социалната мрежа „Туитър“ Арауджо заяви, че не смята ситуацията в съседната държава за преврат. Според него опитът за фалшифициране на изборите лишава от легитимност властта на Ево Моралес. \r\nСАЩ също признаваха Агнес за и.д. президент на Боливия и очакват „с нетърпение да работим с нея“. Това съобщи във вторник изпълняващият длъжността помощник държавен секретар по западното полукълбо Майкъл Козак в „Туитър“. \r\nАгнес заяви по-рано , че поема задълженията на президент, и обеща да проведе нови избори възможно най-скоро. Преди това Камарата на сенаторите в парламента на Боливия не можа да събере кворум за извънредно заседание, свикано за обсъждане на политическата криза в страната. Моралес осъди решението на сенаторите, като отбеляза, че то е взето „от съучастници и с подкрепата на въоръжените сили и полицията, които потискат хората“. \r\n \r\n Тереза Герова", "date": "2019.11.13", "title": "ТАСС: Жанин Агнес пое поста и.д. президент на Боливия, САЩ и Бразилия признаха властта й"}
{"url": "http://www.focus-news.net/news/2019/11/13/2719018/sport-luka-modrich-be-udostoen-s-oshte-edno-otlichie.html", "text": "Носителят на \"Златната топка\" за 2018 година Лука Модрид беше удостоен с едно от големите индивидуални отличия - Golden Foot. Наградата се връчва на футболисти над 29 години за особени заслуги, а отличените оставят “златни” отпечатъци от стъпалата си в Монако.  \r\nПортугалската звезда Кристиано Роналдо все още не е увековечен с този приз, въпреки вече е на 34 години. Той отново беше сред номинираните, както и Лионел Меси. Останалите, които се бориха за приза бяха Тиаго Силва (ПСЖ), Серхио Агуеро (Манчестър Сити), Роберт Левандовски (Байерн), Джорджо Киелини (Ювентус) и Жерар Пике (Барселона).", "date": "2019.11.13", "title": "Спорт: Лука Модрич бе удостоен с още едно отличие"}
{"url": "http://www.focus-news.net/news/2019/11/13/2719019/zaminava-parvata-grupa-uchastnitsi-v-28-ata-natsionalna-antarkticheska-ekspeditsiya.html", "text": "Днес в 19.05 часа от летище „София“ заминава първата група участници в 28-ата Национална антарктическа експедиция. Това съобщиха от  Българския антарктически институт. \r\nТова са командирът базата ни „Св. Кл. Охридски“ на о-в Ливингстън Драгомир Матеев, лекарката д-р Венета Комитска, геологът доц. д-р Димо Димов, геодезистът доц. д-р Борислав Александров, енергетиците инж. Йордан Йорданов, инж. Петър Сапунджиев, Константин Недев и Петър Тризлинцев, логистиците Николай Чальов и Павел Григоров и готвачката Уляна Яркова. \r\nГрупата ще има първоначално нелеката задача да разконсервира базата след тежката антарктическа зима и подготви оптимални условия за реализирането на новите научни проекти в областта на геологията, биологията, медицината, геодезията и социологията, които специализираната комисия към Националния център за полярни изследвания към Софийския университет „Св. Кл. Охридски“, одобри за реализация. \r\nДруга основна задача на експедицията, паралелна с научните изследвания, ще бъде изграждането на нов модерен лабораторен блок.", "date": "2019.11.13", "title": "Заминава първата група участници в 28-ата Национална антарктическа експедиция"}
{"url": "http://www.focus-news.net/news/2019/11/13/2719021/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с извършване на строително-монтажни работи на Пречиствателна станция за питейни води „Бистрица“ се налага спиране на водоподаването от 12.00 до 20.00 часа на клиентите на „Софийска вода”, живеещи в района на:  \r\n- Южна част на бул. „Околовръстен път“ между пътя за лифт „Симеоново“ до бул. „Симеоновско шосе“; \r\n- Южна част на бул. „Околовръстен път“ между бул. „Черни връх“ до бул. „България“ - бензиностанция „Шел“, база на „Волф“, Езиково училище и частна детска градина „ЕСПА“; \r\n- ЖСК „Малинова долина“;  \r\n- кв. „Витоша“ – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплексите „Макси“, „Преслав“ и „Градина“; \r\n- кв. „Мирчо Драганов“ - карето между: бул. „Черни връх“ от №91 до №151, ул. „Димитър  Манев“, ул. „ген. Иван Колев“ и бул. „Околовръстен път“; \r\n- кв. „Манастирски ливади изток“ – карето между ул. „Луи Айер“, ул. „Шарл Шампо“, бул. „Околовръстен път“ и ул. „Йордан Бакалов Стубел“; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адресите:  \r\n- ЖСК „Малинова долина“ пред бл.29 от 00.00 ч. на 14 ноември 2019 г.;  \r\n- кв. „Манастирски ливади-изток“ - ул. „Луи Айер“, колелото на автобуса от 00.00 ч. на 14 ноември 2019 г. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.11.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/11/13/2719020/dvizhenieto-na-avtomobili-po-patya-kochmar-tervel-v-oblast-dobrich-tryabva-da-se-osashtestvyava-s-povisheno-vnimanie-zaradi-remontni-deynosti.html", "text": "Ограничено е движението на МПС над 10 тона по път I-9 в участъка от село Кранево в посока Варна, предаде кореспондент на  Радио „Фокус” – Варна . Обходният маршрут е през селата Кичево и Оброчище. Ремонт на асфалтова настилка се извършва по част от пътя Кочмар – Тервел. Движението на автомобили по тази отсечка трябва да се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември.  \r\nВ Добрич времето облачно, духа силен вятър, пътните настилки са сухи, температурата на въздуха е около 13 градуса.   \r\nЖулиета НИКОЛОВА", "date": "2019.11.13", "title": "Движението на автомобили по пътя Кочмар – Тервел в област Добрич трябва да се осъществява с повишено внимание заради ремонтни дейности"}
{"url": "http://www.focus-news.net/news/2019/11/13/2719022/mokri-na-mesta-sa-patnite-nastilki-v-oblast-pazardzhik.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.11.13", "title": "Мокри на места са пътните настилки в област Пазарджик"}
{"url": "http://www.focus-news.net/news/2019/11/13/2719011/the-washington-post-tramp-e-predlozhil-na-erdogan-sdelka-za-100-miliarda-dolara-i-reshavane-na-vaprosa-za-sanktsiite-za-s-400.html", "text": "Държавният глава на САЩ Доналд Тръмп е предложил на турския президент Реджеп Тайип Ердоган сделка в размер на 100 милиарда долара с благоприятни условия за страната му, както и помощ при решаването на въпроса за санкциите, които Вашингтон планира да наложи срещу Анкара във връзка с доставката на руски зенитно-ракетни системи С-400, съобщава американският вестник  The Washington Post . \r\nСпоред източници от администрацията на Вашингтон, Тръмп е изпратил писмо до Ердоган миналата седмица, в което е отправил предложението си. Целта на инициативата мъ е подобряване на отношенията между САЩ и Турция. \r\nПо думите на събеседника на изданието, администрацията във Вашингтон отчита, че С-400 не са „пуснати в експлоатация\", за да не може „да имат достъп до средствата за комуникация и отбрана на американския [самолет] F-35\". Така Анкара може да се върне към програмата за производство на многоцелевия изтребител и да избегне ограниченията. \r\nАмериканските законодатели вероятно ще разкритикуват предложенията на американския президент поради факта, че много конгресмени и сенатори подкрепят въвеждането на ограничения срещу Анкара съгласно закона „За противодействие на американските противници чрез санкции“. Според изданието, приблизително същите условия Вашингтон вече предложи на Анкара през октомври, за да спре операцията си в Сирия, но опитът беше неуспешен. \r\n \r\n Тереза Герова", "date": "2019.11.13", "title": "The Washington Post: Тръмп е предложил на Ердоган сделка за 100 милиарда долара и решаване на въпроса за санкциите за С-400"}
{"url": "http://www.focus-news.net/news/2019/11/13/2719023/v-burgas-shte-se-provede-preskonferentsiya-za-predstavyane-postizheniyata-na-burgaskite-sastezateli-po-sportna-akrobatika-na-evropeyskoto-parvenstvo-v-izrael.html", "text": "От 11.00 часа в КЦ „Морско казино“ ще се проведе пресконференция за представяне постиженията на бургаските състезатели по спортна акробатика на приключилото Европейско първенство в Израел. Това съобщиха от пресцентъра на  Община Бургас . Клуб „Нефтохимик 2011” се представи с женската двойка Теодора Кръстева и Елена Босилкова (която е състезател на КСА „Балкан” - Ботевград) във възраст 12 - 18 г., както и със смесената двойка Мариела Костадинова (олимпийска шампионка за младежи по спортна акробатика) и Теодор Великов във възрастта мъже - жени. Треньори са Драгомир Драганов и Николина Христова. На събитието ще се даде информация как е преминало състезанието от преките участници в него. Община Бургас подпомогна подготовката на отбора.", "date": "2019.11.13", "title": "В Бургас ще се проведе пресконференция за представяне постиженията на бургаските състезатели по спортна акробатика на Европейското първенство в Израел"}
{"url": "http://www.focus-news.net/news/2019/11/13/2719015/denyat-13-noemvri-v-svetovnata-istoriya.html", "text": "През 1093 г. в битка с англичаните е убит кралят на Шотландия Малкълм III, станал прототип на главния герой в трагедията “Макбет”на Шекспир. През 1851 година се открива телеграфна линия между Париж и Лондон. Луис Карол започва да пише “Алиса в страната на чудесата” (1862). Навършват се 110 години от полета на първия хеликоптер с човек на борда. През 1907 г. първият хеликоптер, пилотиран от Пол Корню, лети на два метра над земята край Лизию, Франция. През 1971 г. американският спътник “Маринър 9” за първи път достига атмосферата на Марс. “Маринър 9” е създаден, за да продължи атмосферните изследвания, започнати от Маринър 6 и 7, както и да картографира повече от 70% от повърхността на Марс от най-малка височина 1500 километра. Девет години по-късно, през 1980 г., американският космически кораб \"Войаджър-1\" изпраща на Земята първите снимки отблизо на планетата Сатурн. През 1985 г. за първи път от 400 години изригва вулканът Невадо дел Руис в Колумбия. На 13 ноември са родени: Свети Аврелий Августин, Августин Блажени – християнски писател, теолог, английският крал Едуард ІІІ, българската царица Йоана, съпруга на цар Борис ІІІ, френският драматург Йожен Юнеско. На 13 ноември умира италианският композитор Джоакино Росини. \r\n \r\n \r\n2015 г. \r\nБойци на Ислямска държава извършват шест едновременни терористични нападения в Париж. \r\n \r\n \r\n2014 г. \r\nГугъл увеличава размера на наградата Тюринг от 250 хиляди на 1 милион долара. \r\n \r\n \r\nСмъртните случаи от Ебола в Западна Африка надхвърлят 5100 човека. \r\n \r\n \r\n2013 г. \r\nСАЩ включват „Боко харам“ в списъка на чуждестранните терористични организации след показните убийства на около 50-тина ученици. \r\n \r\n \r\n2012 г. \r\nФранция признава Националната коалиция на сирийските революционни и опозиционни сили за единствена законна власт в Сирия. \r\n \r\n \r\n2011 г. \r\nВ Берлин над 8000 човека протестират срещу спекулацията в банковата система, като образуват жива верига около зоната, в която са разположени правителствени сгради. Предишния ден няколко стотин демонстранти успяват да проникнат в Бундестага. Във Франкфурт, финансовият център на Европа, около 10 000 души протестират в близост до сградата на Европейската централна банка в центъра на града, построявайки жива верига около банковия квартал. Според протестиращите, политиката е зависима от финансовите пазари, а големите банки шантажират цели общества. Вдъхновени от движението „Окупирай Уолстрийт”, демонстрантите продължават протестите, докато властите приемат сериозно исканията им за промяна във финансовата система в страната, а след това и на по-глобално ниво. \r\n \r\nИталианският премиер Силвио Берлускони подава оставка, поради засилващата се обществена опозиция срещу него. \r\n \r\n \r\n2004 г. \r\nСлед едноседмични боеве с над 5000 бунтовници американски военни части постигат контрол в иракския град Фалуджа, но не успяват да заловят терориста Абу Мусаб ал-Заркауи. \r\n \r\n \r\n2002 г.  \r\nСкупщината на Съюзна република Югославия ратифицира Дейтънското споразумение, като потвърждава, че Югославия няма териториални претенции към Босна и Херцеговина. \r\n \r\nКрай бреговете на испанска Галиция потъва танкер със 70 хил. тона нефт, което предизвиква една от най-големите екологични катастрофи. \r\n \r\n \r\n2000 г. \r\nВ Северна Италия са открити фрагменти от кости, принадлежащи на неизвестно хищно животно от рода на динозаврите. Дължината на хищника е около 9 метра, а теглото – около тон. Наречено е салтриозавър и е живяло в ранния юрски период (208 – 140 милиона години назад). Откритият динозавър се оказва едно от най-древните влечуги в света. Според предположенията той е месояден, дълъг е 8 метра, висок е 4 и има череп, дълъг 70 сантиметра. Единственият му открит зъб е с дължина около 7 сантиметра. \r\n \r\n \r\n1998 г. \r\nНАТО взима решение да изпрати в Македония мисия от 1700 войници в случай на необходимост от намеса в Косово. \r\n \r\n \r\n1994 г. \r\nНа референдум в Швеция гражданите гласуват за присъединяването си към Европейския съюз. Присъединяването се осъществява на 1 януари 1995 г. Общо 52.3% гласуват “за”, а 46.8 – “против”. Въздържалите се са 0.9%. Избирателната активност е 83%. Според резултатите от референдума шведският Ригсдаг (шведският парламент) официално приема решението на 15 декември 1994 г. Една от причините за леко протеклите преговори е, че по-голямата част от работата е свършена от договора EEA от 1992 г. този договор между държавите от ЕС и Европейската асоциация за свободна търговия регулира повечето от условията за присъединяването на Швеция към вътрешния пазар на Европейския съюз. \r\n \r\n \r\n1989 г. \r\nНорвегия, Австрия, Швеция и Дания едностранно прекратяват действието на спогодбите за безвизов режим с България. \r\n \r\n \r\n1985 г. \r\nЗа първи път от 400 години изригва вулканът Невадо дел Руис в Колумбия. Пирогенетичните потоци стопяват снега и леда на върха. Стопените водни маси с дебелина до 50 метра се спускат надолу по няколко речни долини и преминават над 100 километра. \r\nВ резултат от възникналата огнена вълнa загиват около 25 000 души и град Армеро е заличен от картата. \r\n \r\n \r\n1982 г. \r\nВъв Вашингтон е издигнат 150-метров мемориал посветен на жертвите от войната във Виетнам. Изложен е списък с имената на повече от 58000 убити или изчезнали. Представлява ве-образна стена от лъскав черен гранит, спускаща се на 3 метра под земното ниво. Често е наричан само “Стената”. \r\n \r\nАмериканският президент Роналд Рейгън отменя санкциите наложени на СССР, въведени след обявяването на военно положение в Полша. \r\n \r\n \r\n1980 г. \r\nАмериканският космически кораб \"Войаджър-1\" изпраща на Земята първите снимки отблизо на планетата Сатурн. \r\n\"Войаджър-1\" е изстрелян на 5 септември 1977 г. от НАСА в Кейп Кенавръл на борда на ракетата Титан ІІІЕ Кентавър. \r\nНай-голяма близост със Сатурн е достигната на 12 ноември 1980 г., когато “Войаджър 1” достига на 124 000 километра разстояние от външните атмосферни слоеве на планетата. Сондата засича сложни структури в пръстените на Сатурн. \r\n \r\n \r\n \r\n1971 г. \r\nАмериканският спътник “Маринър 9” за първи път достига атмосферата на Марс. \r\n“Маринър 9” е създаден, за да продължи атмосферните изследвания, започнати от Маринър 6 и 7, както и да картографира повече от 70% от повърхността на Марс от най-малка височина 1500 километра и са най-висока разделителна способност от 1 километър за пиксел до 100 метра за пиксел. Инфрачервен радиометър е включен за засичане на топлинни източници и доказателства, за вулканична активност. Двете луни на Марс, Фобос и Деймос, също са анализирани, благодарение на информацията от спътника. “Маринър 9” е изстрелян на 30 май 1971 г. и е част от програмата “Маринър” на НАСА. \r\n \r\n \r\n1970 г. \r\nХафез Асад завзема властта в Сирия след безкръвен военен преврат. \r\nПрез 1920 г. Франция окупира Сирия, а през 1941 г. получава формално независимост. На 17 април 1946 г. френските войски се изтеглят от Сирия и тя става политически и икономически свободна държава. Участва във всички войни срещу Израел; влиза (1958-1961 г.) заедно с Египет в Обединената арабска република. През 1971 г. в Сирия е основан Национален прогресивен фронт (обединява социалистическите и комунистическите партии); приема се нова конституция (1973 г.); страната играе решаваща роля в политическия живот на Ливан. Сирия участва (1991 г.) на страната на интернационалните сили под егидата на ООН по време на войната в Персийски залив. През 1991 г. за президент е преизбран Хафез Асад. \r\n \r\nВърховният съд в САЩ обявява, че расовата сегрегация в обществените автобуси е противоконституционна. \r\nСегрегацията е разделение на хората, базирано на расови, религиозни, трупови, полови, сексуални и социални прослойки. След премахването на робството през 1865 г. в САЩ чрез законите \"Джим Кроу\" сегрегацията започва да се налага чрез закони. Например афроамериканците силово са принуждавани да седят на задните седалки на автобусите и влаковете, да ползват обществени чешми само за чернокожи и да получават здравни услуги в специални болнични заведения. Също така цветнокожите са изключени от някои позиции на държавния административен апарат. \r\n \r\n \r\n \r\n1945 г. \r\nШарл де Гол е избран за президент на Франция. Шарл де Гол е военен командир, генерал, държавник, символ на съпротивата на Франция срещу нацистката окупация. Президент е на Франция в периода 1959 – 1969 г. Той е председател на Временното правителство – 1944-1946 г. и министър-председател в периода юни - декември 1958 г. Участва като офицер в Първата световна война, във II-та Световна война - като бригаден генерал в битката за Франция - май 1940 г. След капитулацията - юни 1940 г. възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Съставя нова конституция и поставя начало на Петата република. Ликвидира алжирската криза - 1962 г. През 1969 г. подава оставка след референдум, гласувал недоверие към реформите на Дьо Гол. Пише трудове по въпроси на политиката, военната стратегия, мемоари. \r\n \r\n \r\n1939 г. \r\nПровалят се съветско-финландските преговори в Москва, след което Сталин заповядва да започне подготовка за война с Финландия. \r\n \r\n \r\n1933 г. \r\nАмериканският летец Дж. Ейнджъл открива водопада Салто-Анхел (Венецуела). Това е най-високият водопад в света - 1054 м. \r\n \r\n \r\n1927 г. \r\nОткрива се тунелът Холънд под река Хъдсън, свързващ Ню Йорк и Джърси сити. \r\n \r\n \r\n1918 г. \r\nСъздадена е Западноукраинската Народна Република. \r\nЗападноукраинската Народна Република е държава, просъществувала за кратко в края на 1918 г. и началото на 1919 г. в източна Галиция, Буковина и карпатската област, като включва градовете Лвив, Каламя и Станислав. Според австрийското преброяване от 1910 г. териториите на републиката са населявани от около 5.4 милиона жители. От тях ок. 60% са украинци, 25% са поляци, 12% са евреи , останалата част от населението са немци, чехи и други. Украинската част от населението преобладава в селските райони. През 1919 г. Западноукраинската Народна Република е окупирана от Полша. \r\n \r\nНовото правителство на болшевиките в Русия анулира Бресткия мирен договор във връзка с поражението на Германия в Първата световна война. \r\nБрест-литовският мирен договор е сепаративен договор, сключен на 3 март 1918 г. в Брест-Литовск между Съветска Русия, от една страна и Германия, Австро-Унгария, България и Турция, от друга. Осигурява излизането на Русия от I-вата Световна война, която губи части от Белорусия и Украйна и се задължава да плати 6 млрд. марки контрибуция. Брест-литовският мирен договор има 5 приложения, между които 1 икономически договор между България и Русия. Анулиран е от съветското правителство на 13 ноември 1918 г. \r\n \r\n \r\n1907 г. \r\nПървият хеликоптер с човек на борда – пилотиран от Пол Корню, лети на два метра над земята край Лизию, Франция. \r\n \r\n \r\n1887 г. \r\nАнглийската полиция разпръсква работническа демонстрация на Трафалгарския площад, като двама души са убити. Денят е наречен “Кървава неделя”. \r\n \r\n \r\n1872 г. \r\nОт печат излиза първото издание на “Азбука” от Л. Н. Толстой. \r\n \r\n \r\n1862 г. \r\nЛуис Карол започва да пише детския роман “Алиса в страната на чудесата”. Така той изпълнява обещанието, което дава на Алиса Лидъл. \r\nЛуис Карол е псевдонимът на английския писател и математик Чарлз Лутуидж Догсън, роден на 27 януари 1832 г. Карол измисля псевдонима си, като превежда на латински език първите си две имена - \"Carolus Lodovicus\" – след което ги променя в английската им форма Лиус Карол. \r\nКарол завършва Крайст Чърч колидж през 1854 г. в Оксфорд. Той остава там и изнася лекции по математика. През 1861 г. получава позволение да стане дякон, но никога не е ръкополаган за свещеник. \r\nКарол се занимава и с фотография, като един от моделите му е Алис Сидъл, една от трите дъщери на Хенри Джордж Лидъл, свещеник. Алис става прототип на героинята на Карол Алиса. \r\nСред някои от известните произведения на Карол са “Алиса в страната на чудесата” (1865 г.) и сборника “През далекогледа” (1871 г.), в който влизат поемите “Джаберуоки” и “Моржът и дърводелеца”. \r\n \r\n \r\n1851 г. \r\nОткрива се телеграфната линия между Париж и Лондон. Телеграфът представлява система за далечна комуникация посредством електрически звукови сигнали. Методът, който се ползва в по-голямата част от света, е разработен от Ф. Б. Морз. Устройството предава сигнали, които се чуват като цъкания. Първото успешно прокарване на телеграфен кабел през Атлантическия океан е от 1866 г. През 1872 г. Дж. Б. Стърнс разработва дуплексната телеграфия, която дава възможност да се предават две различни съобщения по един и същи кабел. \r\n \r\n \r\n \r\n На тази дата са родени : \r\n \r\n1949 г. \r\nРодена е Упи Голдбърг - американска актриса. Работи в театъра и импровизацията в Сан Диего и Сан Франциско, където участва в Театралната трупа Блейк Стрийт Хоуайс. Тя създава шоуто “Упи Голдбърг : Директно от Бродуей”, което е хит на Бордуей. Упи Голдбърг прави филмовия си дебют във филма “The Color Purple”, с него печели наградата Златен Глобус. За участието си във филма “Ghoust” печели Оскар, както и наградата Златен Глобус за най-добра второстепенна актриса. Упи Голдбърг е носителка на награда Еми за водеща на “The 66’th Anual Academy Awards”. През 1992 г. тя прави своя литературен дебют с детската си книжка “Alice”. Актрисата изпълнява песни в анимационните филми “Цар лъв” и “Победител”. \r\n \r\n \r\n1912 г. \r\nРоден е Йожен Юнеско – френски драматург-сюрреалист от румънски произход, майстор на театъра на абсурда. Автор е на “Плешивата певица”, “Носорози”. Умира през 1994 г. \r\n \r\n \r\n1893 г. \r\nРоден е Едуард Дойси - американски биохимик. Известен е с изолирането и синтеза на витамин К, както и с изследванията си над половите хормони. През 1939 г. Дойли изолира от естествени източници чист витамин К , който ускорява кръвното съсирване. Също така измисля начин да създаде изкуствено витамин К. Изолира половите хормони естрон, естриол и естрадиол. През 1943 г. съвместно с Хенрик Дам получава Нобелова награда за Физиология и Медицина. \r\n \r\n \r\n1850 г. \r\nВ Единбург е роден Робърт Луис Стивънсън– английски писател от шотландски произход. Завършва Юридическия факултет на Единбургския университет (1875 г.). Пътува много. Страда от тежка форма на туберкулоза, от 1890 г. живее на остров Самоа. Първата му книга - “Пентландското въстание” излиза през 1866 г. Световна слава му носи романът “Островът на съкровищата” (1883 г.) – класически образец на приключенската литература. Умира на 3 декември 1894 г. на остров Уполу, Самоа. Романи: “Похитеният” (1886 г.), “Владетелят на Балантре” (1889 г.), “Корабокрушенци” (1892 г.), “Катриона” (1893 г.), “Принц Ото” (1885 г.) и “Черната стрела” (1888 г.). Психологическата повест “Странната история на доктор Джекил и мистър Хайд” (1886 г.) дава класическо за английската литература решение на темата за двойника. \r\n \r\n \r\n1836 г. \r\nРоден е Ярослав Домбровски - полски военен деец, революционер, участник в Парижката комуна (1871 г.). Служи в руската армия от 1855 г. Завършва Генералщабната академия в Петербург (1859-1861 г.). Заедно със З. Сераковски ръководи революционния офицерски кръжок в Петербург, който има решаваща роля за подготовката на Полското въстание от 1863-1864 г. Един от ръководителите на военнореволюционната организация \"Комитет на руските офицери в Полша\". Разработва план за въстание, който е основан на съвместните действия на полски и руски революционери. През 1862 г. е арестуван, но успява да подпомогне въстанието от 1863-1864 г., като във Варшавската цитадела, където е затворен, изработва нов стратегически план за действие. Осъден на 15 години затвор; през декември 1864 г. успява да избяга и със съдействието на руски революционери заминава за Франция. Във Франция е един от ръководителите на полската емиграция. Избран за главнокомандващ на въстаническите въоръжени сили по време на Парижката комуна. Загива в бой с правителствените войски на 23 май 1871 в Париж. \r\n \r\n \r\n1821 г. \r\nВ Санкт Петербург е роден Михаил Василиевич Петрашевски (Буташевич-Петрашевски) - руски революционер. Завършва Царскоселския лицей (1839 г.) и Юридическия факултет на Петербургския университет (1841 г.). Работи като преводач в Министерството на външните работи. Редактор и автор на множество теоретични статии в \"Джобен речник на чуждите думи\" (1846 г.), с които пропагандира демократияни и материалистични идеи, както и някои принципи на утопичния социализъм. От 1844 г. в дома му се провеждат събрания, които от 1845 г. стават ежеседмични (\"петъчници\") и са особено популярни в средите на прогресивната общественост. Защитава идеите на Ш. Фурие, обявява се за демократизация на политическия строй в Русия и за отмяна на крепостното право. От края на 1848 г. участва в събрания за организирането на тайни дружества, настоява за продължителна подготовка на народа за революционна борба. Арестуван (1849 г.) и осъден на разстрел, който е заменен с доживотна каторга в Източен Сибир. От 1856 г. живее в Иркутск, където организира издаването на в-к \"Амур\" (1860 г.). През 1860 г. е заточен в Минусински окръг. Умира на 19 декември 1866 г. в Белское, днешен Красноярски край. \r\n \r\n \r\n1818 г. \r\nРоден е Михаил Никифорович Катков - руски публицист, професор в Московския университет; почетен председател на БКД (днес БАН) от 1884 г.. През 1856 г. основава руски вестник, в който защитава либералните идеи. През 1861 г. е директор на в-к “Московски ведомости”. Издава “Русский вестник” (1856-1906 г.). През 1867 г. основава Николаевската гимназия. Пламенен защитник на панславизма и староруската партия, враждебна на реформите. Обявява се против Съединението на Източна Румелия с Княжество България (1885 г.). \r\n \r\n \r\n1745 г. \r\nРоден е Валентин Аюи - френски педагог, полага основите на световното обучение на слепите. През 1784 г. основава в Париж първият в света интернат за слепи. От 1946 г. денят на неговото рождение се чества като Международен ден на слепите хора. \r\n \r\n \r\n1504 г. \r\nРоден е Филип I Великодушни - ландграф на Хесен (1509 г.-1567 г.), основател на Марбурския университет, лидер на протестантите. Заедно със саксонския курфюрст Йохан Постоянни (1525-1532 г.) основават през 1525 г. Торгауския протестантски съюз. Става и един от водачите на възникналия шест години по-късно Шмалкалдерски съюз. По време на Шмалкалдерската война (1546 -47 г.), в битката при Мюлберг (1547 г.) е пленен от император Карл V. Остава пленен до 1552 г. След смъртта му през 1556 г. територията на Хесен е разделена между неговите четири сина. \r\n \r\n \r\n1312 г. \r\nРоден е Едуард III – крал на Англия (1327-1377 г.). \r\nЕдуард III е един от най-изявените монарси на Английското кралство през Средновековието. 50- годишното му управление се откроява с възвръщането на кралския авторитет, загубен при Едуард II, негов баща и предшественик на престола. Неговата идея е да превърне Англия в най-мощната военна сила в Европа. Управлението на Едуард II се свързва с раждането на английската нация. Kоронясан e на 14 годишна възраст, като първоначално управлявал с регентство, но на 17 вече бил единовластен държавник. \r\nПрез 1337 г. предявява претенции към френския престол, с което полага началото на “Стогодишната война”, която се развива с голям успех за Англия. \r\nПо негово време се наблюдава значителен прогрес на законодателното дело и в парламентарното управление. \r\n \r\n \r\n354 г. \r\nВ Тагаста, Нумидия е роден Свети Аврелий Августин (Augustinus)– римски християнски писател, известен като Св. Августин или Августин Блажени; един от отците на Западната църква; наречен “доктор на Църквата”. След като завършва образованието си, работи като преподавател по риторика. В периода 373-382 г. е последовател на сектата на манихеите. След кратък престой в Рим (383 г.) се премества в Медиолан (днес Милано), където изучава неоплатонизма и попада под влиянието на епископ Амвросий, в резултат на което приема кръщение в навечерието на Коледа (387 г.). Завръща се в Африка и през 391 г. е ръкоположен за свещеник, а през 395 г. – за епископ на Ипон. Налага се като неофициален лидер на Северно-африканската църква. Развива богословските си възгледи в спор с ересите на донатистите, пелагианите и манихеите. За разлика от донатистите, подкрепя тезата за универсалната мисия на Християнската църква, която е общност не само от светци, а смесено тяло, в което светците съжителстват с грешниците. Тъй като умерената му политика срещу донатистите не дава очаквания резултат, търси подкрепата на светската власт. Според собствените му думи съчиненията му обхващат 93 трактата, проповеди и писма: “За божия град” (De civitate Dei; 412-426 г.), “Изповеди” (Confessiones; ок. 400 г.), “За Троицата” (De trinitate; 400-416 г.), “За християнското учение” (De doctrina christiana; 397-426 г.), “За буквалното тълкуване на Битие” (De Genesiach litteram; 401-415 г.) и много др. Умира на 28 август 430 г. в Ипон Регий, Нумидия. \r\n \r\n \r\n На тази дата умират : \r\n \r\n1956 г. \r\nУмира Ян Лукасевич - полски философ логик, член на Полската АН (1937 г.); професор (от 1906 г.). Роден е на 21 декември 1878 г. в Лвов. Преподавател в университетите в Лвов (1906-1915 г.) и Варшава (1915-1939 г.). След I световна война е член на Кралската ирландска академия в Дъблин. Работи в областта на логическите проблеми на индукцията и причинността и върху логическите основания на теорията на вероятностите. Построява първата система на многозначната логика, а с нейна помощ - система на модалната логика. Разработва оригинален език за формализация на логическите и математическите изрази (т. нар. безскобна символика на Лукасевич). Философските му възгледи са позитивистки. \r\n \r\n \r\n1868 г. \r\nВ Паси, близо до Париж умира Джоакино Антонио Росини – италиански композитор. Роден е на 29 февруари 1792 г. Произхожда от семейството на градски оркестрант и певица от пътуваща трупа. През 1806 г. започва да работи като корепетитор, клавесинист, диригент, хормайстор на оперна трупа. На 14-годишна възраст постъпва в музикален лицей, който завършва през 1810 г. Тогава се появява и първата му опера. Сериозно влияние върху формирането му като музикант имат Хайдн и Моцарт. През 1816 г. се появява знаменитата му опера \"Севилският бръснар\", поставена в Рим. По-късно създава лирико-комичните опери \"Пепеляшка\" (1817 г.), \"Крадливата сврака\" (1817 г.). Характерни за оперите на Росини са красивата и мелодична музика и използването на нови музикално-драматични форми. От 1824 г. е директор на Италианския театър в Париж. В Париж създава много нови опери: \"Граф Ори\" (1828 г.), \"Вилхелм Тел\" (1829 г.), преработва някои от предишните си опери. \"Вилхелм Тел\" е последната му опера. Изкуството на Росини е дълбоко реалистично. Музиката му се отличава с рядко мелодично богатство и е тясно свързана с народните мелодии и битовите музикални жанрове. Тънкият хармоничен език на произведенията му и тяхната оркестрация изпреварват постиженията на неговите съвременници и по-късни последователи романтици. Особено високо майсторство достига в оперните ансамбли. Открива нова епоха във вокалното изкуство. Строго ограничава произвола на солистите и в същото време много тънко използва виртуозните възможности на гласовете им. \r\n \r\n \r\n1359 г. \r\nУмира Иван ІІ Иванович Красиви – руски княз, втори син на Иван I Данилович Калита, баща на Дмитрий Иванович Донски. Роден е на 30 март 1326 г. След смъртта на брат си Семьон Горди - велик княз на Москва и Владимир (от 1353 г.), отстоява правото си върху великокняжеския престол в борбата със суздалско-нижнигородския княз Константин Василевич. Продължава политиката на баща си и брат си за обединяване на руските земи. \r\n \r\n \r\n1093 г. \r\nВ битка с англичаните е убит кралят на Шотландия Малкълм III, станал прототип на главния герой в трагедията “Макбет”на Шекспир. \r\nМалкълм ІІІ Кенмор е крал на Шотландия в периода 1057-1093 г. Малкълм ІІІ е син на Дънкан І, наследник на Макбет. Нужни са му няколко години след смъртта на Макбет, за да възстанови териториите на кралството до границите от времето на управлението на баща му. Ок. 1068 г. Едгар Атлинг, претендент за английския престол, намира убежище при Малкълм, който скоро се жени за сестрата на Едгор, Маргарет. \r\nОт името на Едгар Малкълм нахлува в Северна Авглия, но през 1072 г. Уилям І Английски напада Шотландия, което принуждава Малкълм да подпише мир. По времето на управлението на Уилям ІІ Едгар и Малкълм започват набези в Англия през 1091 г., но Уилям ги възпира и ги принуждава да плащат данък. Малкълм е убит в Алнуик по време на поредото си нападение в Англия. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.11.13", "title": "Денят 13 ноември в световната история"}
{"url": "http://www.focus-news.net/news/2019/11/13/2719024/pregled-na-osnovnite-temi-v-dobrudzhanskiya-pechat.html", "text": "„Момчил Петков представи отлично България на световната младежка олимпиада“, съобщава вестник  „Нова добруджанска трибуна“ . От 29 октомври до 6 ноември тази година турската шахматна федерация е провела световната Младежка шахматна олимпиада до 16 години от световния календар на ФИДЕ. Участие са взели 48 отбора с 235 състезатели от 38 държави. Най-малкият състезател е бил Момчил Петков от Добрич. Участието му е било възможно благодарение на спомоществователството на кмета на добруджанския град, местния бизнес и народния представител Даниела Димитрова. „Колети и пощенски записи от цялата страна за петте деца в Кардам“, съобщава изданието. Хора от цялата страна се включват в дарителската кампания за братята и сестрите на 9-годишния Стефан от тошевското село Кардам, който мистериозна почина на 27 октомври. В кметството в селото непрекъснато пристигат колети с дрехи и продукти, също пощенски записи с парични средства от различни краища на България. Това е съобщил секретарят на кметството Маргарита Радушева. Междувременно многодетното семейство има временен дом, предоставен им от тяхна съседка. „Заедно срещу дискриминацията“ е тема от първа страница на вестника. Ученици и учители от Финансово-стопанската гимназия „Васил Левски“ в Добрич са посетили Търговска гимназия в Истанбул. Визитата и работната среща са били част от програма Еразъм + с продължителност една седмица. Пет са държавите, които ще работят заедно в продължение на две години – Турция, Испания, Италия, Румъния и България. Дейностите по проекта са свързани с основната тема, която е „Заедно срещу дискриминацията“.  \r\n„Кметът на Каварна пресира селски кметове и наместниците от ГЕРБ“, съобщава на първа страница вестник  „Добруджанска трибуна“ . „Тук управлява ВМРО! Пари няма, оправяйте се както искате“, разяснила Елена Балтаджиева и на фирми, към които Общината има хиляди левове задължения“, гласи подзаглавието. Новият кмет на Каварна Елена Балтаджиева отправила критики към кметовете на села в общината и кметските наместници от ГЕРБ още на първата им служебна сбирка, инициирана от самата нея, съобщава изданието. Според него дамата е известна с избухлив нрав. Тя е родена в село Белгун и е била бивш заместник-кмет в Тутракан. „Смелото сърце“ Петър Малджиев заплашва свидетел, но не смее да говори с журналист“ е друго заглавие от всекидневника. Петър Малджиев от вчера е в прокурорска проверка заради натиск над свидетел по делото за касиране на изборите в село Кранево. Изданието посочва, че втори ден той не смее да проведе телефонен разговор с главния редактор на вестника. В рубриката „Новини“ всекидневникът търси отговори на въпроса „Защо 32-годишният Йордан Йорданов спечели пак Добрич?“. Подзаглавието припомня, че най-младият кмет на областен град в България е постигнал и най-убедителна победа срещу ГЕРБ. Акценти в материала са няколко подтеми: кой е Йордан Йорданов, 4 години сам срещу всички, млад и опитен.", "date": "2019.11.13", "title": "Преглед на основните теми в добруджанския печат"}
{"url": "http://www.focus-news.net/news/2019/11/13/2719026/povishena-e-opasnostta-ot-padashti-kamani-v-prohoda-na-republikata.html", "text": "Натоварен е трафикът по улица „Магистрална“ във Велико Търново. Интензивно е движението и в района на пътен възел „Качица“, Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – ясно. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на града.  \r\nОтворен за движение е Прохода на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е началото на следващата година.  \r\nРени АТАНАСОВА", "date": "2019.11.13", "title": "Повишена е опасността от падащи камъни в Прохода на Републиката"}
{"url": "http://www.focus-news.net/news/2019/11/13/2719027/uchenitsi-ot-shest-uchilishta-v-burgas-zaedno-shte-otbelezhat-mezhdunarodniya-den-na-tolerantnostta.html", "text": "Ученици от шест училища в Бургас ще отбележат заедно Международния ден на толерантността от 11.00 часа в залата на Областна администрация - Бургас. Това съобщиха от пресцентъра на  Община Бургас .  \r\nЧиталище „Изгрев 1909\" реализира с подкрепата на Областната администрация проект за провеждане на комуникационна инициатива за представяне на културното многообразие на Европейския съюз, насърчаване на толерантността и превенция на езика на омразата. Събитието „Децата и толерантността. Да наредим пъзела заедно\" акцентира върху насърчаване на толерантността в общуването, работата в екип и приятелството. Първата част включва дейности на открито - флашмоб и подреждане на арт инсталация около Часовника на площад „Толерантност\". Следва практическа част с ролеви игри, обсъждания и демонстрации. За финал участниците заедно ще наредят специално изработен „Пъзел на толерантността\".  \r\nУчастници са 60 ученици от ОУ „Г. Бенковски\", ОУ „Св. Кл. Охридски\", СУ „Д. Чинтулов\", СУ „Й. Йовков\", ЧОУ „Д-р М. Монтесори\" и доброволци от Професионална търговска гимназия.", "date": "2019.11.13", "title": "Ученици от шест училища в Бургас заедно ще отбележат Международния ден на толерантността"}
{"url": "http://www.focus-news.net/news/2019/11/13/2719025/35-godishen-mazh-e-zaginal-pri-katastrofa-na-patya-sofiya-rebarkovo-v-rayona-na-tserovo.html", "text": "35-годишен мъж е загинал при катастрофа на пътя София - Ребърково в района на Церово. Това съобщиха за  Агенция „Фокус“  от пресцентъра на  МВР . Инцидентът е станал малко след 4.00 часа тази сутрин. Мъжът е шофирал лек автомобил „Мерцедес“, в който са се возели още двама души, които са с леки наранявания. В катастрофата не са участвали други превозни средства.", "date": "2019.11.13", "title": "35-годишен мъж е загинал при катастрофа на пътя София - Ребърково в района на Церово"}
{"url": "http://www.focus-news.net/news/2019/11/13/2719028/vasil-dolapchiev-sayuz-na-slepite-v-balgariya-v-balgariya-novostite-v-pomosht-na-slepite-hora-mnogo-trudno-dostigat.html", "text": "В света доста се направи в посока развитие на модерни технологии в помощ на слепите хора, но, за съжаление, в България тези новости много трудно достигат. Това каза председателят на Управителния съвет на Съюза на слепите в България - Васил Долапчиев в интервю за  Агенция „Фокус“  по случай Международния ден незрящите хора - 13 ноември. „Тези новости са изключително скъпи - говорим за хиляди евра. И не могат да си ги позволят хората без зрение, които са с доходи около 300 лв., 150 лв. горе-долу в този диапазон. В Европейския съюз те се дотират между 80-100 артикула от държани фондове и общински  от различни спонсорски организации и така нататък. В България само 3 неща са в списъците на държавно финансиране и това са белият бастун, очила и една леща. Водим в момента преговори да включим нови изделия за финансиране. В тази връзка нашата организация създаде технологичен съвет към управителния съвет - млади специалисти, компютърни, които изпращаме на различни изложения, за да могат да получават актуална информация“, коментира още Васил Долапчиев. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.11.13", "title": "Васил Долапчиев, Съюз на слепите в България: В България новостите в помощ на слепите хора много трудно достигат"}
{"url": "http://www.focus-news.net/news/2019/11/13/2719030/prodalzhava-aktsiyata-po-kravodaryavane-v-dupnitsa-pod-mototo-v-kravta-ti-e-da-spasyavash-zhivoti.html", "text": "Продължава акцията по кръводаряване в града под мотото „В кръвта ти е да спасяваш животи”. Това съобщиха за  Радио „Фокус” – Кюстендил  от Ротаракт клуб – Дупница. Акцията се организира за четвърта поредна година. Тя се провежда от 9.30 до 15.00 часа в сградата на Община Дупница. Организаторите посочват, че е от изключителна важност редовното кръводаряване, а цялата процедура трае до 20 минути, като кръводаряването не вреди. Нещо повече - то е полезно, тъй като стимулира процеса на кръвотворене в организма и увеличава защитните му сили. Всички консумативи, които се използват по време на кръводаряването, са за еднократна употреба и не съществува риск за дарителя“, обявиха още организаторите на кампанията.    \r\nВенцеслав ИЛЧЕВ", "date": "2019.11.13", "title": "Продължава акцията по кръводаряване в Дупница под мотото „В кръвта ти е да спасяваш животи”"}
{"url": "http://www.focus-news.net/news/2019/11/13/2719029/mashtabna-politseyska-operatsiya-se-provezhda-na-teritoriyata-na-kvartal-pobeda-v-burgas-zadarzhani-sa-8-dushi.html", "text": "Мащабна полицейска операция по противодействие разпространението на наркотици, осъществяването на грабежи и кражби от търговски обекти, частни домове и офиси на фирми, се провежда в момента на територията на квартал „Победа“. Това съобщи за  Радио \"Фокус\" - Бургас  Цветелина Рандева от ОДМВР - Бургас. Проверени са общо пет адреса, като са задържани осем лица, чиято съпричастност с упоменатите престъпления се изяснява. Намерени и иззети са множество вещи, за чийто произход задържаните не могат да дадат адекватни обяснения. В операцията участват служители от отдел „Криминална полиция\" при ОДМВР - Бургас, специализираните полицейски сили, първо Районно управление - Бургас и бургаската жандармерия.  \r\nМария КУРТЕВА \r\n \r\nОчаквайте подробности!", "date": "2019.11.13", "title": "Мащабна полицейска операция се провежда на територията на квартал „Победа“ в Бургас, задържани са 8 души"}
{"url": "http://www.focus-news.net/news/2019/11/13/2719032/dvizhenieto-po-patya-krichim-mihalkovo-devin-ot-km-88-do-km-103-tryabva-da-se-osashtestvyava-s-povisheno-vnimanie-poradi-obrushvane-na-skalna-masa.html", "text": "Натоварено е движението на територията на град Пловдив, предаде репортер на  Радио „Фокус“ – Пловдив . Колони от автомобили се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела и при кръговите кръстовища в района на Международния панаир. Задръствания има също на места по булевардите „Найчо Цанов“, „Руски“, „Шести септември“, „Васил Априлов“, „България“ и „Пещерско шосе“. Пътищата на територията на града са предимно сухи и нормално проходими. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“, заради ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. \r\nИнтензивен е трафикът и на територията на област Пловдив, особено по направленията Пловдив - Пазарджик, Пловдив - Асеновград - Смолян и Пловдив - Карлово, също по пловдивския участък на АМ „Тракия“. Пътищата на територията на областта са предимно сухи и нормално проходими. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци, поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим-Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. \r\nТони МИХАЙЛОВ", "date": "2019.11.13", "title": "Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса"}
{"url": "http://www.focus-news.net/news/2019/11/13/2719031/normalno-se-osashtestvyava-dvizhenieto-po-patishtata-v-oblast-burgas.html", "text": "Нормално се осъществява движението по пътищата в област Бургас. Това съобщиха за  Радио „Фокус“ – Бургас  от Областно пътно управление. Няма задръствания. Видимостта е отлична. \r\nНатоварен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.11.13", "title": "Нормално се осъществява движението по пътищата в област Бургас"}
{"url": "http://www.focus-news.net/news/2019/11/13/2719033/dvama-dushi-sa-postradali-pri-katastrofi-prez-izminaloto-denonoshtie-v-burgas.html", "text": "2 катастрофи са регистрирани за изминалото денонощие в Бургас. При инцидентите са пострадали двама души, но са без опасност за живота.  \r\nСпокойно е минало денонощието в град Бургас. Това съобщи дежурният от  Общината . Не са подавани сигнали за аварии, бедствия или пожари.  \r\nМария КУРТЕВА", "date": "2019.11.13", "title": "Двама души са пострадали при катастрофи през изминалото денонощие в Бургас"}
{"url": "http://www.focus-news.net/news/2019/11/13/2719035/patnite-nastilki-v-oblast-kyustendil-sa-mokri-i-hlazgavi-vali-slab-dazhd.html", "text": "Пътните настилки в областта са мокри и хлъзгави, вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Заради ремонт е ограничено движението в 14-километров участък от автомагистрала „Струма” в посока Дупница от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79, като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 тона в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.13", "title": "Пътните настилки в област Кюстендил са мокри и хлъзгави, вали слаб дъжд"}
{"url": "http://www.focus-news.net/news/2019/11/13/2719034/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между областния център и връх Шипка. Водачите трябва да карат с повишено внимание от км 164+120 до км 164+180. В района е поставена необходимата сигнализация, а дейностите по ремонта трябва да приключат до 31 март 2020 година. Това   съобщиха за  Радио „Фокус” – Велико Търново  от Областно пътно управление - Габрово. Условията за пътуване в област Габрово са добри. Настилките са сухи, трафикът - интензивен. Поради реконструкция при кръстовище „Шиваров мост“ на територията на град Габрово движението в участъка трябва да се извършва с повишено внимание. Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В района е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч - Кормянско - Малък Вършец при км 46+800 по общински път до III-403 в с. Малък Вършец. До 30 август 2018 година включително ще се извършват ремонти в участък от пътя Чехлевци-Велчевци. Движението е в едната лента.  \r\nРени АТАНАСОВА", "date": "2019.11.13", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/11/13/2719036/pregled-na-osnovnite-temi-v-starozagorskiya-pechat.html", "text": "„Кой иска да стопира инвестиция за милиони в Казанлък?“ е водещото заглавие на  вестник „Старозагорски новини“ . Точно преди изборите до различни инстанции е подадена жалба от „Летище Казанлък\" АД срещу изграждането на СПА комплекс „КИНГС ВАЛЕЙ\" на минералните бани край село Овощник, инвестицията за който е най-голямата на Балканите в туристическия бранш. Мотивът на жалбоподавателите е, че сградата, която ще бъде построена, ще пречи на извършваните полети... Въпреки че с писмо No 06-02-27/12.03.2016 година от Министерството на транспорта заявяват, че на територията на община Казанлък няма сертифицирани летища, летателни площадки и аеронавигационни съоръжения. Има и още едно писмо - от ГД „Гражданска въздухоплавателна администрация\", в което също се казва, че няма сертифицирани летища на територията на община Казанлък, но според нормативните изисквания всички инвестиционни инициативи, свързани с изграждане на сгради с височина по-голяма от 20 метра, трябва да се съгласуват. В имота обаче се предвижда застрояване с височина до 15 метра и има съответствие от фирма-консултант, става ясно от писмо на РДНСК - Стара Загора. Отделно от това има разрешение за строеж, съобразено с всички законови изисквания. Кой стои зад атаката срещу големия инвеститор? Жалбата е подадена от изп. директор на „Летище Казанлък\" АД - Петър Пепелешков. Той е бивш общински съветник от БСП от 2003 г. до 2008 г. Пепелешков е и бивш управител на фалиралата фирма на старозагорския бизнесмен Стойчо Кълвачев - „Кълвача инвестмънс\" АД, която и към момента дължи на НАП 687 130 хиляди лева. След фалита й Пепелешков става изпълнителен директор на „Летище Казанлък\" АД. Любопитен е фактът, че зад дружеството стои софийската компания „Авиотех\", която се занимава с продажба и сервиз на ултралеки летателни средства. Още по-любопитна е сделката за закупуването на летището. Решението за продажбата на компанията е взето на заседание на Съвета на директорите, в което е участвал и бившият собственик, и тогавашен изпълнителен директор Стойчо Кълвачев. Малко след това на общо събрание е гласувано да бъдат освободени членовете на борда и да бъдат избрани нови, както и да бъдат променени името на дружеството, уставът и седалището му, показват документите в Търговския регистър. Месец по-рано за представител на официалния собственик на компанията - регистрираната на Сейшелите Miseal Corporation, е определена Даниела Паунова, която е управител и на „Авиотех\". Самата сделка явно е формална, тъй като според подписания договор Miseal продава своите 374 600 акции (99.97% от капитала) на „Авиотех\" за сумата от 1 000 евро. Останалите 100 акции пък се прехвърлят между две физически лица за 100 евро. Общото събрание взема решение и за промяна на името на дружеството на „Летище Казанлък\", както и за промяна на седалището му на друг адрес в Казанлък. Медията припомня, че проектът за СПА комплекс „КИНГС ВАЛЕЙ\" с 5-звезден хотел бе представен през май в Община Казанлък. Хотелският комплекс е разположен в началото на село Овощник на площ от 41.5 дка с планирани 275 помещения за около 700 гости, паркова среда, 4 басейна, спортен блок, две спортни игрища, съблекални с тоалетни и ресторант. Предвидените инвестиции са в размер на 50 000 000 лв. без ДДС. На представянето на проекта са присъствали представители на „Летище Казанлък\", но не е известно защо още тогава те не са реагирали.  \r\n„Ловец претърпя няколко операции в старозагорска болница след среща с мечка“ е друго заглавие от страниците на вестника. 47-годишен редовен ловец от Казанлък се озова в старозагорска болница след злощастна среща с мечка в Балкана над павелбанското село Търничени. Инцидентът е станал около обяд в неделя, докато въоръженият с карабина мъж е дебнел на пусия появата на подгонени от колегите му диви прасета. Внезапно, само на около метър-два от дулото на пушката му, в мъглата се появила огромна мечка, която се изправила на задни лапи и го съборила върху шумата. Срещата продължила не повече от минута, минута и половина, при което звярът нахапал рамото, слабините и бедрата на жертвата си, зъбите му минали на сантиметър от бедрената артерия. След кръвожадното нападение мечката поела по пътеката във вътрешността на гората. Въпреки болките пострадалият ловец успял да набере от мобилния си телефон 112 и да съобщи за случилото се, след което позвънил и на организатора на ловния излет. Час по-късно пострадалият е бил извозен първоначално до ЦСМП - Казанлък, а от там по спешност в старозагорска болница, където му направили няколко операции за зашиване на раните. Според лекарите на този етап нямало някаква пряка опасност за живота на ловеца, който макар и бавно започвал да се възстановява.  \r\nОт ЛРД „Сокол\" в Казанлък, където членува жертвата, не крият, че това е пореден случай мечка да излезе срещу ловци в региона. На няколко пъти били отправяни искания за отстрела, но така и не получили разрешение. Кметът на Търничени Ахмед Ходжа припомни, че преди 3 - 4 години е имало идентичен случай на нахапан от мечка ловец в землището, тогава обаче разрешили отстрела на хищника. Колеги на пострадалия смятат, че животното е било подплашено от лая на кучетата. Заради топлото за сезона време мечките в Балкана още не били заспали.  \r\n„И сред съдебните заседатели на Районен съд - Стара Загора, откриха агент от ДС“, пише още изданието. Още един агент на Държавна сигурност, работещ в Стара Загора, освети Комисията по досиетата. В случая става дума за съдебен заседател от местния Районен съд, който е разкрит след извършена проверка на 155 лица. Това е Йордан Атанасов Минчев, роден през 1957 г. в Горна Оряховица. Той е бил вербуван през 1981 г. и е осъществявал сътрудничеството си в Държавна сигурност в управление III-VIII-II като агент под псевдонима Недялков. Агентурната дейност на Йордан Атанасов Комисията по досиетата е удостоверила въз основа на собственоръчно написани агентурни сведения, документи от ръководил го щатен служител, регистрационна бланка, съдържащи се в лично и в работно дело IА-1265; регистрационен дневник и картон образец 4. Йордан Атанасов е съдебен заседател в Районен съд - Стара Загора, от 2015 г. Комисията по досиетата разполага с данни в наличните документи, удостоверяващи принадлежността му към органите и след 10 ноември 1989 г. От проверените 155 лица в Стара Загора с принадлежност към Държавна сигурност е установен още един съдебен заседател от Районния съд в Града на липите, който е заемал тази длъжност от 2010-а до 2015 г. Това е Петко Василев Димитров, осъществявал сътрудничеството си в Държавна сигурност като секретен сътрудник под псевдонима Димов в РУ-ГЩ. Той обаче е бил снет от отчет през 1989 г. Дали е имало още агенти, или сътрудници от 1989-а до 2009 г. не става ясно, тъй като от Комисията по досиетата твърдят, че председателят на Районен съд - Стара Загора, не е предоставил необходимите данни.", "date": "2019.11.13", "title": "Преглед на основните теми в старозагорския печат"}
{"url": "http://www.focus-news.net/news/2019/11/13/2719039/v-sofiyskata-sveta-mitropoliya-shte-se-provede-predstavyane-na-knigata-za-nezryashti-ikonite-razkazvat-na-14-noemvri.html", "text": "В Софийската света митрополия ще се проведе представяне на книгата за незрящи „Иконите разказват“, предаде репортер на  Агенция „Фокус“ . Събитието ще се състои с благословението на Негово Светейшество Българския патриарх Неофит. Представянето ще бъде на 14 ноември от 18.00 часа в залата на Софийска митрополия на ул. „Калоян“ 7. Книгата излиза с благословението на Св. Синод на БПЦ. \r\n„Иконите разказват“ на брайлово писмо запознава незрящите хора с основните християнски празници, техния евангелски произход и значение, както и с иконографското им изобразяване. Уникалното издание дава възможност на слепите да добият представа за символиката на иконата и посланието, което тя носи чрез варианти на икони от Рилския манастир, специално адаптирани за незрящи. \r\nРазказът за празниците е записан и на аудиофайлове с гласа на църковния певец Никола Антонов. Изданието е съвместен проект на Центъра за образователни инициативи „Двери“ и Западно- и Средноевропейска епархия на БПЦ. То е част от мисията на Църквата сред незрящите хора.  \r\nНикола ПЕТКОВ", "date": "2019.11.13", "title": "В Софийската света митрополия ще се проведе представяне на книгата за незрящи „Иконите разказват“ на 14 ноември"}
{"url": "http://www.focus-news.net/news/2019/11/13/2719037/spektakalat-nepopravimo-shte-bade-predstaven-v-dramatichen-teatar-nikola-vaptsarov-v-blagoevgrad.html", "text": "Спектакълът „Непоправимо” ще бъде представен в Драматичен театър „Никола Вапцаров“ в Благоевград от 19.00 часа тази вечер. Това съобщи за  Радио „Фокус“ – Пирин  Симона Спасова, експерт „Връзки с обществеността“ към благоевградския театър. Спектакълът е от Щефан Фьогел и се играе от Сливенския драматичен театър. ,,Непоправимо“ е история за две приятелски семейства, които са на път да разберат има ли цена любовта и каква е тя. Австрийският автор Щефан Фьогел е един от най-поставяните съвременни драматурзи в Европа. Пиесата „Непоправимо“ на Щефан Фьогел е представена у нас за първи път в Сливенския драматичен театър. Оригиналното заглавие на творбата е „Бъбрекът“, писана е през 2017 година. Билети мога да бъдат закупени от касата на Драматичен театър \"Никола Вапцаров\" – Благоевград. \r\nЛивия НИНОВА", "date": "2019.11.13", "title": "Спектакълът „Непоправимо” ще бъде представен в Драматичен театър „Никола Вапцаров“ в Благоевград"}
{"url": "http://www.focus-news.net/news/2019/11/13/2719038/kmetat-na-sofiya-yordanka-fandakova-blagodarna-sam-na-sofiyantsi-che-ne-dopusnaha-gradat-da-bade-izpolzvan-za-tramplin-za-drugi-lichni-politicheski-ambitsii.html", "text": "Благодарна съм на софиянци, че не допуснаха градът да бъде използван за други цели, да бъде използван за трамплин за други лични политически амбиции. Това каза в кметът на София Йорданка Фандъкова в интервю за Сутрешния блок на  БНТ . „Изборите бяха много тежки. За съжаление през цялото време се сблъсквахме с факта, че се подменяше разговора за града, разговора за идеите, за проектите, с  други цели, които нямаха нищо общо с изборите за кмет на София. Аз се опитвах да връщам този разговор, защото той е важен за града ни, за промяната на града ни. Промяната не е просто лозунг, беше издигнат този лозунг. Хората разбират, че промяната има своята цел, своята посока и се постига само с много, много работа“, добави Фандъкова. По думите и ангажиментът и отговорността и са много големи. „Още по-голяма в тази ситуация, в която получих доверието да продължим развитието на града, да продължим промяната на града. От вчера започнах реалната работа“, посочи още столичният кмет. Фандъкова коментира искането на Мая Манолова и БСП за касиране на изборитре. „Съдът ще прецени какви са аргументите и дали има основания. Особено последната седмица преди балотажа, това състезание, се превърна в една битка със съвсем други цели. Стана ясно през това време, че Мая Манолова има съвсем друга битка, съвсем различни цели. Тя ясно заяви своята позиция, още повече непрекъснато води битки на национално ниво и в момента продължава. Това е нейна тактика и стратегия и нейна работа. За мен са важни проектите за София. Когато някой загуби избори той оправдава своята загуба. Не за първи път се иска касиране на избора за кмет на София, със сигурност съдът е този, който ще реши този спор“, обясни още тя. „Това, което се видя в тези избори е, че хората се интересуват от града, от неговото развитие, от възможността да имат добра работа. Децата им да бъдат добри детски градини и училища, да имат добър начин за придвижване. Това са приоритетите, които са заложени в моята програма. За радост видяхме, че в програмите на останалите опоненти и политически сили, които вече са част от Столичен общински съвет, тези цели присъстват, съвпадат. Тези избори препотвърдиха, че посоката, в която развиваме София е правилна“, заяви кметът на София. Йорданка Фандъкова коментира и катастрофата на бул. Витоша, при която трамвай излезе от релсите. „За съжаление тежък инцидент, при който пострада жена. Много се надявам бързо да може да се възстанови. В момента се водят следствени действия, след като приключат тогава ще разберем каква е причината, кой е виновен и разбира се той трябва да понесе своята отговорност. Няма как да допуснем в центъра на града, пък и където и да е другаде да пострада човек. За радост в този ден с много хора, все пак Господ ни е запазил. Всички версии се разследват. Веднага след като вече имаме отговор на това, трябва да се предприемат действия и по носенето на отговорност“, казва още Фандъкова.", "date": "2019.11.13", "title": "Кметът на София Йорданка Фандъкова: Благодарна съм на софиянци, че не допуснаха градът да бъде използван за трамплин за други лични политически амбиции"}
{"url": "http://www.focus-news.net/news/2019/11/13/2719041/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.13", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/11/13/2719040/angel-stoykov-unss-ikonomicheskite-spetsialnosti-tryabva-da-badat-varnati-kato-prioritetni.html", "text": "Икономическите специалности трябва да бъдат върнати като приоритетни. Това каза за сутрешния блок „Добро утро, България“ на  Радио „Фокус“  председателят на Студентския съвет в УНСС Ангел Стойков. Той коментира, че перспективите на висшето образованието през призмата на младите хора са положителни и допълни, че предизвикателствата са много, едно от които е фактът, че доброто образование не винаги означава сигурна работа. „Младите хора трябва да притежават микс от умения, за да могат да се интегрират в работна среда и да се позиционират по най-добрият начин на пазара на труда. В УНСС се справяме добре с интеграцията на младите. По последни данни на националния статистически институт 90% от завършилите университета до една година намират работа по специалността си“, каза той. \r\nАнгел Стойков обърна внимание, че само около 20 % от студентите посещават лекции. Според него е необходимо преподавателите да дават по-големи предпоставки за качествено образование и да ангажират вниманието на студентите, но все пак процесът е двустранен.  \r\nЕлеонора ЧОЛАКОВА", "date": "2019.11.13", "title": "Ангел Стойков, УНСС: Икономическите специалности трябва да бъдат върнати като приоритетни"}
{"url": "http://www.focus-news.net/news/2019/11/13/2719042/afp-venetsiya-e-udarena-ot-rekordno-navodnenie.html", "text": "Венеция е засегната от рекордно наводнение, причинено от прилив, предава AFP . \r\nОт градския център за наблюдение на приливите и отливите предупредиха, че нивата на водата се очаква да достигнат или дори да надминат височина от 1,9 метра. \r\n„В момента сме изправени пред изключително висок прилив. Всички са мобилизирани да се справят с извънредната ситуация\", написа кметът на Венеция Луиджи Бруняро в социалната мрежа „Туитър“. \r\n \r\n Тереза Герова", "date": "2019.11.13", "title": "AFP: Венеция е ударена от рекордно наводнение"}
{"url": "http://www.focus-news.net/news/2019/11/13/2719044/katastrofa-e-stanala-na-asparuhoviya-most-vav-varna-dvizhenieto-v-rayona-e-zatrudneno.html", "text": "Катастрофа затруднява движението на Аспаруховия мост във Варна, предаде репортер на  Радио „Фокус“ - Варна . На място има два линейки и автобус на градския транспорт е със счупено предно стъкло. Образувало се е огромно задръстване в посока кв. „Аспарухово“.  \r\nДесислава ВАСИЛЕВА \r\n \r\nОчаквайте подробности!", "date": "2019.11.13", "title": "Катастрофа е станала на Аспаруховия мост във Варна, движението в района е затруднено"}
{"url": "http://www.focus-news.net/news/2019/11/13/2719045/pregled-na-osnovnite-temi-vav-velikotarnovskiya-pechat.html", "text": "„Над 60 зрелостници от В. Търново станаха студенти в чужбина“ е заглавие от първа страница на областния всекидневник  „Янтра ДНЕС”.  Над 60 абитуриенти, които тази година завършиха училищата във В. Търново, са избрали да станат студенти в елитни университети в чужбина. Зад граница избират да следват най-вече възпитаниците на Езиковата гимназия и на ПМГ „Васил Друмев“. 24 от зрелостниците на ПЕГ „Проф. д-р Асен Златаров“ са приетите във висши учебни заведения извън България. Осем от тях са във Великобритания, 7 в Германия, четирима са в Испания и трима в Холандия. \r\n„Окръжният съд постанови арест за търговия с изборни гласове“ е друго заглавие от страниците на вестника. Окръжният съд във Велико Търново разгледа наложените от Районния съд в Горна Оряховица мерки за неотклонение на двама търговци на гласове, които бяха арестувани на 1 ноември. Те бяха оспорвани от Районната прокуратура в железничарския град. Миналия понеделник Районният съд в Горна Оряховица пусна от ареста търговците на гласове, двама срещу парични гаранции, а един срещу подписка. 38-годишният Тодор Тодоров от Първомайци беше освободен от килията срещу 800 лева гаранция, Мустафа Мустафов-Маджара на 65 години от Петко Каравелово срещу 1500 лева, а техният съучастник Абдула срещу подписка. Окръжният съд отмени паричната гаранция за Тодоров и му наложи постоянен арест. „Три купи за шахматистите на ШК „Етър“ в Троян“ четем на спортната страница на вестника.  \r\n„Без увеличение на данъците във Велико Търново, дефицит от 1,8 млн. лв. за такса смет и зимно почистване“ е водещо заглавие в другия областен ежедневник  „Борба“.  Данъците на великотърновци няма да бъдат увеличавани и остават същите за още година, съобщи зам.-кметът по финансовите въпроси Снежана Данева-Иванова. Местната хазна обаче има да преодолява дефицит от около 1,8 млн. лв. от такса смет, почистване на улици и зелени площи, както и зимно почистване, за които от бюджета повече се харчи, отколкото да се събират приходи. Данъците за автомобилите и тези за недвижимите имоти остават непроменени. Зам.-кметът на община Велико Търново подчерта, че ставките са едни и същи от 2010 г., независимо че минималната заплата, цените на услугите и консумативите са се повишили неколкократно. „Арестуваните лихвари от Павликени – Мазния, Бучката и Рудито, са били заподозрени дори за убийство“ е друга тема в ежедневника. Арестуваните лихвари от Павликени са Трифон Маринов – Туньо Мазния, Николай Борисов – Бучката, и Радослав Христов – Рудито, които са арендатори на земя в околните села. В неделя спецсъдът остави Мазния, Бучката и Рудито в ареста. В домовете им разследващите са намерили над 1800 юбилейни монети и злато за 1 млн. лв. Те са препирали парите от лихварство през купуване на монети. И тримата са криминално проявени за кражби, грабежи, изнудване и документни престъпления, а двама от тях са осъждани. По време на акцията на антимафиотите на 8 ноември от жилища на бандата бяха иззети тефтери с над 20 имена на длъжници, които са посочени само по прякори и малко име. Според Спецпрокуратурата бандата за лихварство е действала от пет години, и то в цялата страна, но се е ръководела конспиративно от Павликени. Едва преди няколко месеца някои потърпевши се осмелили да се жалват и по случая е било образувано досъдебно производство. Четете повече в страниците на вестника. „Хандбалистките отстъпиха на шампионките от Габрово след почивката“ четем на спортната страница на вестника.", "date": "2019.11.13", "title": "Преглед на основните теми във великотърновския печат"}
{"url": "http://www.focus-news.net/news/2019/11/13/2719047/die-zeit-pravitelstvoto-na-germaniya-e-odobrilo-iznos-na-orazhie-na-stoynost-nad-7-mlrd-evro.html", "text": "Федералното правителство на Германия е одобрило износа на оръжие на стойност 7,42 милиарда евро през първите десет месеца на годината. Това става ясно от отговор на Министерството на икономиката на искане от вицепредседателя на фракцията на партията „Левица“ Севим Дагделен, съобщава националният ежедневник  Die Zeit . \r\nОт данните става ясно, че през 2019 г. Берлин е дал „зелена светлина“ за оръжеен износ на нива, приближаващите се до рекордните, отчетени през 2015 г. \r\nСпоред подробния списък от 1 януари до 31 октомври са издадени 268 лиценза за износ на оръжие на стойност 2,33 милиарда евро и 9 590 лиценза за друга отбранителна техника на стойност 5,09 милиарда евро. В разглеждания период са отхвърлени само 56 заявления за сделки с обща стойност 15,7 милиона евро. Малкият брой обаче вероятно е свързан с факта, че заявления без шанс за успех обикновено дори не се предоставят. \r\nДо средата на годината разрешенията за износ са били на стойност 5,3 милиарда евро, като по този начин са надхвърлили тези от предходната година (4,8 милиарда). Министърът на икономиката Петър Алтмайер (ХДС) бе обяснил по-рано, че заради забавянето на формирането на правителството след изборите през есента на 2017 г. се е стигнало до „задръстване с молби за разрешения“. Следователно внезапно увеличения брой на лицензи е „само привидно изненадващ“. \r\nПрез последните три години, от друга страна, обемът на износа намалява постоянно - през 2018 г. беше на нива от 4,8 милиарда евро. Най-високите стойности са от 2015 г., когато голямата коалиция в Берлин разреши износа на оръжие за 7,86 милиарда евро.  \r\n \r\n Тереза Герова", "date": "2019.11.13", "title": "Die Zeit: Правителството на Германия е одобрило износ на оръжие на стойност над 7 млрд. евро"}
{"url": "http://www.focus-news.net/news/2019/11/13/2719046/administrativniyat-sad-v-kyustendil-shte-gleda-delo-sreshtu-izbora-na-kmet-na-selo-piperkov-chiflik.html", "text": "Административният съд в Кюстендил ще гледа дело срещу избора на кмет на село Пиперков чифлик. Това съобщиха за  Радио „Фокус” – Кюстендил  от съдебната институция. Заседанието по делото е насрочено за 11.00 часа. То е по жалба на Бойко Парлапански в качеството му на кандидат за кмет на кметство село Пиперков чифлик срещу решение на Общинската избирателна комисия в Кюстендил с което е обявена дата за провеждане на втори тур за избори на кмет на кметството. Жалбата е и срещу предложение за решение от „Информационно обслужване“ АД, с което са определени резултатите за кмет на кметство село Пиперков чифлик и решение на Общинска избирателна комисия - Кюстендил, относно обявяване за избран кмет на кметство с. Пиперков чифлик.  \r\nВенцеслав ИЛЧЕВ", "date": "2019.11.13", "title": "Административният съд в Кюстендил ще гледа дело срещу избора на кмет на село Пиперков чифлик"}
{"url": "http://www.focus-news.net/news/2019/11/13/2719043/pregled-na-osnovnite-temi-v-burgaskiya-pechat.html", "text": "„Изкупните цени на меда се сриниха\" е водещото заглавие от първата страница на днешния брой на вестник  „Черноморски фар“  и темата на деня. Цените за килограм варират от 3.50 до 3.70 лева. Нерегистрирани производители са сериозният проблем в бранша, пише още вестникът. „15-ката ще ходи до възлова спирка в Сарафово всеки курс целогодишно\" е друго заглавие от страниците на ежедневника. Допитване до гражданите за други линии няма да има. Автобус номер 15 ще ходи до обръщалото (б.а. спирката до комплекс „Атлантис\" - ул. „Ангел Димитров\") в Сарафово, което се явява последна спирка, целогодишно и на всеки курс, пояснява материалът. „Син Растеж\" планират Бургас и още 6 пристанищни града в ЕС\" е още едно заглавие от страниците на днешния брой на „Черноморски фар\". BluAct е мрежа от 7 европейски пристанищни града - Пирея (Гърция), Матосиньос (Португалия), Бургас (България), Матаро (Испания), Остенд (Белгия), Галац (Румъния) и Салерно (Италия). Напредва тяхното сътрудничество за споделяне на добри иде и практики в „синята\" икономика, уточнява статията. „Умъртвиха 99 прасета в Ахелой, атакуваха един от инспекторите\" е друга тема от днешния брой на ежедневника. Инспектори от ОДБХ -Бургас умъртвиха 99 прасета, укрити от собствениците им в Ахелой. След сигнал за свободно пуснати прасета в землището на местността Паная между градовете Ахелой и Каблешково, бе извършена проверка на място. Междувременно един от инспекторите е бил атакуван, докато е извършвал евтаназия на животните, пише още вестникът.", "date": "2019.11.13", "title": "Преглед на основните теми в бургаския печат"}
{"url": "http://www.focus-news.net/news/2019/11/13/2719048/katastrofa-mezhdu-lek-avtomobil-i-avtobus-e-stanala-na-krastovishteto-na-bul-konstantin-velichkov-i-bul-slivnitsa-v-stolitsata-nyama-postradali.html", "text": "Катастрофа между лек автомобил и автобус е станала на кръстовището на бул. „Константин Величков“ и бул. „Сливница“. Това съобщиха за  Агенция „Фокус“  от  СДВР . При инцидента няма пострадали. Катастрофата е станала около 8.20 часа. Нанесени са материални щети по двете превозни средства. Движението в района не е затруднено.", "date": "2019.11.13", "title": "Катастрофа между лек автомобил и автобус е станала на кръстовището на бул. „Константин Величков“ и бул. „Сливница“ в столицата, няма пострадали"}
{"url": "http://www.focus-news.net/news/2019/11/13/2719049/kmetat-na-sofiya-yordanka-fandakova-horata-reshavat-kolko-mandata-da-imat-kmetovete.html", "text": "Хората решават колко мандата да имат кметовете. Това каза в кметът на София Йорданка Фандъкова в интервю за Сутрешния блок на  БНТ . „Разбира се, че е нужно да има обновление. Аз тръгнах с този ангажимент и в кампанията. Видяхте, че една трета от групата на ГЕРБ в Общинския съвет са нови хора, както опитни, утвърдени имена, така и млади хора с много енергия. Важно е партиите да се отворят към граждански квоти, към гражданите и по този начин да обновяваме и идеите си“, добави Фандъкова. „Пред нас предстои работа, от вчера съм съсредоточена изцяло в работата за града. Ангажиментите, които съм поела са сериозни. Аз винаги съм се стремила да изпълнявам своите ангажименти и това за мен е водещо в момента“, отбеляза още столичният кмет. Фандъкова коментира и зам.-кметовете в различните сектори. „Това, което заявих е промяна в структурата на управление на Столична община. Предвиждам разделянето на сектора транспортна инфраструктура и транспорт в два сектора, защото това са две различни големи политики, важни за града“, посочи още тя. Фандъкова уточни, че предстои да създаде нов сектор - дигитализация и инвестиции. „Знаете, че една от най-важните задачи, за които говорехме в кампанията това е административна реформа и дигитализация на управлението на Общината, пък и на процесите в града. Вече обявих и името на човека, когото поканих за тази позиция, това е досегашният изпълнителен директор на Агенцията за инвестиции Влади Данаилов. Млад човек, диалогичен, който е много добре приет в бизнеса. Имахме много срещи с IT компаниите, обсъждахме нашата стратегия, която вече е подготвена“, обясни кметът на София. „Надявам се заедно със специалистите, заедно с общинските съветници да придвижим тази реформа, която е важна, както за гражданите, така и за бизнеса. Другите имена ще обявя след по-малко от месец. Когато Общинския съвет организира своята работа, комисиите са готови ще внеса своите структури“, допълни Йорданка Фандъкова.", "date": "2019.11.13", "title": "Кметът на София Йорданка Фандъкова: Хората решават колко мандата да имат кметовете"}
{"url": "http://www.focus-news.net/news/2019/11/13/2719053/chetirima-dushi-sa-postradali-v-katastrofata-na-asparuhoviya-most-vav-varna.html", "text": "Четирима души са пострадали в катастрофата на Аспаруховия мост във Варна. Това съобщи за  Радио „Фокус“ - Варна   Ивана Милева, говорител на полицията в града. Тя добави, че сигналът за инцидента е бил подаден в 8.20 часа тази сутрин. Съобщено е за катастрофа между автобус на градския транспорт и лек автомобил, който по първоначална информация е бил аварирал. В следствие на катастрофата са пострадали четирима души, от които трима пътници в автобуса и шофьорът на лекия автомобил. Те се отведени в болница, като са били контактни. Няма данни шофьорът на автобуса да е сред пострадалите. Милева допълни, че причините за инцидента се изясняват.  \r\nТрафикът по Аспаруховия мост, в посока кв. „Аспарухово\"“ и магистралата е силно затруднен, образувала се е километрична опашка. \r\nДесислава ВАСИЛЕВА", "date": "2019.11.13", "title": "Четирима души са пострадали в катастрофата на Аспаруховия мост във Варна"}
{"url": "http://www.focus-news.net/news/2019/11/13/2719050/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по  Радио „Фокус“ – Пирин  и тази сряда продължаваме да говорим за всичко актуални и интересно, което се случва в града и малките населени места. „Ти променяш играта! Играта променя теб!“ е мотото на тазгодишното издание на инициативата „Нощ на театрите“, в която за поредна година се включва и Община Симитли. По този повод днес решихме да си говорим изцяло за този вид изкуство, но и за събитията, които предстоят в града. Наши гости ще бъдат Бранимир Митов, директор на Драматичен театър „Проф. Енчо Халачев“ и ръководител на театралната школа в Община Симитли, както и Мария Иванова, която в „Нощта на театрите“ ще представи своята първа самостоятелна изложба не къде да е, а в Симитли.  \r\nВ края на изданието няма да пропуснем и традиционния обзор на всичко по-важно, което се случи в Община Симитли през изминалите дни.  \r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. \r\nСлушайте предаването „Симитли – минало, настояще и бъдеще“ на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.11.13", "title": "Акценти в предаването „Симитли – минало, настояще и бъдеще“ по Радио „Фокус“ - Пирин"}
{"url": "http://www.focus-news.net/news/2019/11/13/2719051/vasil-dolapchiev-datata-za-mezhdunarodniya-den-na-slepite-hora-e-izbrana-zaradi-rozhdenata-data-na-valentin-ayui-sazdatel-na-uchilishtata-za-nezryashti.html", "text": "Датата за Международния ден на слепите хора е избрана заради рождената дата на Валентин Аюи, който е създал първите училища за незрящи хора през 19 век. Това каза председателят на Управителния съвет на Съюза на слепите в България, Васил Долапчиев в интервю за  Агенция „Фокус“  по случай Международния ден незрящите хора – 13 ноември. „Тъй като образованието е най-мощното средство за интеграция на незрящите, полагането на основите на образователната система за хора без зрение е прието за световен ден на незрящите хора.  \r\nВасил Долапчиев обясни, че Брайловата азбука е комбинация от така нареченото шесточие. Той коментира, че азбуката е преминала през различни фази и опити да се създадат азбуки за незрящите хора. „Най-напред те са имитирали нормалната буква, само че с натиск, за да се издуе буквата и да се получи релеф и човек да я опише. Само, че се оказва, че е трудно както при нас а, б , в , г  - все едно да го чупиш на една преса и да се подуе хартията и съответно да се отпечата буквата, но по този начин трудно „четат“ незрящите. И Брайл, който открива Брайловата азбука успява да намери един оптимален вариант от комбинации от тези 60 точки, в които може да се пресъздадат всички букви, математически знаци, включително и ноти“ , допълни още Долапчиев. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.11.13", "title": "Васил Долапчиев: Датата за Международния ден на слепите хора е избрана  заради рождената дата на Валентин Аюи – създател на училищата за незрящи"}
{"url": "http://www.focus-news.net/news/2019/11/13/2719052/danka-zidarova-lyurtova-se-zakle-kato-naroden-predstavitel-ot-pg-na-gerb.html", "text": "Данка Зидарова-Люртова се закле като народен представител от ПГ на ГЕРБ, предаде репортер на  Агенция \"Фокус\" . Тя заема мястото на Христо Грудев от ПП ГЕРБ в 17-ти Многомандатен избирателен район - Пловдив област. Това се налага, тъй като Грудев бе избран за кмет на Асеновград.  \r\nДеница КИТАНОВА", "date": "2019.11.13", "title": "Данка Зидарова-Люртова се закле като народен представител от ПГ на ГЕРБ"}
{"url": "http://www.focus-news.net/news/2019/11/13/2719056/izlozhbata-esenni-motivi-shte-bade-otkrita-v-chitalishte-bratstvo.html", "text": "Изложбата „Есенни мотиви” ще бъде открита в читалище „Братство”. Това съобщи за  Радио „Фокус” – Кюстендил  Иван Андонов, председател на читалището. Откриването е насрочено за 11.00 часа във фоайето на културния институт. „Това е традиционната изложба на класа по изобразително изкуство с преподавател Людмила Христова”, посочи Иван Андонов. По думите му младите творци са използвали различни техники – темпера, акварел, апликации, отпечатъци и други. Децата са проявили своята фантазия с различни сюжети, използвали са различни жанрове – пейзаж, натюрморт, портрет и фигурална композиция.  \r\nВенцеслав ИЛЧЕВ", "date": "2019.11.13", "title": "Изложбата „Есенни мотиви” ще бъде открита в читалище „Братство”"}
{"url": "http://www.focus-news.net/news/2019/11/13/2719057/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към  Българския червен кръст . В южните планини вали дъжд, в района на Централен Балкан във високите части е мъгливо, с ураганен вятър. Лифтовите съоръжения не работят. За последното денонощие няма регистрирани инциденти.  \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.11.13", "title": "ПСС: Лоши са условията за туризъм в планините"}
{"url": "http://www.focus-news.net/news/2019/11/13/2719058/namalena-e-vidimostta-po-patishtata-v-nizinite-v-oblast-sliven-zaradi-magla.html", "text": "Намалена е видимостта по пътищата в низините в област Сливен заради мъгла. Пътните настилки на места са мокри, но нормално проходими. Трафикът е интензивен, но без задръствания, съобщиха от  Областно пътно управление - Сливен . Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-66 Сливен – с. Старо село от км 2 до км 17 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г.", "date": "2019.11.13", "title": "Намалена е видимостта по пътищата в низините в област Сливен заради мъгла"}
{"url": "http://www.focus-news.net/news/2019/11/13/2719060/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-noemvri.html", "text": "„Софийска вода” временно ще прекъсне водоснабдяването в някои части на столицата на 14 ноември. Това съобщиха от пресцентъра на  дружеството . Във връзка с изграждане на уличен водопровод на бул. „Д-р Петър Дертлиев“ в жк. „Люлин“ 5 се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бл. 546 А, бл. 546 Б, бл. 546 В, бл. 561, бл. 562, бл. 563, бл. 564, бл. 565. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 546В ъгъла с бл. 565.  \r\nВъв връзка с изграждане на сградно водопроводно отклонение на ул. „Горски пътник“ в жк. „Лозенец“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: ул. „Горски пътник“ от бул. „Черни връх“ до ул. „Милевска планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Горски пътник“ ъгъла с ул. „Милевска планина“.  \r\nВъв връзка с изграждане на сградно водопроводно отклонение на ул. „Обзор“ в кв. „Горна баня“ се налага спиране на водоподаването от 10.00 до 13.00 часа на клиентите на „Софийска вода”, живеещи в района на: ул. „Обзор“ от №12 до №34. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обзор“ ъгъла с ул. 647.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.13", "title": "„Софийска вода” временно ще прекъсне водоснабдяването в някои части на столицата на 14 ноември"}
{"url": "http://www.focus-news.net/news/2019/11/13/2719062/blizo-100-kg-tyutyun-bez-banderol-sa-izzeti-pri-proverka-na-lek-avtomobil-v-selo-pishurka-v-oblast-montana.html", "text": "Близо 100 кг тютюн без бандерол са иззети при проверка на лек автомобил в село Пишурка. Това съобщиха от  ОДМВР - Монтана . Проверката е извършена на 12 ноември 2019 г. около 20.20 часа от служители на участъка в Медковец. Те спрели за проверка лек автомобил със софийска регистрация, управляван от 45-годишен софийски жител. В багажния отсек на автомобила са намерени 5 черни найлонови чувала, съдържащи ситно нарязан тютюн, без български акцизен бандерол, с общо тегло 97.5 кг. Местопроизшествието е посетено от дежурна оперативна група на РУ - Лом. Извършен е оглед и е образувано досъдебно производство.", "date": "2019.11.13", "title": "Близо 100 кг тютюн без бандерол са иззети при проверка на лек автомобил в село Пишурка в област Монтана"}
{"url": "http://www.focus-news.net/news/2019/11/13/2719055/pss-aktsiyata-po-izdirvaneto-na-turistkata-v-rila-e-prekratena-poradi-loshi-meteorologichni-usloviya.html", "text": "Акцията по издирването на туристката в Рила е прекратена поради лоши метеорологични условия. Това съобщиха за  Агенция „Фокус“  от  Планинска спасителна служба (ПСС)  към  Българския червен  кръст . При първа възможност екипите отново ще излязат на терен. От спасителната служба уточниха, че до този момент е претърсен целият терен в района на Мальовишкия циркус, където се предполага, че е изчезнала жената. Претърсени са всички обходни пътеки, без резултат. При подновяване на търсенето ще бъде обсъдено каква ще бъде стратегията.  \r\nВиолета СИМЕОНОВА", "date": "2019.11.13", "title": "ПСС: Акцията по издирването на туристката в Рила е прекратена поради лоши метеорологични условия"}
{"url": "http://www.focus-news.net/news/2019/11/13/2719054/parlamentat-prekrati-pravomoshtiyata-na-deputata-ot-obedineni-patrioti-atanas-stoyanov.html", "text": "Парламентът прекрати правомощията на депутата от „Обединени патриоти“ Атанас Стоянов, предаде репортер на  Агенция „Фокус“ . \"За\" оставката на Атанас Стоянов гласуваха 187 народни представители, \"против\" -3 и \"въздържали се\" -2, с което той бе избран. Стоянов е подал входирал заявлението си за прекратяване на правомощията си на 12 ноември 2019 г. Стоянов бе част от листата на ПП ГЕРБ в 1-ви Многомандатен избирателен район - Благоевград на парламентарните избори през 2017 г.  Прекратяването на пълномощията му се налага, тъй като на местния вот бе избран за кмет на Сандански.  \r\nДеница КИТАНОВА", "date": "2019.11.13", "title": "Парламентът прекрати правомощията на депутата от „Обединени патриоти“ Атанас Стоянов"}
{"url": "http://www.focus-news.net/news/2019/11/13/2719063/dvama-politseyski-sluzhiteli-sa-postradali-pri-katastrofa-na-krastovishteto-na-bul-konstantin-velichkov-i-bul-aleksandar-stamboliyski-v-sofiya.html", "text": "Двама полицейски служители са пострадали при катастрофа на кръстовището на бул. „Константин Величков“ и бул. „Александър Стамболийски“. Това съобщиха за  Агенция „Фокус“  от  СДВР . Сигналът за инцидента е подаден в 21.30 часа снощи. Катастрофата е между два леки автомобила, от които единият е полицейски. Патрулният автомобил е бил с включен звукова сигнализация за специален режим на движение. Двамата полицейски служители не са сериозно пострадали, но са настанени в лечебно заведение под наблюдение. Шофьорът на другия лек автомобил не е пострадал. Водачите са тествани за употреба на алкохол, като пробите са отрицателни.", "date": "2019.11.13", "title": "Двама полицейски служители са пострадали при катастрофа на кръстовището на бул. „Константин Величков“ и бул. „Александър Стамболийски“ в София"}
{"url": "http://www.focus-news.net/news/2019/11/13/2719066/d-r-maya-rasheva-bez-opasnost-za-zhivota-sa-postradalite-pri-katastrofata-na-asparuhoviya-most.html", "text": "Без опасност за живота са пострадалите при катастрофата на Аспаруховия мост. Това съобщи за  Радио „Фокус“ – Варна   д-р Мая Рашева, началник на Бърза помощ в града. Тя допълни, че трима от пострадалите са отведени в Спешното отделение на МБАЛ „Св. Анна“, като нямат сериозни травми. Двама от пътниците са мъже, съответно на 84 и 90 години и една жена на 67 години.  \r\nДесислава ВАСИЛЕВА", "date": "2019.11.13", "title": "Д-р Мая Рашева: Без опасност за живота са пострадалите при катастрофата на Аспаруховия мост"}
{"url": "http://www.focus-news.net/news/2019/11/13/2719059/el-pais-ispaniya-na-sanches-i-iglesias-byaha-neobhodimi-samo-48-chasa-za-da-sklyuchat-predvaritelno-sporazumenie-za-koalitsiya.html", "text": "След предсрочните парламентарни избори през април, Испанската социалистическа работническа партия (ИСРП) на Педро Санчес и „Унидас Подемос“ на Пабло Иглесиас се провалиха в опитите си да съставят коалиция. Изглежда обаче, че след ноемврийския вот на двамата лидери бяха необходими само 48 часа, за да постигнат предварително споразумение за правителство, коментират в редакцията на националния ежедневник  El Pais . \r\nРазговорите между лидерите на ИСРП и „Унидас Подемос“ започнаха в понеделник вечер, без при това да бъде разпространявана каквато и да било информация. Малко преди 14:30 часа местно време във вторник (15:30 часа българско време), Санчес и Иглесиас се появиха пред медиите, за да обявявят подписването на споразумение, след което дадоха изявления. \r\n„Както казах в нощта на изборите, след като чух резултатите, историческата възможност през април се превърна в историческа необходимост\", заяви лидерът на „Унидас Подемос“, който ще бъде вицепремиер на Испания, ако споразумението бъде изпълнено. „С удоволствие съобщавам днес, заедно с Педро Санчес, че постигнахме предварително споразумение за създаване на коалиционно правителство, което съчетава опита на ИСРП със смелостта на „Унидас Подемос“. \r\n„Споразумението не беше възможно“, заяви Санчес, позовавайки се на неспособността на партиите да постигнат съгласие след априлските избори. „Наясно сме с разочарованието. Независимо от всичко, това ще бъде прогресивно правителство. Прогресивно правителство, съставено от прогресивни сили, които ще работят за прогрес. Между испанците няма място за омраза“, заяви Санчес, визирайки дясната партия „Вокс“. След това лидерът на испанските социалисти увери, че правителството ще остане на власт  „цели четири години, целия мандат“. \r\nДвамата лидери се стиснаха и се прегърнаха, а пресконференцията приключи с широки усмивки, коментират от редакцията.  \r\nИзборите в неделя бяха свикани от Санчес, след като преговорите с „Унидас Подемос“ се провалиха след месеци на усилия за постигане на съгласие.  \r\nСлед общите избори Санчес загуби три места в парламента и вече може да разчита на 120 депутата в 350-местния законодателен орган. „Унидас Подемос“ и 35, със седем по-малко спрямо април. Големият победител е „Вокс“, която спечели 52 места спрямо 24 през април. Така партията се превърна в трета политическа сила след ИСРП и Народната партия (НП).  \r\n, падайки от 123 на 120 в парламент с 350 места, където са нужни 176 гласа за мнозинство. Podemos зае 35 места, падайки от 42-те, които спечели през април. Големият победител в неделя вечер беше Vox, който премина от 24 места на 52, превръщайки се в третата по големина политическа сила в Конгреса след PSOE и консервативната народна партия (PP). \r\n \r\n Тереза Герова", "date": "2019.11.13", "title": "El Pais (Испания): На Санчес и Иглесиас бяха необходими само 48 часа, за да сключат предварително споразумение за коалиция"}
{"url": "http://www.focus-news.net/news/2019/11/13/2719067/der-standard-avstriya-harvatiya-iska-da-stane-chast-ot-evrozonata-do-2024-godina.html", "text": "Хърватия иска да стане част от еврозоната до 2024 г., съобщава австрийският национален ежедневник  Der Standard . \r\nПланът на Загреб е първо страната да се присъедини към Европейския механизъм за обменни курсове (ERM II). Това трябва да се случи през втората половина на 2020 г., поясни хърватският премиер Андрей Пленкович. „Тогава ще последва въвеждането на еврото - най-рано до 2023 г. или в началото на 2024 г.“ \r\nERM II се счита за предшественик на присъединяването към еврото. Сред основните предимства на общата валута за Хърватия Пленкович посочи намаляването на валутните рискове, намаляването на разходите по заемите и по-голямата конкурентоспособност на икономиката. Понастоящем 19 държави от Общността използват единната европейска валута. Хърватия се присъедини към ЕС през лятото на 2013 г., което я прави най-младата държава-членка на организацията. \r\n \r\n Тереза Герова", "date": "2019.11.13", "title": "Der Standard (Австрия): Хърватия иска да стане част от еврозоната до 2024 година"}
{"url": "http://www.focus-news.net/news/2019/11/13/2719069/lek-avtomobil-se-e-obarnal-na-glaven-pat-e-79-pri-otbivkata-za-selo-oshtava-nyama-postradali.html", "text": "Лек автомобил се е обърнал на главен път Е-79 при отбивката за село Ощава. Това съобщиха от  ОДМВР - Благоевград . Сигналът за инцидента е подаден около 09.00 часа днес. По първоначална информация е катастрофирал лек автомобил, който се е ударил в мантинела и се е преобърнал. Няма пострадали при инцидента. Движението в района се осъществява в едната пътна лента.", "date": "2019.11.13", "title": "Лек автомобил се е обърнал на главен път Е-79 при отбивката за село Ощава, няма пострадали"}
{"url": "http://www.focus-news.net/news/2019/11/13/2719065/dora-yankova-bsp-v-tozi-byudzhet-ima-malki-zaplati-niski-pensii-i-opredeleni-regioni-shte-prodalzhat-da-potavat.html", "text": "Средствата за осигуряване засягат над 2 милиона и половина български граждани. От БСП смятаме, че 14 лева увеличение на минималната пенсия няма да подкрепи бедните хора в България. Категорично настояваме пенсиите да бъдат преизчислени, а не да се добавят трошици. Това заяви народният представител от ПГ на „БСП за България“ Дора Янкова пред БНТ, съобщиха от пресцентъра на  БСП . \r\nТя посочи, че бюджетът за 2020 г. не осигурява по-добър живот на хората. „Какво ще се случи след този бюджет? България ще остане най-бедната държава по Евростат. Около 41% процента от българите ще продължат да живеят на прага на бедността. Бюджетът няма да подкрепи тези хора“, коментира Янкова. Тя допълни, че икономическите очаквания са ниски: „Дори еврофондовете изостават с тяхното изпълнение. Едни огромни средства за водните реформи  циклят. Тол таксата трябваше да бъде събрана до милиард и 200 милиона, а сега се очакват 700 милиона“, каза още тя. \r\nОтносно бюджета за общините Дора Янкова обясни, че там се наблюдават големи контрасти. „В този бюджет регионалните контрасти ще продължат да се задълбочават. Няколко града са на първа скорост, останалите са назад. Почти всички общини са в дефицит. Но за жалост децентрализацията ще остане мечтата на общините“, подчерта народният представител. Тя обясни, че  ако се върнат 2% от данъците на общините от централния бюджет, това ще им донесе около 750 милиона и ще реши голяма част от проблемите на населените места. \r\n„Този бюджет е пример за  статукво. Той не осигурява  стабилна икономическа среда. Голямата задача образованието да подсили икономиката с качествена работна ръка не се постига“, каза Янкова. Тя обясни, че бюджетът на управляващите не  лекува демографската криза и че това може да се случи с икономическо развитие. \r\n„От левицата искаме модерна и съвременна държава, в която да има добро качество на живот. В този бюджет има малки инвестиции, малки заплати, ниски пенсии и определени региони ще продължат да потъват“, заяви Дора Янкова.", "date": "2019.11.13", "title": "Дора Янкова, БСП: В този бюджет има малки заплати, ниски пенсии и определени региони ще продължат да потъват"}
{"url": "http://www.focus-news.net/news/2019/11/13/2719068/vremenno-e-ogranicheno-dvizhenieto-po-am-hemus-v-platnoto-za-sofiya-pri-km-356-poradi-izteglyane-na-avariral-tir.html", "text": "Временно е ограничено движението по АМ „Хемус“ в платното за София при км 356 поради изтегляне на аварирал ТИР. Това съобщиха от пресцентъра на  Агенция „Пътна инфраструктура“ . Трафикът се осъществява по обходен маршрут от пътен възел „Каспичан“ по път I-2 Каспичан – Шумен – етапна връзка Шумен до АМ „Хемус“.", "date": "2019.11.13", "title": "Временно е ограничено движението по АМ „Хемус“ в платното за София при км 356 поради изтегляне на аварирал ТИР"}
{"url": "http://www.focus-news.net/news/2019/11/13/2719061/kathimerini-amerikanski-senator-otkroi-10-vazhni-vaprosa-koito-tramp-tryabva-da-reshi-v-ramkite-na-poseshtenieto-na-erdogan.html", "text": "Сенаторът от Демократическата партия Боб Менендес, член на Комисията за външни отношения на Сената, очерта 10 въпроса, които държавният глава на САЩ Доналд Тръмп трябва да повдигне при посещението на турския президент Реджеп Тайип Ердоган, отбелязва електронното издание на гръцкия ежедневник  Kathimerini . \r\nТе включват нахлуването на Турция на остров Кипър от 1974 г., многократните нарушения на гръцкото въздушно пространство от нейни изтребители, операцията на Анкара в Северна Сирия и закупуването на руските зенитно-ракетни комплекси С-400, несъвместими със системите на НАТО. \r\n„Когато държавният глава Тръмп посрещне турския президент Ердоган в Белия дом тази седмица, той ще приеме  авторитарен лидер, който нарушава правата на човека и приятел на Путин, чието поведение все повече противоречи на интересите на САЩ и нашите съюзници“, заяви Менендес в 15-минутна реч, изнесена пред Сената. \r\n \r\n Тереза Герова", "date": "2019.11.13", "title": "Kathimerini: Американски сенатор открои 10 важни въпроса, които Тръмп трябва да реши в рамките на посещението на Ердоган"}
{"url": "http://www.focus-news.net/news/2019/11/13/2719071/blagotvoritelna-initsiativa-se-provede-v-detska-gradina-25-alen-mak-v-stara-zagora.html", "text": "Благотворителна инициатива по проект на електроразпределителното дружество EVN проведоха в Детска градина №25 „Ален мак“ в Стара Загора. Това съобщиха от пресцентъра на  Общината . \r\nПрограмата е посветена на всички нуждаещи се лица или социални групи, неправителствени организации, сдружения с общественополезна дейност, домове за деца и възрастни и други нетърговски организации. Участниците в доброволческите акции се наричат „добряци“ – хора със златни сърца. \r\nС доброволния труд на служители на компанията, пристигнали от Пловдив, лицевата страна на оградата на детското заведение грейна в цветовете на дъгата . Водени само от желанието да зарадват малките палавници,  „добряците\" дариха доброволният си труд в името на щастливите детски усмивки. \r\nПровокирани и развълнувани от жеста им, родителите също проявиха съпричастност и се включиха в боядисването. \r\n„Казват, че в наши дни има дефицит на хора. Хора, които се раздават, хора, които даряват времето си, знанията си, уменията си. Нашата инициатива опровергават това твърдение“, коментира Меглена Бакърджиева, директор на детското заведение. \r\nТя благодари на хората участвали в инициативата за тяхната доброта, човечност и готовност да приемат предизвикателства, в името на един по-добър свят.", "date": "2019.11.13", "title": "Благотворителна инициатива се проведе в Детска градина №25 „Ален мак“ в Стара Загора"}
{"url": "http://www.focus-news.net/news/2019/11/13/2719075/34-godishen-mazh-e-zaginal-pri-paten-intsident-na-glaven-pat-e-79-pri-km-4-v-posoka-gkpp-dunav-most-2.html", "text": "34-годишен мъж е загинал при пътен инцидент на главен път Е-79 при км 4 в посока ГКПП „Дунав мост 2“. Това съобщиха от  ОДМВР - Видин . Инцидентът е станал на 12 ноември около 16.00 часа. Загиналият е служител на фирма и по време на инцидента в изпълнявал служебните си задължения по подмяна на стационарни камери на пътя. Установена е самоличността му. Той е 34-годишен от гр. Берковица. По време на инцидента той е бил на мобилна вишка, автономно управлявана от него, ситуирана на специален автомобил „Ивеко Дейли“, паркиран в дясната лента по посока на движение. В следствие на управлението на коша на вишката, по неизяснени към момента причини, същият навлиза във височина в лявата лента на движение и се удря в изпреварващия го товарен автомобил „Скания“ с ремарке, управляван от 62-годишен шофьор от Габрово. Кошът на вишката бил откъснат при съприкосновението, служителят паднал от нея на пътното платно и загинал на място. Местопроизшествието е посетено от следовател, експерт от областната дирекция на МВР и пътни полицаи. Водачът на „Скания“-та е тестван с дрегер за наличие на алкохол, уредът отчел нулеви показания. По случая е образувано следствено дело по описа на Окръжен следствен отдел – Видин.", "date": "2019.11.13", "title": "34-годишен мъж е загинал при пътен инцидент на главен път Е-79 при км 4 в посока ГКПП „Дунав мост 2“"}
{"url": "http://www.focus-news.net/news/2019/11/13/2719073/mvr-trima-dushi-sa-zaginali-a-19-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 19 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 19 тежки пътнотранспортни произшествия. В София са регистрирани 38 леки и 4 тежки катастрофи, при които един човек е загинал, а четирима са пострадали.", "date": "2019.11.13", "title": "МВР: Трима души са загинали, а 19 са пострадали при катастрофи в страната през изминалото денонощие"}
{"url": "http://www.focus-news.net/news/2019/11/13/2719074/obshtinskite-savetnitsi-i-kmetat-na-pazardzhik-shte-polozhat-kletva.html", "text": "Със заповед на областния управител Стефан Мирев се свикват първите заседания на новоизбраните общински съвети, мандат 2019-2023 г., съобщиха от пресцентъра на  Областната администрация . В 11.00 часа в Пленарна зала на Общински съвет - Пазарджик ще започне първото заседание на местния парламент.  \r\nСъгласно Закона за местното самоуправление и местната администрация първото заседание на новоизбрания Общински съвет се свиква от областния управител. Новоизбраните общински съветници, кмет на община и кметове на кметства полагат клетва и подписват клетвен лист в присъствието на областния управител, председателя на Общинската избирателна комисия и граждани на общината. В първото заседание на новоизбраните общински съвети се провежда и процедура по избор на председател на Общинския съвет.", "date": "2019.11.13", "title": "Общинските съветници и кметът на Пазарджик ще положат клетва"}
{"url": "http://www.focus-news.net/news/2019/11/13/2719064/bota-sot-kosovo-edi-rama-obyavi-voyna-na-kosovo-ot-imeto-na-sarbiya.html", "text": "Електронното издание на прищинския ежедневник  Bota Sot  цитира думите на проф. д-р. Енвер Битичи, според когото премиерът на Албания „Еди Рама обяви война на Косово от името на Сърбия“. \r\nКоментирайки срещата в Охрид за инициативата „мини Шенген“, проф. Бетичи припомни, че представители на Косово не бяха сред поканените и припомни, че най-младата държава на Балканите и Черна гора са били изключени от първите разговори по темата, проведени по-рано в Нови Сад. \r\n„Еди Рама се договори с президента на Сърбия Александър Вучич да създаде общност от три държави - Сърбия, Албания и Северна Македония. Споразумението е постигнато по време на среща на тримата лидери на тези страни в кулоарите на Общото събрание на ООН през септември тази година. Те се срещнаха за първи път в Нови Сад и за последно през почивните дни – в Охрид. Косово и три други страни от региона бяха изключени от срещата на върха в Нови Сад, отказаха им и покана за Охрид. След това Еди Рама заяви по отношение на Косово, че сме се „самоизключили\"! Че той и Вучич са невинни в тази история! \r\nЗадавам въпроса: Как албанският лидер може да отговори положително на сръбския президент за всеки антиалбански проект, който той планира Белград? Така беше през 2015 г. със създанието на Нова Югославия... Той също говори от името на Прищина. През 2016 г. Еди Рама „подметна“ на Вучич в Ниш за подялба Косово с мотива, че „тъй като не можахме да направим Нова Югославия, предприемаме по-бързи политически действия, разделяме Косово“. В Ню Йорк Рама прие другото предложение на Вучич за Балканите. А той се консултира с Кремъл в Москва по всеки въпрос... Еди Рама отиде дори по-далеч. Той каза, че Косово е самоизключило се и че се изолира, в противовес на косовските власти, които отказаха да отидат на върха в Охрид. Неговото високомерие се превърна в открита враждебност срещу Косово и неговите институции. Той обяви война на Косово от Охрид. Нито в името на Албания, нито в това на държавата му, а в името на Сърбия и на сръбския президент Вучич\", категоричен бе Битичи.  \r\nОсвен това професорът добави, че за сръбската дипломация няма по-голяма помощ от враждебните изявления на Рама срещу Косово. \r\n \r\n Тереза Герова", "date": "2019.11.13", "title": "Bota Sot (Косово): Еди Рама обяви война на Косово от името на Сърбия"}
{"url": "http://www.focus-news.net/news/2019/11/13/2719076/anton-koychev-sds-sos-zapochva-aktivna-rabota-po-sazdavaneto-na-tsyalostna-digitalizirana-obshtina.html", "text": "Предстоят структурни промени в Правилника на Столичния общински съвет. Това каза в предаването „Вече 30 години времето е наше“ на  Радио „Фокус“  Антон Койчев от СДС. Той припомни, че в самата си встъпителна реч кметът на София Йорданка Фандъкова пое ангажимент, че до месец ще представи структурни и персонални промени в кабинетите, които бяха анонсирани в хода на предизборната програма. Ще има не само нови ресори, но и нови хора, обърна внимание Койчев. Основните приоритети пред новите съветници на СОС бяха изведени в самата предизборна кампания и започват да се изпълняват. „Това са чистота на въздуха, развитие на транспортната инфраструктура и на транспорта, развитие на метрото, което е най-големият, освен транспортен, и екологичен проект. И, разбира се, третиране и надграждане на досега изградените системи, за да имаме изцяло дигитализирана община. Госпожа Фандъкова анонсира, че ще има заместник-кмет по дигитализацията, което подчертава важността на този ресор“, каза той.  Д-р Антон Койчев коментира още, че проблеми могат да създадат недобра комуникация, недобро изпълнение на някои от етапите по различните проекти, деструктивната опозиция, както и недостатъчно разясняване и неразбиране важността на някои решения.  \r\nВиктория МЕСРОБОВИЧ-КУВЕНДЖИЕВА", "date": "2019.11.13", "title": "Антон Койчев, СДС: СОС започва активна работа по създаването на цялостна дигитализирана община"}
{"url": "http://www.focus-news.net/news/2019/11/13/2719079/sport-kris-frum-pretarpya-nova-operatsiya.html", "text": "Британската суперзвезда в колоезденето Крис Фрум претърпя нова операция. Този път обаче не защото е пострадал, а за да бъде извадена от тялото му металната пластина и шестте пирона, които му бяха поставени след тежкия инцидент по време на тренировка на критериума \"Дофине\" в навечерието на Тур дьо Франс.  \r\nБританецът вече е възстановен и дори участва наскоро в първото си състезание, като то беше по-скоро демонстративно и той кара само няколко километра.", "date": "2019.11.13", "title": "Спорт: Крис Фрум претърпя нова операция"}
{"url": "http://www.focus-news.net/news/2019/11/13/2719077/ofitsialno-zapochva-rabota-integriranata-gradska-platforma-smart-burgas.html", "text": "През последните години Община Бургас въведе редица интелигентни системи за управление на мобилността, управление на отпадъците, мониторинг на околната среда, рисковете от бедствия, видеонаблюдение на градски пространства, публични и транспортни обекти. Сега тя прави следващата крачка, обединявайки ги в обща платформа. Това съобщиха от пресцентъра на  Община Бургас . „Бургас тръгва към модела СМАРТ СИТИ по примера на редица успешни европейски градове. Прави го с ясното съзнание, че ще изпита на гърба си всички негативи от несъвършенствата в процеса на внедряване и развитие на подобна интелигентна платформа. Но Бургас не се страхува да опитва, а е доказал, че може да успява. В този първоначален вариант на Смарт Бургас можете да наблюдавате видео стрийминг в реално време, да научите полезна информация за пътната обстановка, градския трафик, улиците в ремонт, обектите за спорт и здраве. Можете да се информирате за свободните места за паркиране и опциите за наем на велосипед, да видите подходящо ли е времето за плаж през лятото и разходка край морския бряг през зимата. В информационното табло ще намерите още данни за нивото на водните басейни, чистотата на въздуха, както и къде да изхвърляте разделно генерираните от вас отпадъци. Наборът от интерактивни карти визуализира многобройните обекти на интерес и дава възможност за избор и комбинации от теми, които могат да се видят на един екран“, посочват от Общината.  \r\nВ платформата гражданите ще намерят още информация за културните и исторически забележителности, актуалните събития, както и списък с мобилните приложения, които могат да са ви от полза в Бургас. В модула за допитвания и анкети жителите ще могат да споделят своята активна позиция, да дават своите препоръки и тежки оценки. За инвеститорите се предлага информация за свободните терени в индустриалните зони, статистически данни за фирмите от бизнес картата на Бургас, с местоположение, брой служители и вид дейност. Платформата е проект в развитие. „Тя не е съвършена, нито пък изцяло завършена. Системата ще премине през редица подобрения и допълнения с нови модули и функционалности. С упорита работа и помощ от бургазлии под формата на градивни критики и коментари, Смарт Бургас може да придобие ключова роля в подобряване качеството на живот на гражданите и по-активното им включване в дейностите, касаещи градското планиране и развитие“, посочват от Общината.  \r\nПлатформата е достъпна от днес на следния адрес:", "date": "2019.11.13", "title": "Официално започва работа интегрираната градска платформа „Смарт Бургас“"}
{"url": "http://www.focus-news.net/news/2019/11/13/2719080/dots-rumyana-kolarova-politolog-praviloto-za-mestnata-vlast-v-balgariya-e-da-nyama-ednopartiyni-mnozinstva.html", "text": "Правилото за местната власт в България е да няма еднопартийни мнозинства.  Това каза за сутрешния блок „Добро утро, България“ на  Радио „Фокус“  политологът доц. Румяна Коларова. Съществуват няколко варианта с различен ефект върху резултатите от местната политика, обясни тя. Първият и най-чист е да има ясна коалиция, със или без писмено коалиционно споразумение. Доц. Коларова уточни, че съществуват и предизборни коалиции, които стъпват върху интереса да се постигане максимално добро електорално присъствие или формиране на корпоративна общност. В последния случай се излиза от границите на нормалното, обясни тя. „Има и втори вариант, който ще се случи на много места в страната. Това е ситуация, при която няма да може да се формира управляващо мнозинство и ще се търси управление на малцинство. Това управление сме го виждали и в парламента и в местната власт. То има две форми.  Малки парии, които се разпадат, присъединявайки се към голямата чрез своите независим общински съветници. Другият варният е задкулисното управление на интереси, които нямат нищо общо с малките партии, подкрепящи голямата в Общинския съвет“, каза тя. Доц. Румяна Коларова каза още, че третият вариант е най-нежелан, но не трябва да се изключва. При него се формира мнозинство против голямата партия, с желание да я блокира. В този случай има значение дали голямата партия има кмет или не, обясни тя и уточни, че когато мнозинството е против кмета е най-пагубно. \r\nЕлеонора ЧОЛАКОВА", "date": "2019.11.13", "title": "Доц. Румяна Коларова, политолог: Правилото за местната власт в България е да няма еднопартийни мнозинства"}
{"url": "http://www.focus-news.net/news/2019/11/13/2719078/vazstanoveno-e-dvizhenieto-po-pat-ii-16-sofiya-rebarkovo-v-rayona-na-tserovo.html", "text": "Възстановено е движението по път II-16 София - Ребърково в района на Церово. Това съобщиха от пресцентъра на  Агенция „Пътна инфраструктура“ . Трафикът беше временно преустановен и пренасочен по обходен маршрут поради катастрофа.", "date": "2019.11.13", "title": "Възстановено е движението по път II-16 София - Ребърково в района на Церово"}
{"url": "http://www.focus-news.net/news/2019/11/13/2719081/oblastna-administratsiya-veliko-tarnovo-beshe-domakin-na-seminar-za-deynostta-na-dobrovolnite-formirovaniya.html", "text": "Областна администрация - Велико Търново беше домакин на семинар за дейността на доброволните формирования на територията на областта, съобщиха за  Радио „Фокус“ - Велико Търново  от институцията. Събитието бе част от изпълнението на Стратегията за развитие на доброволните формирования за защита при бедствия, пожари и други извънредни ситуации в Република България и Националната стратегия за намаляване на риска от бедствия. \r\n„Създаването и развитието на доброволните формирования, както и приемането на нормативните документи, регламентиращи тяхната дейност дава положителни резултати вече няколко години. Днешната среща ни дава възможност да обсъдим това което сме направили, заедно с вас, за да развием доброволчеството в Националната стратегия за намаляване на риска от бедствия 2018 - 2030 г. Днес имаме възможност да обсъдим това което ни предстои да направим, за да изпълним изискванията в новите областни и общински планове за защита при бедствия. Целите за следващ  ата година са продължаване работата по изграждането и подобряване на организацията на дейността на доброволните формирования. Всички заедно ще допринесем за това, държавните органи, местната власт и гражданите да се обединят и работят заедно още по-добре за да предотвратяваме кризисните ситуации“, каза областният управител при откриването на срещата. \r\nЛуиза ТРАНЧЕВА", "date": "2019.11.13", "title": "Областна администрация - Велико Търново беше домакин на семинар за дейността на доброволните формирования"}
{"url": "http://www.focus-news.net/news/2019/11/13/2719072/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Първата реч на британския премиер Борис Джонсън в рамките на предизборната кампания в Обединеното кралство, плановете на Хърватия за присъединяване към еврозоната, постигането на предварително споразумение за коалиция между ИСРП и „Унидас Подемос“ в Испания са част от основните теми, върху които акцентират водещите европейски издания. \r\n \r\n*** \r\n  След предсрочните парламентарни избори през април, Испанската социалистическа работническа партия (ИСРП) на Педро Санчес и „Унидас Подемос“ на Пабло Иглесиас се провалиха в опитите си да съставят коалиция. Изглежда обаче, че след ноемврийския вот на двамата лидери бяха необходими само 48 часа, за да постигнат предварително споразумение за правителство, коментират в редакцията на националния ежедневник  El Pais . \r\nРазговорите между лидерите на ИСРП и „Унидас Подемос“ започнаха в понеделник вечер, без при това да бъде разпространявана каквато и да било информация. Малко преди 14:30 часа местно време във вторник (15:30 часа българско време), Санчес и Иглесиас се появиха пред медиите, за да обявяват подписването на споразумение, след което дадоха изявления. \r\n„Както казах в нощта на изборите, след като чух резултатите, историческата възможност през април се превърна в историческа необходимост\", заяви лидерът на „Унидас Подемос“, който ще бъде вицепремиер на Испания, ако споразумението бъде изпълнено. „С удоволствие съобщавам днес, заедно с Педро Санчес, че постигнахме предварително споразумение за създаване на коалиционно правителство, което съчетава опита на ИСРП със смелостта на „Унидас Подемос“. \r\n„Споразумението не беше възможно“, заяви Санчес, позовавайки се на неспособността на партиите да постигнат съгласие след априлските избори. „Наясно сме с разочарованието. Независимо от всичко, това ще бъде прогресивно правителство. Прогресивно правителство, съставено от прогресивни сили, които ще работят за прогрес. Между испанците няма място за омраза“, заяви Санчес, визирайки дясната партия „Вокс“. След това лидерът на испанските социалисти увери, че правителството ще остане на власт  „цели четири години, целия мандат“. \r\nДвамата лидери се стиснаха и се прегърнаха, а пресконференцията приключи с широки усмивки, коментират от редакцията.  \r\nИзборите в неделя бяха свикани от Санчес, след като преговорите с „Унидас Подемос“ се провалиха след месеци на усилия за постигане на съгласие.  \r\nСлед общите избори Санчес загуби три места в парламента и вече може да разчита на 120 депутата в 350-местния законодателен орган. „Унидас Подемос“ и 35, със седем по-малко спрямо април. Големият победител е „Вокс“, която спечели 52 места спрямо 24 през април. Така партията се превърна в трета политическа сила след ИСРП и Народната партия (НП).  \r\n, падайки от 123 на 120 в парламент с 350 места, където са нужни 176 гласа за мнозинство. Podemos зае 35 места, падайки от 42-те, които спечели през април. Големият победител в неделя вечер беше Vox, който премина от 24 места на 52, превръщайки се в третата по големина политическа сила в Конгреса след PSOE и консервативната народна партия (PP). \r\n \r\n*** \r\n  Федералното правителство на Германия е одобрило износа на оръжие на стойност 7,42 милиарда евро през първите десет месеца на годината. Това става ясно от отговор на Министерството на икономиката на искане от вицепредседателя на фракцията на партията „Левица“ Севим Дагделен, съобщава националният ежедневник  Die Zeit . \r\nОт данните става ясно, че през 2019 г. Берлин е дал „зелена светлина“ за оръжеен износ на нива, приближаващите се до рекордните, отчетени през 2015 г. \r\nСпоред подробния списък от 1 януари до 31 октомври са издадени 268 лиценза за износ на оръжие на стойност 2,33 милиарда евро и 9 590 лиценза за друга отбранителна техника на стойност 5,09 милиарда евро. В разглеждания период са отхвърлени само 56 заявления за сделки с обща стойност 15,7 милиона евро. Малкият брой обаче вероятно е свързан с факта, че заявления без шанс за успех обикновено дори не се предоставят. \r\nДо средата на годината разрешенията за износ са били на стойност 5,3 милиарда евро, като по този начин са надхвърлили тези от предходната година (4,8 милиарда). Министърът на икономиката Петър Алтмайер (ХДС) бе обяснил по-рано, че заради забавянето на формирането на правителството след изборите през есента на 2017 г. се е стигнало до „задръстване с молби за разрешения“. Следователно внезапно увеличения брой на лицензи е „само привидно изненадващ“. \r\nПрез последните три години, от друга страна, обемът на износа намалява постоянно - през 2018 г. беше на нива от 4,8 милиарда евро. Най-високите стойности са от 2015 г., когато голямата коалиция в Берлин разреши износа на оръжие за 7,86 милиарда евро. \r\n \r\n*** \r\n  Министър-председателят на Обединеното кралство Борис Джонсън ще изнесе първата си реч в рамките на кампанията за предсрочните парламентарни избори в страната, съобщава столичният вестник  The London Evening Standard . \r\nОчаква се в нея Джонсън да подчертае, че Великобритания вече не може да си позволи да „пропилява“ време в размисъл за това как или кога да напусне структурите на Общността.  \r\nПремиерът ще поеме ангажимент да прекрати потракането на Брекзит, като заяви: „Ако успеем да получим работно мнозинство, можем да накараме парламента да работи за вас, можем да излезем от омагьосания кръг“. \r\n \r\n*** \r\n  Хърватия иска да стане част от еврозоната до 2024 г., съобщава австрийският национален ежедневник  Der Standard . \r\nПланът на Загреб е първо страната да се присъедини към Европейския механизъм за обменни курсове (ERM II). Това трябва да се случи през втората половина на 2020 г., поясни хърватският премиер Андрей Пленкович. „Тогава ще последва въвеждането на еврото - най-рано до 2023 г. или в началото на 2024 г.“ \r\nERM II се счита за предшественик на присъединяването към еврото. Сред основните предимства на общата валута за Хърватия Пленкович посочи намаляването на валутните рискове, намаляването на разходите по заемите и по-голямата конкурентоспособност на икономиката. Понастоящем 19 държави от Общността използват единната европейска валута. Хърватия се присъедини към ЕС през лятото на 2013 г., което я прави най-младата държава-членка на организацията. \r\n***", "date": "2019.11.13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/11/13/2719082/natovareno-e-dvizhenieto-po-bul-ruski-v-posoka-natsionalna-targovska-gimnaziya-v-plovdiv.html", "text": "Натоварено е движението по бул. „Руски“ в посока Национална търговска гимназия в Пловдив, съобщи  слушател на Радио „Фокус“ . По думите му пътните настилки в града са мокри. Шофьорите трябва да се движат с повишено внимание.", "date": "2019.11.13", "title": "Натоварено е движението по бул. „Руски“ в посока Национална търговска гимназия в Пловдив"}
{"url": "http://www.focus-news.net/news/2019/11/13/2719083/inzh-filip-fikov-toplofikatsiya-sofiya-termovizionna-kamera-ulavya-krazhbite-na-toplinna-energiya-v-sgradata.html", "text": "Заснемането с термовизионна камера може да улови кражби на топлинна енергия в сградата. Това каза в интервю за предаването „Топлофикация на Фокус“ по  Радио „Фокус“ , инж. Филип Фиков, директор Дирекция „Дялово разпределение и енергийни услуги“ в „Топлофикация  София“ ЕАД. Той посочи, че вече е имало такъв случай през изминалия отоплителен сезон. „Обследването може да бъде полезно, ако има съмнения за кражба. Заснемането на сградата ще покаже, ако има работещи радиатори и устройства, такива за които са декларирали, че са спрели парното си. Това се вижда много ясно на снимките и искам да кажа, че в тези случаи етажната собственост са в пълното си право, на базата на снимковия материал да вземе решение дали съответният съсед да бъде санкциониран и по какъв начин“, отбеляза Фиков. Той допълни, че съседите имат абсолютното право за  легитимно решение и за този радиатор, за който е декларирано нулево потребление  му и начислена пълната енергия, за целият отоплителен сезон. Фиков допълни, че услугата заснемането с термовизионна камера може да се използва и при различен тип аварии. Всеки потребител може да заяви такава услуга, като цената се движи в диапазона 45 лв. и 260 лв., в зависимост от големината на сградата, уточни той. \r\n \r\nЕвелина БРАНИМИРОВА", "date": "2019.11.13", "title": "Инж. Филип Фиков, „Топлофикация София“: Термовизионна камера улавя кражбите на топлинна енергия в сградата"}
{"url": "http://www.focus-news.net/news/2019/11/13/2719087/vitseprezidentat-iliyana-yotova-shte-bade-gost-na-chestvaneto-na-100-godishninata-na-natsionalniya-sayuz-na-trudovo-proizvoditelnite-kooperatsii.html", "text": "Вицепрезидентът Илияна Йотова ще бъде гост на тържественото отбелязване на 100-годишнината на Националния съюз на трудово-производителните кооперации. Това съобщиха от  прессекретариата на държавния глава . Юбилейният концерт-спектакъл ще се състои в 18.00 часа в „Сити Марк Арт Център“ на бул. „Янко Сакъзов“ 30.", "date": "2019.11.13", "title": "Вицепрезидентът Илияна Йотова ще бъде гост на честването на 100-годишнината на Националния съюз на трудово-производителните кооперации"}
{"url": "http://www.focus-news.net/news/2019/11/13/2719085/v-dobrich-shte-se-provede-seminarat-zelen-inkubator.html", "text": "Сдружение „Зеленият пламък“ в Добрич организира семинар „Зелен инкубатор“, предаде кореспондент на  Радио „Фокус” – Варна . Събитието ще се състои на 17 ноември. Темите на семинара ще бъдат: какво е пермакултура, къде да се изхвърлят органичните отпадъци и не само те, как хората да бъдат по-устойчиви в своето ежедневие. Ще бъдат представени примери и практики от България и Европа. На тези и на още въпроси могат да си отговорят участниците в семинара. Обучението ще постави основите на по-устойчив и зелен начин на живот. Семинарът е с три основни форми, всяка с продължителност 3 часа, като е предвидена и кратка пауза. Първата сесия ще започне в 10.00 часа, втората - в 13.30 часа и третата - в 17.00 часа. Обучението е насочено към млади хора от гимназиалния курс, а третата сесия е насочена и към по-големи младежи, които вече имат опит в практики в тази сфера. Гост-лектори ще бъдат представители на Сдружение „Възможности без граници“. Събитието ще се проведе в новия офис на Сдружение „Зеленият пламък“. Кой стои зад това сдружение? Това са трима млади хора от Добрич, които определят себе си като мечтатели, будители, последователи на идеята за промяна. Те споделят, че тяхното развитие съвсем не започва и не свършва със „Зеленият пламък“. Те са преоткрили идеята за съвместна работа и приятелството, запалени са от идеята за развитие, промяна и любов към света. Ден преди семинара – на 16 ноември, събота, по тяхна инициатива е организирано залесяване на площ зад паметника на Деспот Добротица. Мотото е: „Посади дърво, открий корена си!“. Организатор е и Еко селище „ДоброЖънци“. Еко инициативата е подкрепена от Община град Добрич, Общинския младежки център „Захари Стоянов“, Общинското предприятие „Център за защита на природата и животните“, Държавно горско стопанство и Ротари клуб в добруджанския град и СУ „Димитър Талев“. Поканата е отправена към малки и големи с идеята децата да бъдат приобщавани към събития, чийто смисъл е устойчиво развитие на природата. Сборният пункт е при паметника в 10.30 часа. Организаторите са осигурили инструменти и вода, но очакват подкрепа за това и от участниците в инициативата. \r\nЖулиета НИКОЛОВА", "date": "2019.11.13", "title": "В Добрич ще се проведе семинарът „Зелен инкубатор“"}
{"url": "http://www.focus-news.net/news/2019/11/13/2719070/the-london-evening-standard-boris-dzhonsan-shte-iznese-parvata-si-rech-ot-predizbornata-kampaniya.html", "text": "Министър-председателят на Обединеното кралство Борис Джонсън ще изнесе първата си реч в рамките на кампанията за предсрочните парламентарни избори в страната, съобщава столичният вестник  The London Evening Standard . \r\nОчаква се в нея Джонсън да подчертае, че Великобритания вече не може да си позволи да „пропилява“ време в размисъл за това как или кога да напусне структурите на Общността.  \r\nПремиерът ще поеме ангажимент да прекрати потракането на Брекзит, като заяви: „Ако успеем да получим работно мнозинство, можем да накараме парламента да работи за вас, можем да излезем от омагьосания кръг“. \r\n \r\n Тереза Герова", "date": "2019.11.13", "title": "The London Evening Standard: Борис Джонсън ще изнесе първата си реч от предизборната кампания"}
{"url": "http://www.focus-news.net/news/2019/11/13/2719086/rayonna-prokuratura-asenovgrad-privleche-kato-obvinyaem-i-zadarzha-piyaniya-kantoner-za-intsidenta-na-zhp-prelez.html", "text": "Районна прокуратура - Асеновград привлече като обвиняем и задържа 60-годишен мъж за причиняване на телесни повреди на три лица при нарушаване на правилата за експлоатация на жп съоръжения. Това съобщи за  Радио „Фокус“- Пловдив  говорителят на Апелативната прокуратура. Районна прокуратура - Асеновград привлече като обвиняем мъжа с инициали К.М. за това, че на 12 ноември 2019 г. в Асеновград като служител по транспорта нарушил правилата за експлоатация на жп съоръжения и по непредпазливост причинил телесни повреди на три лица, като деянието е извършено в пияно състояние. \r\nНа 12 ноември 2019 г. около 7.00 часа е бил подаден сигнал на тел. 112, че на охраняем жп прелез на Околовръстен път за гр. Асеновград пътнически влак, движещ се от Пловдив за Асеновград, се е ударил в преминаващ от там лек автомобил, в който са пътували трима мъже. Те са били откарани в болница, като вследствие на удара са им причинени телесни повреди. Според първоначалните данни причина за пътното произшествие е неспусната железопътна бариера на прелеза. \r\nОбвиняемият К.М. е задържан за срок от 72 часа с постановление на наблюдаващия прокурор. Предстои Районна прокуратура - Асеновград да внесе искане в съда за вземане на мярка за неотклонение „Задържане под стража“ спрямо него. По делото се извършват процесуално-следствени действия.", "date": "2019.11.13", "title": "Районна прокуратура - Асеновград привлече като обвиняем и задържа пияния кантонер за инцидента на жп прелез"}
{"url": "http://www.focus-news.net/news/2019/11/13/2719089/prof-hristo-pimpirev-direktor-na-balgarskiya-antarkticheski-institut-hidrogeolozi-shte-izuchavat-rayona-okolo-o-livingstan-za-otkrivaneto-na-enzimi-i-substantsii-za-napravata-na-lekarstva.html", "text": "Хидрогеолози ще изучават прилежащата акватория на о. Ливингстън за откриването на ензими и субстанции, които дават основата за направата на  лекарства за много неизлечими болести. Това каза за сутрешния блок  „Добро утро България“  на  Радио „Фокус“  проф. Христо Пимпирев, директор на Българския антарктически институт  по повод заминаването на първите  участници в 28-ата Българска антарктическа експедиция. Той допълни, че там се намират организми, които са изключително ценни за науката.„ Ледената риба, която я донесохме и я изложихме в Природонаучния музей само преди десетина дена, тя има вместо кръв с хемоглобин, има вещество подобно на антифриза. Фактически това вещество може да помогне на човечеството да разбере как  хората могат да изкарат дълго замразени в дългите галактически и космически полети. Мечтата на човека да бъде замразен и да се събуди в бъдещето. Освен това нейния скелет е изключително особен и именно неговото изучаване може да даде възможност да се намери лек срещу остеопорозата“, каза той. Проф. Христо Пимпирев уточни, че тези изследвания са важни за хората и човечеството, а и за българите, защото в българската база се работи по програма, свързана с минерализацията в околната среда. Той допълни, че Антарктида е изключително богата на полезни изкопаеми. Според него, за да има прогрес човечеството трябва да има ценни метали, които да се използват. \r\nЕлеонора ЧОЛАКОВА", "date": "2019.11.13", "title": "Проф. Христо Пимпирев, директор на Българския антарктически институт:  Хидрогеолози ще изучават района около о. Ливингстън за откриването на ензими и субстанции за направата на лекарства"}
{"url": "http://www.focus-news.net/news/2019/11/13/2719084/mistar-i-misis-ikonomika-za-2019-g-sa-atanas-dobrev-i-teodora-petkova.html", "text": "Главният изпълнителен директор на Vivacom Атанас Добрев и главният изпълнителен директор на \"УниКредит Булбанк\" Теодора Петкова са носителите на престижните награди \"Мистър Икономика\" и \"Мисис Икономика\" за 2019 г., предаде репортер на  Агенция „Фокус“ . Призовете връчиха вицепремиерът Марияна Николова и финансовият министър Владислав Горанов. На тържествена церемония в зала \"Джон Атанасов\" на София Тех Парк те получиха статуетка \"Рибарят и златната рибка\" на Ставри Калинов за постиженията на двете компании, които ръководят. \r\n \r\nНаградите \"Мистър и Мисис Икономика\" се връчват от 29 години от списание \"Икономика\", а в последните 5 г. и от най-голямата работодателска организация у нас - Конфедерацията на работодателите и индустриалците в България (КРИБ), и са най-престижните икономически отличия в България. \r\nТази година категориите в конкурса бяха 10, като победителите бяха избрани с гласуване от членовете на Управителния съвет на КРИБ. \r\n \r\nВ категория \"Индустрия\" наградата получи изпълнителният директор на \"Биовет\" Ангел Желязков. \r\n \r\nМихаил Антонов, управител на застрахователен брокер \"АВВИ\", бе отличен в категория \"Финанси и застраховане\". \r\n \r\nВ категория \"Търговия и Услуги\" призът спечели Йордан Чорбаджийски, търговски директор на \"Черноморско злато\". \r\n \r\n\"Гопет Транс\" получи отличието в категорията \"Транспорт и логистика\". \r\n \r\nВ категория \"ИКТ и аутсорсинг\" беше отличен Ли Дзие, генерален мениджър на \"Хуауей Технолоджис България\". \r\n \r\nНосител на наградата в категория \"Корпоративна социална отговорност\" стана адв. Свилена Димитрова, председател на Българска болнична асоциация за своята инициатива \"Национална класация - най-добрите болници\". \r\n \r\nАдв. Наталия Димитрова, управляващ съдружник в адвокатско дружество \"Димитрова и партньори\", получи приза в категория \"Консултантски бизнес/услуги\". \r\n \r\nВ категория \"Земеделие и хранителна промишленост\" наградата отиде при Иван Папазов, председател на Съвета на директорите на VP Brands International. \r\n \r\nСпециални награди получиха \"Coca-Cola\", \"Минстрой Хотели\" и \"Българска Консултантска организация\".   \r\n \r\n Радио и Информационна агенция „Фокус“ бяха медийни партньори на събитието.", "date": "2019.11.13", "title": "„Мистър и Мисис Икономика“ за 2019 г. са Атанас Добрев и Теодора Петкова"}
{"url": "http://www.focus-news.net/news/2019/11/13/2719090/nivoto-na-reka-dunav-kray-novo-selo-se-e-povishilo-s-68-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 68 см и водният стоеж е 231 см, съобщиха от местната  хидрометеорологична станция . Край Лом водният стоеж е 246 см, регистрирано е повишение от 65 см. Нивото на реката край Оряхово е 74 см, там за последното денонощие нивото се е повишило с 28 см. Температурата на водата край Ново село е 13,2 градуса, край Оряхово е 15,2  градуса.", "date": "2019.11.13", "title": "Нивото на река Дунав край Ново село се е повишило с 68 см за последното денонощие"}
{"url": "http://www.focus-news.net/news/2019/11/13/2719092/", "text": "Св. Йоан Златоуст е една от най-ярките фигури в църковната история и един от най-великите Свети отци оставил богато наследство. Това каза за предаването „Светилник“ , богословът д-р Десислава Панайотова, експерт „Програми и проекти“ в Културно-просветния отдел на Светия Синод. Тя допълни, че той е бил стълб на аскетизма и на Православието и пример какъв трябва да бъде вярващият. „Св. Йоан Златоуст е писал изключително много премъдри съчинения. Той е тълкувал много книги от светата Библия, които са 70 на брой и дава здрава основа за разбирането на Свещеното писание, която да е гарант, че няма да бъде изкривена вярата. Неговото творчество включва както тези тълкувания, така и молитвите, които са залегнали в молитвените правила на църквата, които и днес се използват, също и беседи върху нравствени теми като това, как да се държим като родители“, уточни богословът. Д-р Панайотова допълни, че Св. Йоан Златоуст е човекът, който е давал православна оценка къде сме ние и къде трябва да бъдем и как да се съотнасяме с живота на света като християни. \r\nЕлеонора ЧОЛАКОВА", "date": "2019.11.13", "title": "Десислава Панайотова, богослов: Св. Йоан Златоуст е една от най-ярките фигури в църковната история и един от най-великите Свети отци оставил богато наследство"}
{"url": "http://www.focus-news.net/news/2019/11/13/2719093/v-kyustendil-shte-bade-predstavena-knigata-horata-koito-promenyat-balgariya-vdahnovenie-v-30-istorii.html", "text": "В Кюстендил ще бъде представена книгата „Хората, които променят България. Вдъхновение в 30 истории”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Събитието ще се състои от 18.30 часа в Художествена галерия „Владимир Димитров – Майстора”. Автор на книгата е Даниел Пенев. Той е на 26 години, роден в Кюстендил. Пред съгражданите си Даниел Пенев ще разкаже как, защо и кога е решил да напише тази книга и как е подбрал героите на историите в нея. Заедно с него в представянето ще участва вдъхновяващият кюстендилски художник и учител Евгени Серафимов – единственият представител на Кюстендил, включен в книгата. Сборникът „Хората, които променят България. Вдъхновение в 30 истории“ ни запознава отблизо с 30 вдъхновяващи българи от света на бизнеса, образованието, културата, спорта, медиите и неправитествения сектор у нас. С действията си всички те доказват, че добрината, постоянството и щедростта вършат повече и по-добра работа от мрънкането и търсенето на оправдания. Чрез тази книга Даниел Пенев иска да мотивира възможно най-много свои сънародници да се посветят на смислени занимания, които им носят удовлетворение и им позволяват да допринасят за подобряването на средата в България.  \r\nВенцеслав ИЛЧЕВ", "date": "2019.11.13", "title": "В Кюстендил ще бъде представена книгата „Хората, които променят България. Вдъхновение в 30 истории”"}
{"url": "http://www.focus-news.net/news/2019/11/13/2719094/izbran-e-parviyat-mladezhki-ombudsman-na-grad-plovdiv.html", "text": "Институцията на Обществения посредник на територията на община Пловдив реализира инициативата си за изграждането на неформален орган младежки омбудсман за град Пловдив сред учащите се от 9-ти, 10-ти, 11-ти и 12-ти класове, предвид заложените принципи и политики в Ревизираната европейска харта за участие на младите хора в живота на общините и регионите. Това съобщиха за  Радио „Фокус“ – Пловдив  от Институцията на обществения посредник. Беше проведен конкурс, състоящ се от два последователни тура. Документи подадоха ученици от 12 средни училища в Пловдив. На първия тур бяха прецизирани след събеседване всичките подали документи кандидати и се взе решение да се допуснат 11 ученици до следващия тур. Вторият тур се проведе от Временна комисия, състояща се от 5 члена в състав: експерт към Регионално управление на образованието – Пловдив, експерт към Дирекция „Образование” на Община Пловдив, двама експерти от екипа на обществения посредник с председател на комисията инж. Борислав Стаматов, обществен посредник на територията на община Пловдив.  \r\nСлед проведено тайно гласуване най-много точки събра Николай Николов, ученик от 12-ти клас на Националната търговска гимназия – Пловдив, с което той спечели конкурса за първия младежки омбудсман на Пловдив. На второ и трето място с еднакъв брой точки се класираха Тиана Найденова, ученичка от 9-ти клас на Професионална гимназия по вътрешна архитектура и дървообработване „Христо Ботев” - Пловдив и Здравко Беляшки, ученик от 10-ти клас на Езикова гимназия „Пловдив”, с което те заслужиха позицията на заместник-младежки омбудсман.  \r\nВсички кандидати предложиха модерни идеи, показаха знания, умения и интелект, натрупани не само в учебния процес. Начинът им на представяне бе убедително доказателство, че те дори в ученическа възраст са вече разпознаваеми личности. Отпадналите кандидати получиха покани да станат представители на избрания младежки омбудсман в тяхното училище, както и в други неформални младежки групи и организации, като се включат в младежки мрежи на обучение, прокарване и опазване правата на младите хора. \r\nПървата работна среща на новосформирания екип от младежки омбудсман и неговите заместници ще се проведе днес, като ще се дискутират началните стъпки на неформалната институция, базирана върху представените концепции и идеи от Николай, Тиана и Здравко. \r\nИнституцията на обществения посредник пожелава успешен мандат и ползотворна съвместна работа на новоизбрания екип.", "date": "2019.11.13", "title": "Избран е първият младежки омбудсман на град Пловдив"}
{"url": "http://www.focus-news.net/news/2019/11/13/2719095/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Посещението на германския външен министър Хайко Маас в Скопие, визитата на турския президент Реджеп Тайип Ердоган в САЩ, промяна в реториката на лидера на „Самоопределение“ Албин Курти към партията „Сръбска листа“, както и инициативата за „мини Шенген“ са част от основните теми, върху които акцентират водещите балкански печатни издания.  \r\n \r\n*** \r\n  След решението на Изборната комисия да не приема за валидни бюлетините на избирателите от Централна Сърбия, гласували на предсрочните парламентарни избори в Косово, от движение „Самоопределение“ на Албин Курти се обърнаха към Върховния съд на Косово, като заявиха, че органът е бил подкупен. Най-очевидната причина – без гласовете от Сърбия алиансът на Фатмир Лимай и Беждет Пацоли (НИСМА и „Нов косовски алианс“) влиза в новия състат на парламента в Прищина, а това ще означава, че вместо на 32-ма депутати, Курти ще може да разчита на 29, коментират в редакцията на електронното издание на белградския ежедневник  „Вечернье Новости“ . \r\nНе е ясно дали „Сръбска листа“ ще обжалва решението за отхвърляне на гласовете на разселените сърби, но и в двата случая партията гарантирано ще получи 10 места в парламента.  \r\nОт Париж, където пристигна за участие в Световния мирен форум, държавният глава на Сърбия Александър Вучич определи като „цирк“ случващото се в Косово.  \r\n„Това е насочено срещу Курти. Анулирането на между 4000 и 5000 гласа не би се отразило на „Сръбска листа“, която получи 10 места. Целта на тези действия не е партията, но те трябваше да навредят на имиджа на Сърбия. Ако НИСМА влезе в парламента, броят на местата на Курти намалява, а при това положение Демократическа лига на Косово (ДЛК) на Иса Мустафа ще получи повече места и по този начин ще може да наложи за премиер на Косово своя кандидат Вьоса Османи“, обобщи Вучич, като същевременно прогнозира, че „танците“ на основните „играчи“ в Прищина ще продължат, което означава още проблеми при формирането на парламента и правителството на най-младата държава на Балканите.  \r\nАко коалицията НИСМА и „Нов косовски алианс“ влезе в парламента, партията на Фатмир Лимай ще получи четири, а партията на Пацоли – две места, които автоматично ще отнемат три депутатски кресла от „Самоопределение“ и по едно от ДЛК, Демократическата партия на Косово и от тези на коалицията на бившия премиер Рамуш Харадинай. \r\nКандидатът за министър-председател от „Самоопределение“ Албин Курти промени част от реториката относно „Сръбска листа“, като обяви, че партията ще бъде представена в новото правителство в Прищина до степента, изисквана от Конституцията. Курти заяви, че не се нуждае от „Сръбска листа“ като коалиционен партньор и че правителството няма да зависи от нея. \r\n \r\n*** \r\n  Електронното издание на прищинския ежедневник  Bota Sot  цитира думите на проф. д-р. Енвер Битичи, според когото премиерът на Албания „Еди Рама обяви война на Косово от името на Сърбия“. \r\nКоментирайки срещата в Охрид за инициативата „мини Шенген“, проф. Бетичи припомни, че представители на Косово не бяха сред поканените и припомни, че най-младата държава на Балканите и Черна гора са били изключени от първите разговори по темата, проведени по-рано в Нови Сад. \r\n„Еди Рама се договори с президента на Сърбия Александър Вучич да създаде общност от три държави - Сърбия, Албания и Северна Македония. Споразумението е постигнато по време на среща на тримата лидери на тези страни в кулоарите на Общото събрание на ООН през септември тази година. Те се срещнаха за първи път в Нови Сад и за последно през почивните дни – в Охрид. Косово и три други страни от региона бяха изключени от срещата на върха в Нови Сад, отказаха им и покана за Охрид. След това Еди Рама заяви по отношение на Косово, че сме се „самоизключили\"! Че той и Вучич са невинни в тази история! \r\nЗадавам въпроса: Как албанският лидер може да отговори положително на сръбския президент за всеки антиалбански проект, който той планира Белград? Така беше през 2015 г. със създанието на Нова Югославия... Той също говори от името на Прищина. През 2016 г. Еди Рама „подметна“ на Вучич в Ниш за подялба Косово с мотива, че „тъй като не можахме да направим Нова Югославия, предприемаме по-бързи политически действия, разделяме Косово“. В Ню Йорк Рама прие другото предложение на Вучич за Балканите. А той се консултира с Кремъл в Москва по всеки въпрос... Еди Рама отиде дори по-далеч. Той каза, че Косово е самоизключило се и че се изолира, в противовес на косовските власти, които отказаха да отидат на върха в Охрид. Неговото високомерие се превърна в открита враждебност срещу Косово и неговите институции. Той обяви война на Косово от Охрид. Нито в името на Албания, нито в това на държавата му, а в името на Сърбия и на сръбския президент Вучич\", категоричен бе Битичи.  \r\nОсвен това професорът добави, че за сръбската дипломация няма по-голяма помощ от враждебните изявления на Рама срещу Косово. \r\n \r\n*** \r\n  Сенаторът от Демократическата партия Боб Менендес, член на Комисията за външни отношения на Сената, очерта 10 въпроса, които държавният глава на САЩ Доналд Тръмп трябва да повдигне при посещението на турския президент Реджеп Тайип Ердоган, отбелязва електронното издание на гръцкия ежедневник  Kathimerini . \r\nТе включват нахлуването на Турция на остров Кипър от 1974 г., многократните нарушения на гръцкото въздушно пространство от нейни изтребители, операцията на Анкара в Северна Сирия и закупуването на руските зенитно-ракетни комплекси С-400, несъвместими със системите на НАТО. \r\n„Когато държавният глава Тръмп посрещне турския президент Ердоган в Белия дом тази седмица, той ще приеме  авторитарен лидер, който нарушава правата на човека и приятел на Путин, чието поведение все повече противоречи на интересите на САЩ и нашите съюзници“, заяви Менендес в 15-минутна реч, изнесена пред Сената. \r\n \r\n*** \r\n  Министърът на външните работи на Федерална република Германия Хайко Мас ще направи работно посещение в Република Северна Македония, съобщава електронното издание на скопския вестник  „Независен“ . \r\nВ Скопие Маас ще се срещне с македонския си колега Никола Димитров, с когото ще обменят мнения за най-новите развития във вътрешнополитическата ситуация в страната, резултатите от последния Европейски съвет и възможните следващи стъпки, както и развитието на добросъседските отношения. \r\nДвамата дипломати ще обсъдят също ключовите моменти от отношенията между двете страни и възможностите за тяхното задълбочаване, както и текущата динамика на сътрудничество на регионално ниво. \r\nОсвен с Димитров германският външен министър ще се срещне с президента на югозападната ни съседка Стево Пендаровски и премиера Зоран Заев. \r\n \r\n***", "date": "2019.11.13", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/11/13/2719088/d-r-anton-koychev-sds-chast-ot-rodnata-desnitsa-zagubi-legitimnostta-da-se-naricha-takava.html", "text": "Част от родната десница загуби легитимността да се нарича такава. Това каза в предаването „Вече 30 години-времето е наше“ на  Радио „Фокус“  д-р Антон Койчев, председател на СДС-София, общински съветник в СОС от СДС. По думите му след поведението на бившите съмишленици от „Демократична България“ на втория тур на местните избори и подкрепата им за независимия кандидат за кметския пост в столицата Мая Манолова, трудно могат да бъдат категоризирани като десни. „Те загубиха легитимността да се наричат десни и аз самият няма повече да ги наричам така. Като заместник-председател на групата на ГЕРБ-СДС апелирах към тях деструктивното да не взема превес в техните решения и тяхното политическо поведение. Аз, разбира се, имам известни съмнения, както и имам надежди, че пък може да се случи и другото – те да осъзнаят отговорността си пред гражданите и да преминат от фаза на деструктивна опозиция във фаза на конструктивна опозиция. На хора, които дават решения, които предлагат решения, умеят да ги отстояват с експертиза. Въпреки че оставам умерен скептик в това отношение“, обясни той. Д-р Антон Койчев коментира още, че прогнозите на някои социолози, че СОС ще бъде силно раздробен, не се сбъднаха. „Напротив, доста компактен става. Групата ГЕРБ/СДС вероятно ще бъде подкрепена  от ВМРО. Има ясно очертана опозиция, в лицето на БСП и „Демократична България“. Проведохме първото заседание, беше избран Елен Герджиков за председател на Столичния общински съвет с 33 гласа. Дори това надхвърля мнозинството на ГЕРБ, СДС и ВМРО. Очевидно сме получили по-широка подкрепа и той е избран за председател“, допълни д-р Койчев.  \r\nВиктория МЕСРОБОВИЧ-КУВЕНДЖИЕВА", "date": "2019.11.13", "title": "Д-р Антон Койчев, СДС: Част от родната десница загуби легитимността да се нарича такава"}
{"url": "http://www.focus-news.net/news/2019/11/13/2719097/stevo-pendarovski-sled-sreshtata-s-frenskiya-prezident-severna-makedoniya-e-gotova-za-po-zadalbochen-protses-na-prisaedinyavane-kam-es.html", "text": "Членството в Европейския съюз остава „стратегическата цел“ на Северна Македония. Това увери държавният глава на страната Стево Пендаровски, като подчерта, че в Скопие има готовност  за преминаване към „по-задълбочен процес на присъединяване“, цитира думите му електронното издание на атинския ежедневник  Kathimerini . \r\n„Европейската интеграция остава наша стратегическа цел, ние не възразяваме срещу променената методология за преговори за присъединяване към ЕС, това прави процесът на присъединяване по-задълбочен“, написа Стево Пендаровски в социалната мрежа „Туитър“ след среща с френския президент Еманюел Макрон в кулоарите на второто издание на Парижкия мирен форум. \r\nМиналия месец Макрон се противопостави на започването на преговори за членство в ЕС на Северна Македония и Албания. \r\n \r\n Тереза Герова", "date": "2019.11.13", "title": "Стево Пендаровски след срещата с френския президент: Северна Македония е готова за „по-задълбочен процес“ на присъединяване към ЕС"}
{"url": "http://www.focus-news.net/news/2019/11/13/2719100/balgariya-i-germaniya-shte-si-satrudnichat-v-namiraneto-na-zeleni-praktiki.html", "text": "България и Германия ще си сътрудничат в намирането на зелени практики. За това се договориха заместник-министърът на земеделието, храните и горите Вергиния Кръстева и Йоахим Руквид, президент на Асоциацията на германските фермери и президент на КОПА, съобщиха от пресцентъра на   Министерството на земеделието, храните и горите . По време на срещата, зам.-министър Кръстева подчерта, че в бъдещата Обща селскостопанска политика се акцентира върху опазването на околната среда. Досегашните зелени директни плащания влизат в така наречената условност за получаване на директни плащания и следва новите еко схеми да надграждат сегашното ниво. Двамата се обединиха около мнението, че новите зелени изисквания не трябва да създават затруднение за фермерите, за да са атрактивни за прилагане. Както е известно в предложението на ЕК за регламент, новите екологични практики са задължителни за държавите членки, но доброволни за земеделските стопани. Тя изтъкна и важността от запазване на преходната национална помощ след 2020 г. и увеличаване на бюджета за обвързана подкрепа, като по този начин ще се поддържа стабилност в подкрепата на земеделските стопани. От своя страна Йоахим Руквид подчерта, че настояват за 2-годишен преходен период със запазване на същите правила и схеми. \r\nЗам.- министърът проведе среща и с Герхард Шветие, президент на Селскостопанската камара на Федерална провинция Долна Саксония в гр. Хановер, Германия. Двамата се договориха за обмен на опит в областта на селското стопанство. „На прага на новата Обща селскостопанска политика, трансферът на знания трябва да работи на добро ниво. България и Германия  имат много допирни точки в областта на земеделието и бихме взаимствали от Вас добри практики чрез обучение на наши експерти“, каза заместник-министър Кръстева. От своя страна Герхард Шветие запозна зам.-министър Кръстева със структурата и функциите на Земеделската камара и изрази готовност за съвместна работа.", "date": "2019.11.13", "title": "България и Германия ще си сътрудничат в намирането на зелени практики"}
{"url": "http://www.focus-news.net/news/2019/11/13/2719091/vechernye-novosti-sarbiya-albin-kurti-smenya-retorikata-kam-srabska-listai.html", "text": "След решението на Изборната комисия да не приема за валидни бюлетините на избирателите от Централна Сърбия, гласували на предсрочните парламентарни избори в Косово, от движение „Самоопределение“ на Албин Курти се обърнаха към Върховния съд на Косово, като заявиха, че органът е бил подкупен. Най-очевидната причина – без гласовете от Сърбия алиансът на Фатмир Лимай и Беждет Пацоли (НИСМА и „Нов косовски алианс“) влиза в новия състат на парламента в Прищина, а това ще означава, че вместо на 32-ма депутати, Курти ще може да разчита на 29, коментират в редакцията на електронното издание на белградския ежедневник  „Вечернье Новости“ . \r\nНе е ясно дали „Сръбска листа“ ще обжалва решението за отхвърляне на гласовете на разселените сърби, но и в двата случая партията гарантирано ще получи 10 места в парламента.  \r\nОт Париж, където пристигна за участие в Световния мирен форум, държавният глава на Сърбия Александър Вучич определи като „цирк“ случващото се в Косово.  \r\n„Това е насочено срещу Курти. Анулирането на между 4000 и 5000 гласа не би се отразило на „Сръбска листа“, която получи 10 места. Целта на тези действия не е партията, но те трябваше да навредят на имиджа на Сърбия. Ако НИСМА влезе в парламента, броят на местата на Курти намалява, а при това положение Демократическа лига на Косово (ДЛК) на Иса Мустафа ще получи повече места и по този начин ще може да наложи за премиер на Косово своя кандидат Вьоса Османи“, обобщи Вучич, като същевременно прогнозира, че „танците“ на основните „играчи“ в Прищина ще продължат, което означава още проблеми при формирането на парламента и правителството на най-младата държава на Балканите.  \r\nАко коалицията НИСМА и „Нов косовски алианс“ влезе в парламента, партията на Фатмир Лимай ще получи четири, а партията на Пацоли – две места, които автоматично ще отнемат три депутатски кресла от „Самоопределение“ и по едно от ДЛК, Демократическата партия на Косово и от тези на коалицията на бившия премиер Рамуш Харадинай. \r\nКандидатът за министър-председател от „Самоопределение“ Албин Курти промени част от реториката относно „Сръбска листа“, като обяви, че партията ще бъде представена в новото правителство в Прищина до степента, изисквана от Конституцията. Курти заяви, че не се нуждае от „Сръбска листа“ като коалиционен партньор и че правителството няма да зависи от нея. \r\n \r\n Тереза Герова", "date": "2019.11.13", "title": "„Вечернье Новости“ (Сърбия): Албин Курти сменя реториката към „Сръбска листа“?"}
{"url": "http://www.focus-news.net/news/2019/11/13/2719103/svetovniyat-den-za-borba-s-diabeta-shte-bade-otbelyazan-v-narodnoto-sabranie.html", "text": "Световният ден за борба с диабета ще бъде отбелязан в Народното събрание. Това съобщиха от пресцентъра на  парламента .Инициативата, която е под патронажа на парламентарната Комисия по здравеопазването, ще бъде представена на 14 ноември 2019 г. в 11.30 часа в Северното фоайе на Народното събрание.  \r\nВ парламента ще бъде измерена кръвната захар на народните представители, служителите и гостите на Народното събрание и ще бъдат раздени информационни материали.  \r\nСветовният ден за борба с диабета – 14 ноември, е обявен с решение на Международната диабетна федерация и Световната здравна организация. В България инициативата за отбелязването му е на Асоциацията на научноизследователските фармацевтични производители (ARPharM).", "date": "2019.11.13", "title": "Световният ден за борба с диабета ще бъде отбелязан в Народното събрание"}
{"url": "http://www.focus-news.net/news/2019/11/13/2719099/v-stolitsata-shte-se-provede-preskonferentsiya-posvetena-na-25-iya-ezhegoden-blagotvoritelen-bazar-na-mezhdunaroden-zhenski-klub-sofiya.html", "text": "В града ще се проведе пресконференция, посветена на 25-ия Ежегоден благотворителен базар на Международен женски клуб - София. Това съобщиха  организаторите . Събитието ще се състои на 19 ноември от 10.30 часа в Международен център – УниКредит Булбанк на ул. „Аксаков“ 8. На пресконференция ще бъде дадена информация за това как над 50 държави от цял свят се обединяват около една обща цел – да подкрепят стотици значими каузи. Албена Джоунс, президент на Международен женски клуб - София, ще представи акцентите в тазгодишното издание на базара.", "date": "2019.11.13", "title": "В столицата ще се проведе пресконференция, посветена на 25-ия Ежегоден благотворителен базар на Международен женски клуб - София"}
{"url": "http://www.focus-news.net/news/2019/11/13/2719101/obsazhdat-programi-za-borba-s-narkozavisimostite-v-stara-zagora.html", "text": "Учени, изследователи и практици ще обсъдят в Стара Загора добри практики за превенция на наркозависимостите. На 18 ноември 2019 г., от 17.30 часа, в залата на Превантивно- информационния център по зависимости към Общински съвет по наркотични вещества – Стара Загора ще се проведе дистанционна секция на Шестия международен научен форум „Интегративни подходи за превенция на зависимости при младежи и в условията на цифровизация“, който е организиран от Южния федерален университет и Академията по психология и педагогика с подкрепата на правителството на Ростовска област, Русия. Това съобщиха от пресцентъра на  Община Стара Загора .  \r\nВ научния форум със свои доклади ще се представят учени, изследователи и практици от различни университети в Руската Федерация, Република Калмикия, Република Казахстан и Република България.    \r\nСлед откриването на дистанционната секция на форума проф. Жанета Стойкова от  Тракийски университет – Стара Загора, ще представи своя пленарен доклад, след което докторанти, училищни психолози, както и председателят на Общинския съвет по наркотични вещества и ръководител на ПИЦ по зависимости Радост Овагимян, със своите доклади ще насочат вниманието към добрите превантивни практики при работата с ученици.  \r\nДиректорът на Средно училище  „Поп Минчо Кънчев” към Старозагорския затвор ще представи програми за превантивна работа с възрастни.  \r\nРаботата на дистанционната секция с всички представени доклади ще бъде заснета във видеоматериал, който на 21 и 22 ноември т.г. ще бъде изгледан от останалите докладчици на  Международния научен форум в град Ростов на Дон.", "date": "2019.11.13", "title": "Обсъждат програми за борба с наркозависимостите в Стара Загора"}
{"url": "http://www.focus-news.net/news/2019/11/13/2719102/sky-tg24-italiya-navodneniyata-vav-venetsiya-vzeha-dve-zhertvi.html", "text": "Двама души за загинали в резултат на наводненията, които удариха Венеция в последните часове, съобщава италианският телевизионен канал  Sky TG24 . \r\nПо данни на медията, една от жертвите вероятно е загинали от токов удар, след като лицето е включило електрическа помпа в наводнения си дом в опит да възпрепятства продължаващото повишаване на нивата на водата.  \r\nВенеция е засегната от рекордно наводнение, причинено от прилив.  От градския център за наблюдение на приливите и отливите предупредиха, че нивата на водата се очаква да достигнат или дори да надминат височина от 1,9 метра. \r\n„В момента сме изправени пред изключително висок прилив. Всички са мобилизирани да се справят с извънредната ситуация\", написа по-рано кметът на Венеция Луиджи Бруняро в социалната мрежа „Туитър“. \r\n \r\n Тереза Герова", "date": "2019.11.13", "title": "Sky TG24 (Италия): Наводненията във Венеция взеха две жертви"}
{"url": "http://www.focus-news.net/news/2019/11/13/2719106/prieti-sa-izraboteni-pomoshtni-planove-i-planove-za-novoobrazuvani-imoti-v-obshtina-svishtov.html", "text": "С протоколи (2 бр.) от 17 октомври 2019 г. на комисия по чл. 28б, ал. 2 от ППЗСПЗЗ са приети изработените помощни планове и планове на новообразуваните имоти в графичен и цифров вид на земите по §4 от ПЗР на ЗСПЗЗ, представляващи: к.е. 51 и 66, м. „Краище 1 А-Б“; к.е. 73, м. „Краище 2“; к.е. 67, м. „Острица“; к.е. 46, м. „Люляците 2“; к.е. 75 и 76, м. „Трите бряста“; к.е. 112 и 113, м. „Павлолията“; к.е. 99, 101 и 102, м. „Враняк 1“; к.е. 103, 104, 105, 106, 107 и 108, м. „Враняк 2“; к.е. 117, 118 и 119, м. „Карамански път 1“; к.е. 121, м. „Карамански път 2“; к.е. 123, 122 и 126, м. „Карамански път 3“; к.е. 132 и 131, м. „Дядо Данева чешма“; к.е. 129, м. „Тотева чешма“; к.е. 145, м. „Драчево бърдо 1“; к.е. 138, м. „Драчево бърдо 2“; к.е. 135, 136 и 137, м. „Драчево бърдо 3-4“; к.е. 153, 154 и 760, м. „Остри могили 2-3“, всички в землището на гр. Свищов, област Велико Търново. Това съобщиха от пресцентъра на  Община Свищов. \r\nОбявление изх. № 08-00-1547/01.11.2019 г. на кмета на Община Свищов е публикувано на стр. 75 в неофициалния раздел на „Държавен вестник“, брой 88 от 08 ноември 2019 г. \r\nПлановете и придружаващата ги документация се намират в Община Свищов и могат да бъдат разгледани по всяко време на работния ден в общинския информационен център. \r\nНа основание чл. 28б, ал. 5 от ППЗСПЗЗ заинтересуваните лица могат да направят писмени искания и възражения до Кмета на общината в едномесечен срок от обявлението в „Държавен вестник“.", "date": "2019.11.13", "title": "Приети са изработени помощни планове и планове за новообразувани имоти в община Свищов"}
{"url": "http://www.focus-news.net/news/2019/11/13/2719104/chetiri-sela-ot-oblast-plovdiv-sa-s-narusheno-vodopodavane-zaradi-avarii.html", "text": "Четири села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са селата Отец Паисиево, Иван Вазово, Ведраре и Браниполе. Екипите на водоснабдителното дружество работят по отстраняването на проблемите по водоснабдителната мрежа. \r\nС нарушено водоподаване днес са също голяма част от живущите в кварталите „Изток“, „Христо Ботев“, „Долни Воден“ в град Асеновград, жителите на кв. „Дебър“ и високите етажи в град Първомай, както и абонатите в южната част на град Карлово. Екипите на водоснабдителното дружество отстраняват и аварии в района на улиците „Беласица“, „Гаганица“ и „Беломорска“ в град Пловдив. \r\nТони МИХАЙЛОВ", "date": "2019.11.13", "title": "Четири села от област Пловдив са с нарушено водоподаване заради аварии"}
{"url": "http://www.focus-news.net/news/2019/11/13/2719105/13-noemvri-e-obyaven-za-den-bez-peshehodtsi-zhertvi-na-patya-kato-chast-ot-aktsiya-zima.html", "text": "На 11 ноември започна втората част на традиционната акция на полицията „Зима“. Тя обхваща периода до 20 ноември, а кампанията е „Пешеходци и водачи за толерантност на пътя”. Насочена е към пешеходците и поведението на водачите спрямо тях. Това съобщи за  Радио „Фокус“-Велико Търново  Пенчо Христов от „Пътна полиция“ - Велико Търново. Той уточни, че днешният 13 ноември е обявен за Ден без пешеходци – жертви на пътя.  \r\nПо думите му в периода, обхващащ втората част от кампанията, дейността на пътните полицаи ще бъде насочена към превенция над поведението на пешеходците, както и над водачите, неосигуряващи предимство на пешеходците. В този период ще се извършва активен контрол за спазване от пешеходците на правилата за безопасно пресичане, както и за даване на предимство от водачите на пешеходците на пешеходните пътеки. При установяване на нарушения ще бъдат налагани ефективни санкции. Специално внимание ще се обръща на пешеходците в тъмната част на денонощието (при сумрак или на неосветени или слабо осветени участъци), движещи се неправилно особено извън населените места. Ще бъде осъществяван превантивен контрол и над пешеходци, които показват явно намерение да пресекат неправилно, като полицейските органи ще взимат отношение на място и ще указват кое е правилното поведение. \r\nРени АТАНАСОВА", "date": "2019.11.13", "title": "13 ноември е обявен за Ден без пешеходци – жертви на пътя, като част от акция \"Зима\""}
{"url": "http://www.focus-news.net/news/2019/11/13/2719108/zadarzhan-e-28-godishen-mazh-koyto-se-opital-da-izbyaga-ot-politseyska-proverka-v-selo-draganovo-v-oblast-veliko-tarnovo.html", "text": "28-годишен от с. Драганово се е озовал в полицейския арест, след като се е опитал да осуети полицейска проверка, съобщиха от  ОДМВР - Велико Търново.  Вчера следобед в с. Драганово, служители на РУ – Горна Оряховица са предприели проверка на лек автомобил „Мерцедес“, управляван от 28-годишен местен жител, добре известен на полицията. При подаване на сигнал за спиране, водачът е увеличил скоростта и е опитал да се укрие в една от уличките на селото. Малко по-късно той е бил установен и задържан с полицейска мярка до 24 часа. Срещу него е започнато бързо производство.", "date": "2019.11.13", "title": "Задържан е 28-годишен мъж, който се опитал да избяга от полицейска проверка в село Драганово в област Велико Търново"}
{"url": "http://www.focus-news.net/news/2019/11/13/2719098/hamid-hamid-dps-ima-tsyala-sedmitsa-za-predlozheniya-za-shef-na-kpkonpi.html", "text": "Има цяла седмица за предложения за шеф на КПКОНПИ. Това каза народният представител от  ДПС Хамид Хамид във връзка с информация, че Сотир Цацаров ще оглави КПКОНПИ, предаде репортер на  Агенция „Фокус“ .  Той коментира, че научава от медиите за информацията, че Сотир Цацаров е предложен да оглави КПКОНПИ. „Нямам коментар. Нека да внесат кандидатурата, да изтече срокът, да видим всички кандидатури. Нека да стане факт кандидатурата, тогава ще щоментираме. Не сме се събирали още по този въпрос. Има още много време. Има цяла седмица“, каза още Хамид. \r\nДеница КИТАНОВА", "date": "2019.11.13", "title": "Хамид Хамид, ДПС: Има цяла седмица за предложения за шеф на КПКОНПИ"}
{"url": "http://www.focus-news.net/news/2019/11/13/2719109/nsi-indeksat-na-potrebitelskite-tseni-za-oktomvri-2019-g-spryamo-septemvri-2019-g-sochi-mesechnata-inflatsiya-ot-08.html", "text": "Индексът на потребителските цени за октомври 2019 г. спрямо септември 2019 г. е 100.8%, т.е. месечната инфлация е 0.8%. Това сочи  статистика на Националния статистически институт (НСИ) . Инфлацията от началото на годината (октомври 2019 г. спрямо декември 2018 г.) е 2.5%, а годишната инфлация за октомври 2019 г. спрямо октомври 2018 г. е 2.4%. Средногодишната инфлация за периода ноември 2018 - октомври 2019 г. спрямо периода                                        ноември 2017 - октомври 2018 г. е 3.0%. \r\nПрез октомври 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.5%; \r\n- алкохолни напитки и тютюневи изделия - увеличение с 0.5%; \r\n- облекло и обувки - увеличение с 9.0%; \r\n- жилища, вода, електроенергия, газ и други горива - увеличение с 0.2%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.3%; \r\n- здравеопазване - увеличение с 0.4%; \r\n- транспорт - намаление с 0.6%; \r\n- съобщения - цените остават на равнището от миналия месец; \r\n- развлечения и култура - увеличение с 4.9%; \r\n- образование - увеличение с 0.2%; \r\n- ресторанти и хотели - намаление с 0.2%; \r\n- разнообразни стоки и услуги - увеличение с 0.4%. \r\nПрез октомври 2019 г. са се увеличили цените на следните хранителни продукти: ориз - с 0.6%, хляб - с 1.2%, месо от едър рогат добитък - с 0.6%, свинско месо - с 0.6%, малотрайни и трайни колбаси - съответно с 4.4 и 2.5%, мляно месо (кайма) - с 2.6%, риба - с 1.9%, сирене - с 1.0%, извара - с 1.4%, яйца - с 0.7%, млечни масла - с 0.6%, олио - с 1.3%, грозде - с 3.4%, домати - с 3.7%, зеле - с 0.8%, пипер - с 9.8%, маслини - с 1.0%, зрял боб - с 0.2%, захар - с 1.4%, оцет - с 1.3%, кафе - с 0.3%, плодови сокове - с 0.1%, ракии - с 0.2%, вина - с 1.1%, бира - с 2.9%, и други. \r\nПрез октомври 2019 г. са се намалили цените на следните хранителни продукти: брашно - с 0.2%, месо от домашни птици - с 0.9%, пълномаслено прясно мляко - с 0.2%, кисели млека - с 0.1%, кашкавал - с 0.7%, маргарин - с 1.4%, ябълки - с 3.4%, цитрусови и южни плодове - с 1.1%, краставици - с 3.3%, зрял лук - с 5.8%, кореноплодни зеленчуци (моркови и червено цвекло) - със 7.0%, леща - с 3.6%, картофи - с 3.2%, шоколад и шоколадови изделия - с 1.9%, сол - с 0.3%, чай - с 0.3%, минерална вода - с 0.3%, газирани напитки - с 1.0%, и други. \r\nПрез октомври 2019 г. в групите на нехранителните стоки и услугите е регистрирано увеличение на цените при: цигари - с 0.2%, облекло - с 8.3%, обувки - с 10.7%, централно газоснабдяване - с 0.3%, течни горива за битови нужди - с 0.6%, въглища - с 1.9%, дърва за отопление - с 0.6%, мебели - с 1.4%, хладилници - с 1.0%, препарати за почистване на съдове - с 0.9%, дизелово гориво - с 0.5%, автомобилен бензин А95Н и автомобилен бензин А100Н - по 0.8%, газ пропан-бутан за ЛТС - с 0.4%, метан за ЛТС - с 0.1%, услуги по обществено хранене - с 0.5%, продукти за лична хигиена и козметични продукти - по 0.6%, и други. \r\nПрез разглеждания месец в групите на нехранителните стоки и услугите е регистрирано намаление на цените при: газообразни горива за битови нужди - с 0.2%, перални и съдомиялни машини - с 0.8%, готварски печки - с 0.4%, бойлери - с 1.3%, отоплителни уреди - с 1.2%, прахове за пране - с 0.3%, принадлежности за ЛТС - с 1.7%, пътнически въздушен транспорт - с 20.4%, телевизори - с 0.5%, услуги по краткосрочно настаняване - с 6.6%, автомобилни застраховки - с 0.2%, и други. \r\nПрез октомври 2019 г. цените на лекарствените продукти са се увеличили с 0.4%, а цените на лекарските услуги - с 0.2%. Цените на стоматологичните услуги остават на равнището от предходния месец. \r\n Хармонизиран индекс на потребителските цени (ХИПЦ) \r\nХармонизираният индекс на потребителските цени за октомври 2019 г. спрямо септември  \r\n2019 г. е 100.2%, т.е. месечната инфлация е 0.2%. Инфлацията от началото на годината (октомври 2019 г. спрямо декември 2018 г.) е 2.0%, а годишната инфлация за октомври 2019 г. спрямо октомври 2018 г. е 1.6%. \r\nСредногодишната инфлация за периода ноември 2018 - октомври 2019 г. спрямо периода                                      ноември 2017 - октомври 2018 г. е 2.5%. Според ХИПЦ през октомври 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.4%; \r\n- алкохолни напитки и тютюневи изделия - увеличение с 0.5%; \r\n- облекло и обувки - увеличение с 8.0%; \r\n- жилища, вода, електроенергия, газ и други горива - увеличение с 0.2%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.3%; \r\n- здравеопазване - увеличение с 0.3%; \r\n- транспорт - намаление с 1.9%; \r\n- съобщения - цените остават на равнището от миналия месец; \r\n- развлечения и култура - увеличение с 2.5%; \r\n- образование - увеличение с 0.2%; \r\n- ресторанти и хотели - намаление с 2.2%; \r\n- разнообразни стоки и услуги - увеличение с 0.4%. \r\n Индекс на цените за малката кошница (ИЦМК) \r\nИндексът на цените за малката кошница за октомври 2019 г. спрямо септември 2019 г. е 100.7%, а от началото на годината (октомври 2019 г. спрямо декември 2018 г.) е 103.3%. \r\nПрез октомври 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 0.6%; \r\n- нехранителни стоки - увеличение с 1.4%; \r\n- услуги - цените остават на равнището от миналия месец.", "date": "2019.11.13", "title": "НСИ: Индексът на потребителските цени за октомври 2019 г. спрямо септември 2019 г. сочи месечната инфлация от 0.8%"}
{"url": "http://www.focus-news.net/news/2019/11/13/2719115/golyamo-kolichestvo-narkotitsi-sa-otkriti-i-izzeti-pri-spetsoperatsiya-v-oblast-ruse-zadarzhan-e-30-godishen-mazh.html", "text": "Поредна специализирана полицейска операция, насочена срещу разпространението и употребата на наркотични вещества, е реализирана от служители на ОДМВР – Русе. Това съобщиха от пресцентъра на  МВР . Тя е осъществена в рамките на няколко дни под наблюдението на прокуратурата. В хода ѝ на 9 ноември полицаи на РУ – Бяла извършили проверка на земеделска нива в местността Бабин кладенец - землище на с. Кривинаи. като открили разстлана върху найлони и дървени плоскости зеленикава тревна маса, дала характерната реакция на марихуана при извършения полеви наркотест. В близост до нивата бил засечен и паркиран товарен автомобил с великотърновска регистрация, с който мъж се е опитал да избяга при вида на полицаите. Минути по-късно 30-годишен мъж бил задържан. При последвалия оглед на място са намерени и празни съдове с различна вместимост.  \r\nВ хода на операцията са осъществени поредица от оперативно-издирвателни и процесуално-следствени действия на адреси в Свищов и с. Кривина, където са открити още количества марихуана, съхранявана в полиетиленови пликове, както и изсушена тревна маса. Общото количество на иззетите наркотици възлиза на приблизително 18 килограма.  \r\nПо случая е образувано досъдебно производство. 30-годишният мъж е задържан с прокурорско постановление за 72 часа. Работата по разследването продължава, изяснява се и съпричастността на други лица към престъпната дейност.", "date": "2019.11.13", "title": "Голямо количество наркотици са открити и иззети при спецоперация в област Русе, задържан е 30-годишен мъж"}
{"url": "http://www.focus-news.net/news/2019/11/13/2719111/tass-nay-malko-16-dushi-sa-zaginali-pri-poslednite-udari-na-izrael-sreshtu-ivitsata-gaza.html", "text": "Най-малко 16 души са загинали при последните удари на Израел срещу Ивицата Газа, предава  TACC , като се позовава на местни медии. Броят на ранените е около 50. \r\nДо нова ескалация в региона се стигна, след като в нощта на 12 ноември Израел нападна дома на командващия радикалната палестинска групировка \"Ислямски джихад\" Баха Абу ал-Ата. Той бе ликвидиран, а още трима бяха са ранени. \r\nНа сутринта на 12 ноември на няколко пъти в Тел Авив, Ришон Лезион, Бат Ям и Холон, както и в големите градове Ашдод и Ашкелон в южната част на Израел и районите, съседни на ивицата Газа, бяха задействани сирени за опасност от въздушни нападения. Според израелското държавно радио Kan, срещу Израел са били изстреляни около 50 ракети, една от които е поразила жилищна сграда в южната част на страната. Няма постъпила информация за жертви. \r\nВ сутрешните часове на деня от територията на Ивицата Газа срещу Израел е нанесен нов „масиран ракетен удар“, който предизвика отговор от страна на военните на страната. \r\n \r\n Тереза Герова", "date": "2019.11.13", "title": "ТАСС: Най-малко 16 души са загинали при последните удари на Израел срещу Ивицата Газа"}
{"url": "http://www.focus-news.net/news/2019/11/13/2719107/16-chlenove-na-rakovodstvoto-na-bsp-varna-tvardyat-che-nyama-reshenie-za-iskane-na-ostavki-na-korneliya-ninova-i-kiril-dobrev.html", "text": "„Разграничаваме се от твърденията на Борислав Гуцанов по медиите, че колективният орган Градски съвет на БСП - Варна е гласувал решение да се поискат оставките на Корнелия Нинова и Кирил Добрев“. Това заявяват в декларация с подписите си 16 членове на ръководството на партията във Варна, съобщиха от пресцентъра на  БСП . Подписката е изпратена до Националния съвет на БСП. „Декларираме, че ние не сме присъствали на заседание на Градския съвет, на което да се е обсъждало, гласувало и приемало подобно решение“, пишат още социалистите. Те заявяват одобрението си към водената от БСП и ръководството ѝ политика. Декларацията на варненските социалисти идва след медийни участия на Борислав Гуцанов, в които той заявява, че Градският съвет на социалистите във Варна иска оставката на Корнелия Нинова и Кирил Добрев.", "date": "2019.11.13", "title": "16 членове на ръководството на БСП - Варна твърдят, че няма решение за искане на оставки на Корнелия Нинова и Кирил Добрев"}
{"url": "http://www.focus-news.net/news/2019/11/13/2719110/v-kardzhali-shte-bade-otkrita-izlozhba-po-povod-175-godini-ot-rozhdenieto-na-kapitan-petko-voyvoda.html", "text": "В града ще бъде открита изложба по повод 175 години от рождението на Капитан Петко войвода. Това съобщи за  Радио „Фокус“  Галя Настева, специалист в библиотеката. Събитието ще се състои от 13.00 часа във фоайето на Регионална библиотека „Никола Вапцаров”. Изложбата под надслов „Живот в името на хората, справедливостта и свободата“ се посвещава на 175-годишния юбилей на Капитан Петко – големият родолюбец от Беломорска Тракия, посветил живота си на освобождението на беломорските българи и обединението на района със свободна България в началото наминалия век, защитникът на Родопите. Изложбата е дело на Регионалната библиотека „Христо Смирненски“. \r\nДарина ДЕЕНИЧИНА", "date": "2019.11.13", "title": "В Кърджали ще бъде открита изложба по повод 175 години от рождението на Капитан Петко войвода"}
{"url": "http://www.focus-news.net/news/2019/11/13/2719117/shte-badat-obyaveni-svobodnite-mesta-za-yaslite-vav-varna.html", "text": "Днес ще бъдат обявени обявяват свободните места за яслите във Варна. Това съобщиха за  Радио „Фокус“ – Варна   от Дирекция „Здравеопазване“ към Община Варна. Към момента свободните места в яслите на територията на Варна са 15. В тази връзка електронната система за прием ще бъде затворена за редакции и регистрации на нови заявления до края на деня. Класирането ще бъде обявено днес, а срокът за потвърждаване на приетите деца е от 14 до 15 ноември. След това децата ще бъдат приемани поетапно до края на месец ноември по предварително изготвен график от директора на съответната детска ясла. \r\nСвободните места са: \r\n- ДЯ №2 „Моряче“ – 1 места; \r\n- ДЯ №9 „Детелина“ – 10 места; \r\n- ДЯ №11 „Иглика“ – 2 места; \r\n- ДЯ №13 „Русалка“ – 2 места. \r\nДесислава ВАСИЛЕВА", "date": "2019.11.13", "title": "Ще бъдат обявени свободните места за яслите във Варна"}
{"url": "http://www.focus-news.net/news/2019/11/13/2719114/ministar-vladislav-goranov-tvarde-rano-e-da-kazhem-dali-deklaratsiyata-na-holandskoto-pravitelstvo-za-aviatsiyata-shte-se-otrazi-na-tsenata-na-samoletnite-bileti.html", "text": "Твърде рано е да кажем дали декларацията на холандското правителство за авиацията  ще се отрази на цената на самолетните билети. Това каза министърът на финансите Владислав Горанов пред журналисти, предаде репортер на  Агенция \"Фокус\" . Според Горанов това до голяма степен би било спекулативно. \"България се присъедини към една декларация, инициирана от холандското правителство, в която се констатира, че авиацията като бизнес в Европа и в световен мащаб генерира огромен обем от въглеродните емисии. Самата декларация отправя апел към ЕК да изготви анализ и да предложи на парламента и на съвета възможно решение в посока ограничаване или облагане на дейността на авиационните оператори във връзка с емисиите, които този бизнес генерира. Твърде рано и не може да се направи оценка първо дали комисията ще предложи такова решение, защото декларацията е заявление от тези 8 държави към комисията, но дали тя ще се съгласи да разработи подобен анализ и да предложи законодателно решение, е въпрос на преценка на самата ЕК. Оттам нататък този проект на документ, ако се подготви от комисията ще мине естествения си законодателен път между Европейския съвет или ЕП и би могло да стане законодателно решение само ако държавите членки се обединят около него\", заяви още Горанов. Министърът на финансите поясни, че решението за подписване на декларацията от страна на България е взето на ниво обсъждане в Министерски съвет.  \r\nДеница КИТАНОВА", "date": "2019.11.13", "title": "Министър Владислав Горанов: Твърде рано е да кажем дали декларацията на холандското правителство за авиацията  ще се отрази на цената на самолетните билети"}
{"url": "http://www.focus-news.net/news/2019/11/13/2719112/ek-obyaviha-mariya-gabriel-za-edna-ot-nay-vliyatelnite-zheni-v-kibersigurnostta-v-evropa-za-2019-g.html", "text": "Българският еврокомисар за цифровата икономика и общество Мария Габриел е обявена от водещото европейско списание за киберсигурност SC Media UK за една от 50-те най-влиятелни жени в Европа за 2019 г. в областта на киберсигурността, съобщават от  Отдел \"Преса и медии\" на Представителство на ЕК в България . \r\nСписанието е утвърдено в европейската медийна индустрия, предоставяйки информационни ресурси за специалисти по киберсигурност, които се нуждаят от знания относно стратегиите, най-добрите практики за защита на данните, правителствените разпоредби и съвременните технологии за IT сигурност. С годишните си класации списанието признава постиженията на личности, допринесли с работата си за подобряване на сигурността на информацията.    \r\n„Киберсигурността е тема, която в днешната цифрова ера засяга всеки един от нас. За две години постигнахме много. Вече имаме европейска стратегия за киберсигурност, имаме по-силна европейска агенция за киберсигурност, както и първата рамка за сертифициране на продукти и услуги. Мрежата от центрове за компетентност в държавите членки и европейски център за киберсигурност, който предстои да създадем, също са ключови елементи на стратегията. През януари стартирах и кампания за повече жени в сектора на киберсигурността.  Затова приемам включването ми в тази престижна класация като признание за свършеното, но и като отговорност да надграждаме. А жените имат талант, знания и експертен опит, чрез които могат да допринесат много за европейската киберсигурност, ако им се даде шанс“, коментира българският еврокомисар Мария Габриел.", "date": "2019.11.13", "title": "ЕК: Обявиха Мария Габриел за една от най-влиятелните жени в киберсигурността в Европа за 2019 г."}
{"url": "http://www.focus-news.net/news/2019/11/13/2719121/102-litsa-sa-provereni-pri-spetsializirana-politseyska-operatsiya-sreshtu-nezakonnata-migratsiya.html", "text": "102 лица са проверени при специализирана полицейска операция срещу незаконната миграция, съобщиха от  ОДМВР – Кюстендил . Служители на Районно управление на МВР - Кюстендил и служители на Дирекция „Жандармения“ са провели на 12 ноември специализирана полицейска операция на територията на общините Кюстендил, Трекляно и Невестино за противодействие на престъпленията, свързани с незаконната миграция, каналджийството, трафика на хора, противодействие на престъпността в малките и отдалечени населени места, противодействие на престъпления, свързани с данъчната и митническа система. Проверени са 103 лица, 72 моторни превозни средства. За установени нарушения са съставени 6 акта по Закона за българските лични документи, 2 акта – по Закона за движение по пътищата, 1 – по Закона за застраховането, както и 18 фиша.", "date": "2019.11.13", "title": "102 лица са проверени при специализирана полицейска операция срещу незаконната миграция"}
{"url": "http://www.focus-news.net/news/2019/11/13/2719113/v-istoricheski-muzey-gorna-oryahovitsa-shte-bade-predstavena-izlozhba-posvetena-na-arheologicheskoto-lyato-na-ryahovets.html", "text": "От 17.30 часа в Исторически музей – Горна Оряховица ще бъде открита изложба, посветена на археологическите разкопки на Ряховец през 2019 г. Това съобщиха за  Радио „Фокус“ - Велико Търново  от пресцентъра на Исторически музей - Горна Оряховица. За пета поредна година екип с ръководител Илиян Петракиев от Регионален исторически музей – Велико Търново, зам.-ръководители Мая Иванова и Златина Петракиева от Исторически музей – Горна Оряховица и научен консултант проф. д-р Хитко Вачев е ангажиран с разкопките на крепостта. През 2019 година за археологическите проучвания са осигурени 40 000 лева. От тях 20 000 лева са отпуснати от Община Горна Оряховица и 20 000 лева от Министерството на културата. За близо два месеца, с цел изясняване хронологията на изграждане и преустройствата на съоръженията, са проучени два сектора – северна крепостна стена с участък от вътрешността и южно подградие на крепостта. \r\nЗа четвърта поредна година на обекта се организира археологическа школа за ученици. Инициативата е дело на Община Горна Оряховица, Исторически музей – Горна Оряховица и екипа, който провежда теренните проучвания. И през този сезон школата бе подкрепена от местния бизнес. Сред благодетелите са: Бар „Империал” – Анастас Начев, „Алексис” ЕООД – Александър Павлов, Пицария „Antonios“ – Антон Вълев, „Сага 2000” ООД – Йордан Манчев, „Пиано бар-Горна Оряховица” – Ангел Дучев. В археологическата школа участват младежи от IХ, X и ХI клас на СУ „Георги Измирлиев“ и СУ \"Вичо Грънчаров“ от Горна Оряховица, на СУ “Максим Райкович” от Лясковец и на СУ “Емилиян Станев” от Велико Търново. \r\nС откриването на експозицията посетителите ще имат възможност да видят разнообразни по хронология и вид археологически находки от Ряховец като монети, въоръжение и накити. Благодарение на богатия илюстративен материал ще могат да наблюдават етапи от проучванията, включително и част от работата на учениците от археологическата школа. \r\nРени АТАНАСОВА", "date": "2019.11.13", "title": "В Исторически музей – Горна Оряховица ще бъде представена изложба, посветена на археологическото лято на Ряховец"}
{"url": "http://www.focus-news.net/news/2019/11/13/2719120/ryazko-se-e-uvelichil-broyat-na-patsientite-s-ostri-respiratorni-zabolyavaniya-vav-varna-za-sedmitsa.html", "text": "Рязко се е увеличил броят на пациентите с остри респираторни заболявания във Варна за седмица. Това съобщиха за  Радио „Фокус“ – Варна   от Регионалната здравна инспекция, на база данните за заболяемостта през изминалите 7 дни. Броят на регистрираните остри респираторни заболявания (ОРЗ) е 248 случая срещу 187 от предходната седмица. Има и един човек заболял от грип. Регистрирани са 35 случая на усложнения от остри респираторни заболявания – 17 бронхита и 18 пневмонии. В имунизационният кабинет през отчетния период са преминали общо 25 лица. Проведени са 18 имунизации. С ваксина против жълта треска е обхванато 1 лице. В кабинета за анонимно и безплатно консултиране за СПИН (КАБКИС) са преминали и изследвани 10 лица.  \r\nДесислава ВАСИЛЕВА", "date": "2019.11.13", "title": "Рязко се е увеличил броят на пациентите с остри респираторни заболявания във Варна за седмица"}
{"url": "http://www.focus-news.net/news/2019/11/13/2719119/afp-bivshiyat-nachalnik-na-venetsuelskoto-voenno-razuznavaneto-izchezna-v-ispaniya-dni-predi-ekstraditsiyata-mu-v-sasht.html", "text": "Бившият началник на военното разузнаване на Венецуела генерал Юго Армандо Карвахал изчезна в Испания само няколко дни, след като съдът одобри искането на Вашингтон за екстрадицията му в САЩ по обвинения в трафик на наркотици, предава  AFP , като се позовава на информация от полицията на иберийската страна. \r\n„В момента го търсят\", заяви говорител на националната полиция на Испания. Според  източници от съдебните кръгове полицията е отишла в къщата му в Мадрид след решението на съда в петък, но не го е открила на адреса. \r\n \r\n Тереза Герова", "date": "2019.11.13", "title": "AFP: Бившият началник на венецуелското военно разузнаването изчезна в Испания дни преди екстрадицията му в САЩ"}
{"url": "http://www.focus-news.net/news/2019/11/13/2719124/osem-mazhe-ot-kvartal-pobeda-sa-zadarzhani-pri-mashtabnata-politseyska-operatsiya-v-burgas.html", "text": "Осем мъже от бургаския квартал „Победа” са задържани за срок от едно денонощие при приключилата мащабна полицейска операция по противодействие разпространението на наркотици, осъществяването на грабежи  и кражби от търговски обекти, частни домове и офиси на фирми. Това съобщиха от  ОДМВР - Бургас .  \r\nАкцията стартира рано тази сутрин, като от проверените общо пет адреса, бяха иззети множество вещи / мобилни телефони, авто навигации, велосипеди, различни битови вещи, телескопични палки, ножове и други/, за чийто произход задържани не могат да дадат адекватни обяснения. \r\nВ операцията участваха служители от отдел „Криминална Полиция” при ОДМВР - Бургас, „Специализираните полицейски сили”, Първо Районно управление - Бургас и бургаската жандармерия.   \r\nПроцесуално-следствените действия по установяване съпричастността на осемте задържани мъже към упоменатите престъпления продължават. Събраните материали предстои да бъдат докладвани в Районна прокуратура – Бургас.", "date": "2019.11.13", "title": "Осем мъже от квартал „Победа” са задържани при мащабната полицейска операция в Бургас"}
{"url": "http://www.focus-news.net/news/2019/11/13/2719118/kmetat-na-sofiya-yordanka-fandakova-premahvame-vazmozhnostta-za-stroitelstvo-na-sgradi-s-namaleni-otstoyaniya-i-parkomesta.html", "text": "„Премахване на възможността за строителство на сгради с намалени отстояния и брой паркоместа чрез използване на по-ниските изисквания за общежития, ателиета и апартаметни хотели. Целта е да затворим вратичките в закона, които позволяват скриване на жилищни сгради зад фиктивни нежилищни сгради, към които изисквания за строителство са по-ниски. Това е първият пакет с промени в Закона за устройство на територията,  който внасям в Министерство на регионалното развитие и благоустройството“. Това каза кметът на Столична община Йорданка Фандъкова, съобщиха от пресцентъра на  Общината . По думите ѝ практиката показва, че изискванията за общежития, ателиета и апартаментни хотели се използват от някои инвеститори за заобикаляне на правилата като зад тях се крие строителство на жилищни сгради.  \r\n„По този начин се създават проблеми както за градската среда, така и за бъдещите собственици на апартаменти, които не могат да се регистрират и плащат такси по промишлени тарифи. Затова настоявам да се премахне възможността за строителство на сгради изцяло с ателиета и продажба на самостоятелни обекти в сгради, които са предназначени за общежития и хотели. Разговарях с министър Аврамова и зам.-министър Нанков, с които ще сформираме работна група за изчистване на текстовете, които ще предложим на Народното събрание“, посочи тя. \r\nКметът Фандъкова и главният архитект на Столична община арх. Здравков предлагат и създаване на регистър на системите за паркиране. „Констатираме злоупотреби със системите за гариране и паркиране. С тях се осигурява нужния по норматив брой паркоместа, а след въвеждане на сградата в експлоатация те се демонтират и продават на друг обект“, обясни арх. Здравков.  \r\n„Това също е начин да се заобикалят правилата и затова настояваме тези системи за бъдат регистрирани и да подлежат на  ежегоден технически контрол. По този начин ще се повиши и безопасността при ползването на съоръженията“, каза Фандъкова.  \r\nСледващият пакет от законодателни промени ще бъде за увеличаване на отстоянията за ново строителство в реализираните жилищни комплекси. „Заедно с екип от Университета по архитектура, строителство и геодезия вече работим по анализ на плановете и наредбите“, каза арх. Здравков.  \r\nПрез 2018 г. по настояване на Фандъкова и арх. Здравков беше премахната възможността за строителство на сгради без ограничение на правилата в т.нар. ъглови имоти. С промени в Закона за устройство и застрояване на Столична община бяха въведени и горни граници за височините на сградите в различните зони на София. „Разчитам, че Общинският съвет ще подкрепи предложението за промяна на Общия устройствен план на София. С него ще въведем допълнителна защита на зелените площи, ред в строителството и развитието на териториите, които сега започват да се развиват“, каза още Фандъкова.", "date": "2019.11.13", "title": "Кметът на София Йорданка Фандъкова: Премахваме възможността за строителство на сгради с намалени отстояния и паркоместа"}
{"url": "http://www.focus-news.net/news/2019/11/13/2719127/do-1700-chasa-dvizhenieto-se-osashtestvyava-v-edna-lenta-ot-km-36-do-km-38-na-am-trakiya-v-dvete-posoki-poradi-remont-na-mantinela.html", "text": "До 17.00 часа днес движението се осъществява в една лента от км 36 до км 38 на АМ „Тракия“ в двете посоки поради ремонт на мантинела. Това съобщиха от пресцентъра на  Агенция „Пътна инфраструктура“ . Ограничено е движението в изпреварващата лента, а трафикът се пренасочва в активната.  \r\nШофьорите е необходимо да се движат с повишено внимание и съобразена скорост, като спазват стриктно поставената сигнализация.", "date": "2019.11.13", "title": "До 17.00 часа движението се осъществява в една лента от км 36 до км 38 на АМ „Тракия“ в двете посоки поради ремонт на мантинела"}
{"url": "http://www.focus-news.net/news/2019/11/13/2719122/hurriyet-prezidentat-na-turtsiya-pristigna-vav-vashington-za-pregovori-s-donald-tramp.html", "text": "Държавният глава на Турция Реджеп Тайип Ердоган пристигна във Вашингтон за официални разговори с американския си колега Доналд Тръмп, съобщава вестник  Hurriyet . Президентът на Турция и първата дама Емине Ердоган бяха посрещнати от група турски граждани пред хотела, в който двойката ще отседне.   \r\nВ рамките на деня Ердоган и Тръмп ще проведат двустранна среща в Белия дом, последвана от съвместна пресконференция. Преди отпътуването си от Анкара турският президент поясни, че основните теми, които двамата лидери ще засегнат в разговора си, са военната операция на Анкара в Северна Сирия и борбата срещу мрежата на имама Фетхулах Гюлен (ФЕТО), сочена за организатор на опита за държавен преврат от лятото на 2016 г.  \r\nЕрдоган допълни, че борбата с тероризма, особено въпросите на сигурността от общ интерес, военното и отбранителното сътрудничество, както и икономическите и търговските отношения, също ще бъдат разгледани по време на неговото посещение в САЩ. \r\nПоследното посещение на Ердоган във Вашингтон бе през 2017 г., припомня изданието. \r\n \r\n Тереза Герова", "date": "2019.11.13", "title": "Hurriyet: Президентът на Турция пристигна във Вашингтон за преговори с Доналд Тръмп"}
{"url": "http://www.focus-news.net/news/2019/11/13/2719126/mariya-boteva-patna-politsiya-zhertvite-pri-patni-intsidenti-v-perioda-ot-1-do-12-noemvri-sa-18.html", "text": "Жертвите при пътни инциденти в периода от 1 до 12 ноември са 18. От 11 до 12 ноември са загинали 7 души, като 4 от тях са пешеходци. В този период по време на Акция „Зима“ са издадени над 3200 фиша за нарушения. В периода от 1 до 10 ноември броят на жертвите на пътя е 11. Издадените фишове от МВР в същия период надвишава 6000. Кои нарушения са били най-често установяваните по време на акцията ще бъде изнесено като информация след 5 декември. Това каза инсп. Мария Ботева от „Пътна полиция“ пред журналисти относно акция „Зима“, предаде репортер на  Агенция „Фокус“ . „Тази седмица от 11 до 20 ноември акцията е насочена най-вече към безопасността на пешеходците, защото те са изключително активна част от участниците по пътищата. Много често на тях им се отнема предимството, биват блъскани от автомобили и последиците при тях са изключително тежки, защото те пострадват директно“, заяви Ботева. По думите ѝ всяка трета неделя от месец ноември е обявена за Световен ден за възпоменание на жертвите при време на пътно-транспортни произшествия. Тя призова всеки в деня, когато се провежда главната литургия да сведе глава и да запази минута мълчание, както и да се помоли за душите на загиналите при ПТП и да се помоли на Господ да запази живота на всички, които биха могли да попаднат в такова. „В София тя ще се проведе тази неделя от 10:00 часа в храм-паметник а „Св. Ал. Невски“. Нека бъдем живи и здрави“, отправи пожелание Ботева. \r\nЗорница КОСТАДИНОВА", "date": "2019.11.13", "title": "Мария Ботева, „Пътна полиция“: Жертвите при пътни инциденти в периода от 1 до 12 ноември са 18"}
{"url": "http://www.focus-news.net/news/2019/11/13/2719130/aktsenti-v-predavaneto-tsarevgrad-tarnov-slavata-i-velichieto-na-balgariya-na-radio-fokus-veliko-tarnovo.html", "text": "Общинската туристическа агенция „Царевград Търнов“ представи Велико Търново и областта на едно от най-големите международни изложения – World Travel Market в Лондон. Кратък обзор за очакваните ползи в предаването „Царевград Търнов - славата и величието на България“ на  Радио „Фокус“ – Велико Търново  ще направи управителят на агенцията Борислав Йорданов, който беше на място. \r\nС голяма научна конференция ще бъде почетена 130-годишнината от основаването на първата обществена библиотека във Велико Търново, която е една от първите и в Следосвобожденска България. Повече за събитието, темите и годишнината ще си говорим с директора на РНБ „Петко Р. Славейков“ Калина Иванова. \r\nУникалният „Концерт на 8 рояла“ ще гостува във Велико Търново на 21 ноември. 16 от най-добрите съвременни пианисти ще изпълнят пред публиката произведения на най- големите класици. Турнето им в България е само в четири града – София, Пловдив, Варна и Велико Търново. В навечерието на концерта ще се състои и майсторски клас за талантливи млади пианисти от старата столица. Подробности ще научим от Владислава Андреева от общинската туристическа агенция. \r\nВ последната част, по традиция посветена на историята, ще Ви разкажем за силния археологически сезон, който изпращат археолозите, проучвали тази година Трапезица. Кои са най-впечатляващите находки и какво предстои ще ни разкаже в репортаж колегата Луиза Транчева. \r\nВодещ на предаването е Рени Атанасова. Телефонът за връзка със студиото е 0885 303 375.", "date": "2019.11.13", "title": "Акценти в предаването „Царевград Търнов - славата и величието на България“ на Радио „Фокус“ – Велико Търново"}
{"url": "http://www.focus-news.net/news/2019/11/13/2719128/administrativen-sad-blagoevgrad-otkri-proizvodstvo-po-osporvane-izborite-za-obshtinski-savetnitsi-v-obshtina-strumyani.html", "text": "Административен съд – Благоевград даде ход на дело, образувано против решение № 113-МИ на Общинска избирателна комисия – Струмяни от 28 октомври 2019 г., с което са обявени избраните за общински съветници в община Струмяни от произведените на 27 октомври местни избори. Това съобщиха от пресцентъра на  Съда . След като изслуша страните по делото съдът откри производство по оспорване истинността на протоколите на всички секционни комисии на територията на общината и протокола на ОИК - Струмяни. Съдът намери за неоснователно искането на жалбоподателя за ръчно броене на бюлетините във всичките 17 секционни избирателни комисии, тъй като никъде в протоколите няма данни за спор между членовете на секционните комисии относно действителността на бюлетините и отчетените данни, няма и протоколи, подписани с особено мнение. Съдът допусна искането на жалбоподателя за представяне на гласни доказателства. Разпит на свидетели ще бъде направен в следващо заседание по делото, насрочено за 19 ноември 2019 година от 9.30 часа. \r\nДелото по оспорване резултата от изборите за общински съветници в община Струмяни е образувано по жалба на Добрин Йовев, кандидат за общински съветник от Местна коалиция „Обединена социалдемокрация“. Доводите в жалбата срещу решението на ОИК - Струмяни в съдебна зала се оспориха от двама от избраните за общински съветници в община Струмяни.", "date": "2019.11.13", "title": "Административен съд – Благоевград откри производство по оспорване изборите за общински съветници в община Струмяни"}
{"url": "http://www.focus-news.net/news/2019/11/13/2719096/boris-yachev-nfsb-nyama-ofitsialno-postapilo-nito-edno-predlozhenie-za-shef-na-kpkonpi-sotir-tsatsarov-formalno-otgovarya-na-usloviyata-za-posta.html", "text": "Няма официално постъпило нито едно предложение за шеф на КПКОНПИ - Сотир Цацаров формално отговаря на условията за поста. Това каза народният представител от „Обединени патриоти“ и председател на Комисията за борба с корупцията, конфликт на интереси и парламентарна етика Борис Ячев във връзка с информация, че Сотир Цацаров ще оглави КПКОНПИ, предаде репортер на  Агенция „Фокус“ . „Прочетох за тази информация. Няма до този момент официално постъпило нито едно предложение от народен представител, от група народни представители или политическа партия в парламента за шеф на КПКОНПИ“, каза Ячев. На въпрос дали Сотир Цацаров би бил подходящ кандидат, Ячев обясни, че не може да обсъжда качества на кандидат, който не е предложен. Ячев обърна внимание, че не е участвал в преговори и не знае за такива за поста шеф на КПКОНПИ. „ПГ на „Обединени патриоти“ не е търсена за кандидатура на шеф на КПКОНПИ, нито за евентуална такава. Все пак срокът е другата сряда“, допълни още Ячев. Народният представител заяви, че в НФСБ не са обсъждали кандидатура. „Нормално е да бъде предложена от най-голямата политическа сила. Ако няма такива предложения, най-вероятно тогава ще коментираме в рамките на „Обединени патриоти“. На този етап не сме обсъждали кандидатура и имена“, допълни още Борис Ячев. Той изтъкна, че кандидатът за председател на Антикорупционната комисия може да бъде предложен и само от отделни народни представители, не от цяла парламентарна група. На въпрос дали смята в лично качество, че Сотир Цацаров е подходящ за тази кандидатура, Ячев обясни, че той формално отговаря на условията.  \r\n„Ако утре постъпи номинация или ако днес след обяд, след един час постъпи номинация може да бъде обсъждан. Не е необходимо да има и такова междупарламентарно или политическо обсъждане, тъй като след като влезе по процедура има още 14-дневен срок, в който се проверяват документи“, уточни още Ячев.  \r\nДеница КИТАНОВА", "date": "2019.11.13", "title": "Борис Ячев, НФСБ: Няма официално постъпило нито едно предложение за шеф на КПКОНПИ - Сотир Цацаров формално отговаря на условията за поста"}
{"url": "http://www.focus-news.net/news/2019/11/13/2719131/politsiyata-razsledva-ubiystvoto-na-dve-kucheta-v-zemlishteto-na-selo-leskovdol-v-oblast-sofiya.html", "text": "Полицията разследва убийството на две кучета в землището на село Лесковдол. Това съобщиха от  ОДМВР - София . Сигналът е подаден около 16.00 часа на 12 ноември в РУ- Своге от жител на село Свидня. Той съобщил, че в гориста местност в землището на село Лесковдол е намерил застреляни кучетата си. Местопроизшествието е посетено от полицейски служители и е извършен оглед в присъствието на ветеринарен инспектор. Установени са две умъртвени кучета от неизвестна порода. По случая е образувано досъдебно производство.", "date": "2019.11.13", "title": "Полицията разследва убийството на две кучета в землището на село Лесковдол в област София"}
{"url": "http://www.focus-news.net/news/2019/11/13/2719132/dimitar-nikolov-kmet-na-burgas-uspehite-na-sportnata-akrobatika-v-burgas-sa-uspehi-na-tsyala-balgariya.html", "text": "Успехите на спортната акробатика в Бургас са успехи на акробатиката в цяла България. Това каза пред журналисти кметът на Община Бургас Димитър Николов по време на пресконференцията за представяне постиженията на бургаските състезатели по спортна акробатика на приключилото Европейско първенство в Израел, предаде репортер на  Радио „Фокус“ – Бургас . „Бургас се оформи като столица, център и място на добра подготовка с изключително добра школа, сме да твърдя с треньори, които са на световно ниво по компетентност, професионализъм, за което искам да благодаря на екипа в Бургас, както и на Българската федерация по спортна акробатика, защото резултатите, които постигнахме са благодарение на нашето партньорство и съвместна работа“, посочи кметът Димитър Николов. По думите му това дава стимул и самочувствие в ръководството на Община Бургас и спортната общественост да продължи подкрепата и инвестирането в подготовката на младите таланти. „Изключително трудно с изключително много постоянство, упоритост, дисциплина и ресурс от време е необходимо да се подготвят толкова добре и толкова качествено нашите деца, за да бъдат сила на световната сцена. Ние се съревноваваме с огромни държави, с огромни бюджети и с огромни възможности и въпреки всичко нашият скромен Бургас постига тези успехи“, заяви Димитър Николов. Той добави, че успехи не са един или два, като се започне от Младежката олимпиада до Европейско и Световно първенство и международни турнири. „Състезанията са толкова много, че ние не успяваме да изброим всички престижни събития“, каза още кметът на Бургас Димитър Николов.  \r\nМария КУРТЕВА", "date": "2019.11.13", "title": "Димитър Николов, кмет на Бургас: Успехите на спортната акробатика в Бургас са успехи на цяла България"}
{"url": "http://www.focus-news.net/news/2019/11/13/2719134/zhalt-kod-za-obilni-valezhi-e-v-sila-v-chetiri-oblasti-v-stranata.html", "text": "Жълт код за обилни валежи е в сила в четири области в страната. Това сочи справка на сайта на  Националния институт по метеорология и хидрология (НИМХ) . Предупреждението е в сила за областите Кюстендил, Благоевград, Смолян и Кърджали. Количествата дъждове в четирите области е 20 л/кв.м.", "date": "2019.11.13", "title": "Жълт код за обилни валежи е в сила в четири области в страната"}
{"url": "http://www.focus-news.net/news/2019/11/13/2719135/sport-real-madrid-dava-400-miliona-evro-za-mbape.html", "text": "Реал (Мадрид) подготвя нечувана оферта за Килиан Мбапе от Пари Сен Жермен, съобщава \"Льо Паризиен\". Според френското издание испанският колос е готов да предложи умопомрачителните 400 милиона евро за 20-годишния нападател. Сумата е направо безумна, а рекордът за най-голям трансфер се държи именно от ПСЖ. Парижани платиха 222 милиона евро на Барселона за Неймар. \r\nДоговорът на Мбапе с френския шампион изтича през лятото на 2022 година. От Париж признават, че нямат ресурс да задържат Мбапе, който също не проявявал интерес да остане. \r\nЗа неговия подпис се натискат редица други грандове – Барселона, Манчестър Юнайтед, но явно желанието на Реал да го вземат в редиците си е най-силно.", "date": "2019.11.13", "title": "Спорт: Реал Мадрид дава 400 милиона евро за Мбапе"}
{"url": "http://www.focus-news.net/news/2019/11/13/2719136/vavezhda-se-vremenna-organizatsiya-na-dvizhenieto-v-sofiya-za-provezhdane-na-futbolni-sreshti-na-natsionalen-stadion-vasil-levski.html", "text": "Въвежда се временна организация на движението в София за провеждане на футболни срещи на 14 и 17 ноември 2019 г. на Национален стадион „Васил Левски”. Това съобщиха от пресцентъра на  Столична община .  \r\nОт 08.00 до 22.00 часа на 14 и 17 ноември 2019 г. се забранява престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”.  \r\nОт 18.00 часа на 14 и 17 ноември 2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.11.13", "title": "Въвежда се временна организация на движението в София за провеждане на футболни срещи на Национален стадион „Васил Левски”"}
{"url": "http://www.focus-news.net/news/2019/11/13/2719137/rayonnite-prokuraturi-v-kyustendil-i-dupnitsa-rabotyat-po-shest-dosadebni-proizvodstva-za-izborni-prestapleniya.html", "text": "Районните прокуратури в Кюстендил и Дупница работят по шест досъдебни производства за изборни престъпления. Това съобщиха за  Радио „Фокус” – Кюстендил  от пресцентъра на Апелативна прокуратура – София. В Районна прокуратура – Кюстендил е образувано едно досъдебно производство, касаещо документално престъпление – регистрация по настоящ адрес. Пет са производствата в Районна прокуратура – Дупница. Четири от тях са за имотна облага за гласуване за определен кандидат. Другото производство е за документално престъпление. Кюстендилската районна прокуратура е реагирала на девет сигнала. В Дупница е имало 38 сигнала за изборни престъпления. 29 от тях са приключили с отказ за образуване на досъдебно производство. При другите сигнали има продължаваща проверка, приключила проверка и очаквано произнасяне на наблюдаващия прокурор, както и образувана преписка за бързо досъдебно производство. \r\nВенцеслав ИЛЧЕВ", "date": "2019.11.13", "title": "Районните прокуратури в Кюстендил и Дупница работят по шест досъдебни производства за изборни престъпления"}
{"url": "http://www.focus-news.net/news/2019/11/13/2719133/vzglyad-rusiya-vliza-v-konkurentsiya-sas-sasht-za-latinska-amerika.html", "text": "Преди пет години, на последната среща на върха на БРИКС в Бразилия, държавният глава на Руската федерация Владимир Путин се срещна с президентите на страните от Южна Америка. Путин до Бразилия на срещата на БРИКС вече не се възприема като нещо необичайно; те започнаха да свикват с посещенията на руския президент в Латинска Америка. Но до 2004 г. лидерите на Москва посещаваха само една държава от региона - Куба. Сега развиват отношения с почти всички страни от Южна Америка, при това без значение кой ги управлява, отбелязва руският вестник  „Взгляд“  в статия, озаглавена „Русия влиза в конкуренция със САЩ за Латинска Америка“. \r\n Агенция „Фокус“ представя превод на материала с уточнението, че той отразява единствено позицията на автора. \r\nЮжна Америка е най-отдалеченият от Русия географски регион (с изключение на Австралия и Океания, но те не играят значителна роля в световната политика). Въпреки факта, че повечето страни от Латинска Америка имат независима история от близо два века, страната ни не бе открила региона до 60-те години на миналия век, когато бяха установени съюзнически отношения със социалистическа Куба. \r\nОстровът стана наш портал към латиноамериканския свят, с който преди това практически нямахме политически връзки. Последва Чили при Алиенде, след падането на когото много от нас започнаха да вярват, че Южна Америка остава „задния двор“ на САЩ. \r\nТова обаче отдавна не е така: през последните десетилетия Латинска Америка значително отслаби зависимостта си от САЩ, включително чрез засилване на връзките си с Китай. Русия също не стои настрана. След появата на БРИКС, ние придобихме геополитически партньор в лицето на Бразилия, силни позиции във Венецуела през последните 20 години. Аржентина, Еквадор, Перу и Боливия също проявиха постоянен интерес към Русия. \r\nПадането на режима на Ево Моралес, който наскоро направи визита в Москва, беше посрещнато със злорадство от различни русофоби. Интересът на латиноамериканците към Русия обаче е стабилен и като цяло вече не зависи от смяната на режимите (в допълнение, той е напълно цикличен - в Боливия лявата партия замества дясната, а дясната - лявата, така е вече 80 години). И по същия начин интересът на Москва към Латинска Америка е стратегически. \r\nНяма да разполагаме ракети в Куба (а това вече не е военна необходимост) и всякакви жестове като изпращане на руските стратегически бомбардировачи във Венецуела, са демонстративни и геополитически. Не ни е интересно да се конкурираме с други за Латинска Америка: икономически китайците ще ги изтласкат оттам, а самите латиноамериканци геополитически искат да се насочат към постигане на по-голяма независимост. Латинска Америка е интересна за Русия по две доста прагматични причини. \r\nПърво, тя е потенциално важен играч на световната сцена, един от бъдещите центрове на сила в новия многополюсен свят, заедно с ЕС, САЩ, Китай, Индия, Югоизточна Азия, Арабския свят и Африканския съюз. Рано или късно икономическата и политическата интеграция на страните на континента ще достигне такова ниво, че Латинска Америка ще има единна позиция и единен глас, включително в бъдещия Съвет за сигурност на ООН, трансформиран въз основа на представителството на големи цивилизационни държави и регионални интеграционни организации. Да, сега 33-те държави от Латинска Америка са все още далеч от нивото на европейска интеграция и по отношение на вътрешната им стабилност има още много какво да се желае. Но геополитическото време се ускорява и до средата на века всичко може да се промени. \r\nНо дори и сега регион с 650-милионно население представлява печеливш и важен пазар за Русия. Търговският ни оборот е смешен - 15 милиарда, а значителна част от него е от Бразилия. Самата Русия се нуждае от страните от региона не само заради плодове, риба и кафе. Основното е, че в икономически план това е огромен пазар за нашите технологии, а не само за износа на високотехнологични продукти. Имаме много проекти не само с Бразилия и Венецуела, но и с Аржентина, Мексико, Еквадор, Боливия, Перу. \r\nТе купуват нашите оръжия. Те искат да построим там наши атомни електроцентрали, дават огромно поле за работа за нашите петролни и газови работници. Има работа за „Роскосмос“. \r\nЯсно е, че конкуренцията в региона е огромна не само с американците, китайците и европейците, но и с японците, корейците и дори турците. Но нашите позиции са подсилени от желанието на латиноамериканците да диверсифицират връзките си (отслабиха зависимостта си от САЩ, като същевременно не изпаднаха в твърде голяма зависимост от Китай) и от тяхното специално отношение към Русия.  \r\nЗа много латиноамерикански левичари Русия все още е страна на Ленин, социализъм и антиимпериализъм, т.е. тя олицетворява противопоставяне на янките. Антиимпериалистичният, т.е. антиатлантическият компонент на настоящата политика на Москва се възприема като продължение на съветската линия, което между другото не е толкова далеч от истината. Защото комунистическите лозунги за борбата срещу империализма и неоколониализма (т.е.САЩ) на световната арена до голяма степен се определяха не само от идеологическите, но и от геополитическите интереси на СССР-Русия. \r\nНо в съветските години позицията на нашата страна в Латинска Америка беше слаба - въпреки че леви режими периодично идваха на власт в различни страни от региона, не беше възможно да се установят трайни отношения. За това, разбира се, допринесе и противопоставянето на американците. По-специално, те активно използваха фактора „комунистическа заплаха“, за да сплашат олигархичните кланове, армията и десницата като цяло. Виждате ли, съветите подкрепят комунистите във вашата страна - те искат да организират революция в страната ви. \r\nВ действителност Москва не извършваше никаква специална подривна работа, ограничавайки се до подкрепа на комунистическите партии, а не на бунтовниците и партизаните. Всички полеви успехи на латиноамериканската левица бяха изцяло тяхна заслуга, т.е. отражение на вътрешните процеси в техните страни. Е, разбира се, Фидел Кастро даде безспорен принос, към когото всички леви сили на континента се обърнаха за помощ; самият той не беше против понякога да играе роля във вътрешните противоречия на латиноамериканските страни (но това обаче изобщо не в стила на Че Гевара). \r\nБи било погрешно да виждаме ръката на Москва в онези събития. Кастро смяташе себе си не само за революционер, но и за продължител на делото на Боливар, той възприемаше целия континент като бойно поле с колониалистите, не само испански, но и американски. Кубинските революционери не се съобразяваха особено с Москва. \r\nНашият настоящ антиимпериализъм е лишен от социалистическо оцветяване. Той е по-прагматичен, по-малко идеологически. Това е геополитически антиимпериализъм: Русия иска възможно най-бързо да обърне неуспешната глава от световната история, наречена „американски свят“. Но просто Латинска Америка напълно изпита всички „прелести“ на американската политика. Сега и за Латинска Америка, и за Русия не е изгодно продължаването на американската ера и това ни прави обективни съюзници. \r\nОсвен това, независимо от това кой е на власт в определена държава, регионът преживява завои както наляво, така и надясно. Да, левият Моралес беше принуден да бяга в Мексико. Но няколко дни преди това, Лула, бившият президент на Бразилия, който отново би бил избран, ако не му беше забранено да участва в изборите и не беше изпратен зад решетките, беше освободен от затвора. \r\nА няколко дни преди това в Аржентина бе избран нов президент. Джаир Болсонару, новият бразилски държавен глава, с цялата си истинност и любов към САЩ, може да намери общ език с Путин не само по двустранни теми, но и за по-фундаментални въпроси. В крайна сметка и двамата са последователни привърженици на традиционните ценности, т.е. на нормално семейство и християнска цивилизация. \r\nИ дясната, и лявата Латинска Америка се нуждае от далечна, но силна Русия. А тя дойде на този континент със сериозни намерения и за дълго време, дори и да се намира почти в самото начало на това свое пътуване. \r\n \r\n Тереза Герова", "date": "2019.11.13", "title": "„Взгляд“: Русия влиза в конкуренция със САЩ за Латинска Америка"}
{"url": "http://www.focus-news.net/news/2019/11/13/2719138/vavezhda-se-vremenna-organizatsiya-na-dvizhenieto-v-sofiya-za-zasnemane-na-serial.html", "text": "Въвежда се временна организация на движението за заснемане на сериал. Това съобщиха от пресцентъра на  Столична община .    \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 07.00 до 20.00 часа днес на ул. „Удово“ между ул. „Доспат“ и ул. „Шандор Петьофи“.  \r\n- от 10.00 до 16.00 часа на 17 ноември 2019 г. на северозападната дъга на пл. „Св. Александър Невски“.  \r\n- от 08.00 до 20.00 часа на 17 ноември 2019 г. и от 07.00 до 19.00 часа на 19 ноември 2019 г. на ул. „Оборище“ между бул. „Васил Левски“ и ул. „Кракра“.", "date": "2019.11.13", "title": "Въвежда се временна организация на движението в София за заснемане на сериал"}
{"url": "http://www.focus-news.net/news/2019/11/13/2719140/desetki-uchenitsi-ot-burgas-vzeha-uchastie-v-sabitieto-detsata-i-tolerantnostta-da-naredim-pazela-zaedno.html", "text": "Десетки ученици взеха участие в събитието „Децата и толерантността. Да наредим пъзела заедно“, предаде репортер на  Радио „Фокус“ - Бургас . Събитието се организира за първи път по повод Световния ден на толерантността, който отбелязваме на 16 ноември. Организатор на проявата бе екипът на Народно читалище „Изгрев 1909\", а участници в нея бяха учениците от 6 бургаски училища - ОУ „Г. Бенковски“, ОУ „Св. Кл. Охридски“, СУ „Д. Чинтулов“, СУ „Й. Йовков“, ЧОУ „Д-р М. Монтесори“. Водещи на събитието бяха най-големите участници - гимназистите от Професионалната търговска гимназия в града, които представиха своя проект „Приятно ми е да се опознаем“, който бе част от Седмицата на етносите и националностите в учебното заведение. Останалите деца избраха да представят разбирането си за толерантността чрез презентации, скечове и своеобразна сценка на тема съпричастност. Като част от програмата бе подготвена и кръстословица, където децата откриваха думи, свързани със съпричастността и толерантността и прочетоха откъси от произведения на български и чуждестранни автори, с които целяха да задълбочат познанията на своите съученици по темата. Те бяха организирали и флашмоб в центъра на Бургас, който се състоя на площад „Толерантност“. Според Кристина Атанасова, секретар на Народно читалище „Изгрев 1909 г“, е важно децата от ранна детска възраст да усвоят знанието за съпричастността помежду си, защото то ще им бъде потребно за цял живот. „Те живеят в много динамично време и ако не бъдем толерантни едни към други, ако няма разбирателство помежду ни и работа в екип, ще и бъде много трудно живеем в този прекрасен град\", допълни още Атанасова. \r\nМария ПОПЧЕВА", "date": "2019.11.13", "title": "Десетки ученици от Бургас взеха участие в събитието „Децата и толерантността. Да наредим пъзела заедно“"}
{"url": "http://www.focus-news.net/news/2019/11/13/2719129/boyan-magdalinchev-vss-sotir-tsatsarov-bi-bil-dobra-kandidatura-za-predsedatel-na-kpkonpi.html", "text": "Сотир Цацаров би бил добра кандидатура за председател на КПКОНПИ. Това каза представляващият ВСС Боян Магдалинчев пред журналисти във връзка с появилата се информация, че Сотир Цацаров ще бъде предложен за председател на КПКОНПИ, предаде репортер на  Агенция \"Фокус\" . \"Преди малко пред ваши други колеги казах, че за първи път чувам тази новина от вас. От сутринта от 8.30 съм в Народното събрание. Нямам никаква информация за това нещо\", заяви Магдалинчев. На въпрос дали Сотир Цацаров е добра кандидатура, ако хипотетично бъде предложен за шеф на Антикорупционния орган, представляващият ВСС заяви, че настоящият главен прокурор би бил добра кандидатура. \"Ще кажа защо. Той е наказателен специалист преди да стане наказателен съдия. Отделно 7 години като главен прокурор. Дейността на председателя на Антикорупционната комисия е много близко с наказателно-правната материя, с която г-н Цацаров се е занимавал. В този порядък от мисли по принцип и условно казвам, че един такъв специалист би бил подходящ за длъжността председател на Антикорупционната комисия\", посочи още Магдалинчев.  \r\nДеница КИТАНОВА", "date": "2019.11.13", "title": "Боян Магдалинчев, ВСС: Сотир Цацаров би бил добра кандидатура за председател на КПКОНПИ"}
{"url": "http://www.focus-news.net/news/2019/11/13/2719141/nova-makedoniya-cherven-kod-v-harvatiya-buri-dazhdove-i-shestmetrovi-valni.html", "text": "Проливни дъждове, придружени със силни ветрове, обхванаха по-голямата част от Хърватия, в резултат на което Националната метеорологична служба издаде червен предупредителен код за лошо време, особено в крайбрежните райони, предава скопската телевизия   НОВА . \r\nВ Дубровник е в сила оранжев код, след като стана ясно, че полуостров Истрия е под вода. Силата на вятъра в града е достигнала 144 км/ч. В района на Палагружа височината на вълните е до шест метра. \r\nВ Сплит противопожарните служби са се отзовали на множество сигнали за паднали дървета върху автомобили. Регистрирани са 15 подобни инциденти. Съобщава се, че по-ниските райони в града са наводнени. Силният вятър е разрушил фасада на едно от училищата в града, построено едва преди няколко години.  \r\nВ Шибеник се съобщава за прекъсване на движението на фериботи, включително и тези, които свързват града с островите от архипелага. \r\n \r\n Тереза Герова", "date": "2019.11.13", "title": "НОВА (Македония): Червен код в Хърватия: Бури, дъждове и шестметрови вълни"}
{"url": "http://www.focus-news.net/news/2019/11/13/2719139/uchenitsi-ot-58-gimnazii-v-stranata-se-sabirat-na-festival-na-istoriyata-koyto-shte-se-provede-vav-varna.html", "text": "Ученици от 58 гимназии в страната се събират на Фестивал на историята, който ще се проведе във Варна, предаде репортер на  Радио „Фокус“ – Варна  . Събитието се организира по инициатива на Първа езикова гимназия, в партньорство с Регионалния исторически музей. В продължение на 3 дни младежите ще участват в дискусии, посветени на знакови събития от миналото на България, ще организират изложби, възстановки и ще търсят загадки в музея. Официалното откриване ще се състои днес, от 15.00 часа в Музея за история на Варна, където ще се проведе Национална кръгла маса „100 години Ньойски мирен договор 27 ноември 1919 – 2019 г.”. Фестивалната програма включва и изложба на карикатури от Първата световна война, като експозицията е подготвена от възпитаници на школата по история към Първа езикова гимназия, с ръководител Нели Димова. От музея ще изненадат младежите с интересна колекция от военни картички, тематично свързани с организираната изложба. \r\nДесислава ВАСИЛЕВА", "date": "2019.11.13", "title": "Ученици от 58 гимназии в страната се събират на Фестивал на историята, който ще се проведе във Варна"}
{"url": "http://www.focus-news.net/news/2019/11/13/2719146/25-avtori-byaha-otlicheni-po-vreme-na-obshtinskiya-praznik-na-hudozhestvenoto-slovo-koyto-se-provede-v-samovodene.html", "text": "Общинският празник на художественото слово „Мой роден край“ събра десетки творци в Клуба на пенсионера „Родолюбец“ в Самоводене, съобщиха от пресцентъра на  Община Велико Търново . Селото бе домакин на дванадесетото издание на инициативата, в която се включиха самодейци от цялата община.  \r\n25 автори от десет пенсионерски клуба получиха специални грамоти за представеното лично творчество. Произведенията им са събрани в специално издадения по случая вестник „Рима“. \r\nОрганизатори на събитието са Община Велико Търново и Общински съвет на Нов съюз на пенсионерите. Творците бяха поздравени от директора на дирекция „Социални дейности и здравеопазване“ Росица Димитрова. Тя благодари на самодейците за съхранените традиции. \r\nПоздрав за всички бяха изпълненията на децата от подготвителната група към Детска градина „Пинокио“ в Самоводене.", "date": "2019.11.13", "title": "25 автори бяха отличени по време на общинския празник на художественото слово, който се проведе в Самоводене"}
{"url": "http://www.focus-news.net/news/2019/11/13/2719144/evgeniya-angelova-gerb-v-byudzhet-2020-g-imame-stabilna-finansova-i-fiskalna-politika.html", "text": "В бюджет 2020 г. имаме стабилна  финансова и фискална политика. Това каза народният представител от ПГ на ГЕРБ Евгения Ангелова по време на дебатите по бюджет 2020 г., предаде репортер на  Агенция \"Фокус\" .  \r\n\"Днес ще разгледаме и гласуваме годишният план на държавата за следващата година. Както винаги интересът към държавния бюджет е голям. Това е добре. Показва, че нашето общество свободно и демократично се интересува от финансите на държавата и изразява мнение. Нека обаче преди да се спра на конкретни политики в бюджета за догодина да ви върна назад. Назад към едно време, на едно друго управление. Какво си спомняме оттогава. Заварихме огромен бюджетен дефицит, неизпълнение на приходите, спрени европейски програми, фалирала банка и още и още. За сметка на това какво имаме стабилна финансова и фискална среда\", каза още Ангелова.  \r\nДеница КИТАНОВА", "date": "2019.11.13", "title": "Евгения Ангелова, ГЕРБ: В бюджет 2020 г. имаме стабилна  финансова и фискална политика"}
{"url": "http://www.focus-news.net/news/2019/11/13/2719143/v-stara-zagora-shte-se-provede-zasedanie-na-obshtinskiya-savet-na-14-noemvri.html", "text": "На 14 ноември от 9.00 часа в зала „П. Р. Славейков“ ще се проведе заседание на Общинския съвет. Това съобщиха от пресцентъра на  Община Стара Загора . Ще бъдат създадени постоянните му комисии.", "date": "2019.11.13", "title": "В Стара Загора ще се проведе заседание на Общинския съвет на 14 ноември"}
{"url": "http://www.focus-news.net/news/2019/11/13/2719147/v-umbal-sv-ivan-rilski-shte-se-provede-preskonferentsiya-po-povod-izvarshena-unikalna-mozachna-operatsiya.html", "text": "В УМБАЛ „Св. Иван Рилски“ ще се проведе пресконференция по повод извършена уникална мозъчна операция. Това съобщиха от пресцентъра на  лечебното заведение . \r\nПреди броени дни в Клиниката по неврохирургия на УМБАЛ „Св. Иван Рилски“ беше направена уникална не само за България, но и в световен мащаб операция. Тумор с тегло над 1 килограм беше отстранен от мозъка на 41-годишен пациент. До момента в света има описани само няколко подобни случая. Преди да дойде в болницата, пациентът е консултиран с наши и чужди специалисти, които изразяват мнение, че болестта е в твърде напреднал стадий и рисковете от хирургичното лечение са огромни.  След внимателно обсъждане екип, съставен от различни специалисти от УМБАЛ „Св. Иван Рилски“, решава да поеме риска и да даде шанс за живот на пациента. В момента мъжът се чувства добре и се възстановява успешно в Клиниката по неврохирургия.  \r\nПодробности за изключително сложната и свързана с огромен оперативен риск интервенция, както и кадри и снимки от нея, ще бъдат дадени на 15 ноември 2019 г. от 12.00 часа в Аулата на УМБАЛ „Св. Иван Рилски“.  \r\nВ екипа, който се справи с това предизвикателство, са:  \r\n- д-р Емануил Найденов, неврохирург;  \r\n- доц. Станимир Сираков, неврорентгенолог;  \r\n- д-р Любомир Падарски, анестезиолог;  \r\n- д-р Марин Пенков, радиолог.", "date": "2019.11.13", "title": "В УМБАЛ „Св. Иван Рилски“ ще се проведе пресконференция по повод извършена уникална мозъчна операция"}
{"url": "http://www.focus-news.net/news/2019/11/13/2719145/uchenichka-ot-chpgtp-rayko-tsonchev-v-dobrich-e-sred-pobeditelite-na-natsionalno-sastezanie-po-angliyski-ezik.html", "text": "Ученичка от ЧПГТП „Райко Цончев“ в Добрич е сред победителите на национално състезание по английски език. Това съобщи директорът на гимназията д-р Маргарита Христова, предаде кореспондент на  Радио „Фокус” – Варна . Евита Тинкова от 9 Б клас се е представила отлично и е сред победителите във втора възрастова група (9 - 12 клас) на Националното състезание за говорни и комуникативни умения на английски език 2019 г. Възпитаничката на гимназията и нейният учител по английски език Драгомир Цукев са отличени преди дни с медал и плакет за високото постижение на официална церемония по награждаване в град Силистра, където се е провел тази година финалният кръг. Евита е в челната тройка, след като се е преборила с огромната конкуренция на още 23-ма ученици от елитни училища в цялата страна. Традиционно в тази група, където Евита е била най-младият състезател, нивото на представяне е изключително високо, а участниците са отлично подготвени и много амбициозни, допълва д-р Маргарита Христова. Ученичката е направила почти 6-минутно публично изказване, в което е представила свое изследване по темата (Мислене извън кутията) „Градове на бъдещето“, а след това компетентно и задълбочено е отговорила на зададените ѝ въпроси от журито. Това е поредното голямо отличие за Драгомир Цукев и неговите ученици от ЧПГТП „Райко Цончев“.  \r\nЖулиета НИКОЛОВА", "date": "2019.11.13", "title": "Ученичка от ЧПГТП „Райко Цончев“ в Добрич е сред победителите на национално състезание по английски език"}
{"url": "http://www.focus-news.net/news/2019/11/13/2719142/d-r-daniela-daritkova-gerb-v-partiyata-ne-sme-pravili-obsadzhane-po-temata-badesht-predsedatel-na-kpkonpi.html", "text": "В партията не сме правили обсъджане по темата бъдещ председател на КПКОНПИ. Това каза председателят на ПГ на ГЕРБ д-р Даниела Дариткова пред журналисти във връзка с информацията, че Сотир Цацаров ще оглави КПКОНПИ, предаде репортер на  Агенция \"Фокус\" . \"Не са обсъждани още кандидатури. Срокът не е изтекъл. Предстои. Тогава ще може да видите кои са предложениет кандидати\", каза още Дариткова.  \r\nДеница КИТАНОВА", "date": "2019.11.13", "title": "Д-р Даниела Дариткова, ГЕРБ: В партията не сме правили обсъджане по темата бъдещ председател на КПКОНПИ"}
{"url": "http://www.focus-news.net/news/2019/11/13/2719150/vremenno-dvizhenieto-pri-km-11-po-pat-i-4-brestnitsa-balgarski-izvor-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението при км 11 по път I-4 Брестница – Български извор се осъществява двупосочно в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват указанията на „Пътна полиция“.", "date": "2019.11.13", "title": "Временно движението при км 11 по път I-4 Брестница – Български извор се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2019/11/13/2719148/anadolu-agency-silite-za-sigurnost-zapochvat-operatsiya-kiran-6-v-iztochna-turtsiya.html", "text": "Турция започна операция „Киран-6“ срещу терористи в източните части на страната, предава държавната  Anadolu Agency , като се позовава на съобщение на Министерството на вътрешните работи.   \r\nОперацията се провежда на територията на провинциите Ван, Хаккяри, Шърнак, се пояснява в съобщението на министерството. Общо 2 360 полицаи, жандармерия и охранители са се присъединиха към операцията. \r\nНа 17 август 2019 година Турция започна операцията „Киран“ срещу терористи от „Работническа партия на Кюрдистан“ (ПКК) в районите на Ван, Хаккяри и Шърнак, последвана от операция „Киран-2“ на 27 август в провинциите Мардин, Шърман и Батман. \r\nТретата фаза от операцията започна на 21 септември срещу терористи в районите на  Бебстлер-Дерелер и Херекол в провинциите Шърнак и Сиирт. На 24 септември Турция започва операция „Киран-4“ в източните провинциите Кар, Агръ и Ъгдър. „Киран-5“ стартира в източните провинции Диарбекир, Бингьол и Муш на 8 ноември. \r\nВ своята 30-годишна терористична кампания срещу Турция ПКК, която е обявена за терористична организация от Турция, САЩ и ЕС, е причинила смъртта на 40 000 души, включително жени и деца.", "date": "2019.11.13", "title": "Anadolu Agency: Силите за сигурност започват операция „Киран-6“ в Източна Турция"}
{"url": "http://www.focus-news.net/news/2019/11/13/2719116/bedzhet-patsoli-nyama-da-priemem-ruski-dokladchik-za-kosovo.html", "text": "Министърът на външните работи на Косово Беджет Пацоли реагира на съобщенията, че руснакът Алексей Кондратиев може да бъде назначен за докладчик за Косово в Съвета на Европа, съобщава електронното издание на прищинския ежедневник  Telegrafi . Той заяви, че назначаването на Кондратиев може да бъде проблематично за Косово. \r\n„Изразявам дълбоката си загриженост към Съвета на Европа и Парламентарната асамблея (ПАСЕ) по повод кандидатурата на Алексей Кондратиев като докладчик за Косово. Той е заплаха за националната сигурност на Косово и ние няма да приемем неговото потенциално назначаване, нито ще си сътрудничим с него. Съвета на Европа трябва да преосмисли действията си преди да предприеме такава стъпка“, написа външният министър на Косово в социалната мрежа „Туитър“. \r\nМеждувременно Перпарим Криезиу от Групата за правни и политически проучвания в Косово, заяви, че Кондратиев е от държава, която не признава Косово и това по своята същност е проблем. Той добави, че „политическите убеждения на Кондратиев са проблематични за нас, защото помним, че той беше един от многото, които се противопоставиха на въздушните удари на НАТО през 1999 година и открито заяви, че „Косово е сърцето на Сърбия“. „Такъв човек несъмнено поставя под въпрос ролята на докладчик за Косово в Съвета на Европа“, заяви Кризиу.  \r\nМедиите съобщиха, че Кондратиев е бил част от руските части на КФОР и през 2001 година е участвал в инцидент, при който е бил ранен, като се твърди, че се е опитал да отвлече  служител на нощен клуб.", "date": "2019.11.13", "title": "Беджет Пацоли: Няма да приемем руски докладчик за Косово"}
{"url": "http://www.focus-news.net/news/2019/11/13/2719149/ministar-vladislav-goranov-balansiraniyat-byudzhet-e-udobniyat-instrument-za-preminavane-prez-eventualni-nezgodi.html", "text": "Балансираният бюджет е удобният инструмент за преминаване през евентуални незгоди. Това каза министърът на финансите Владислав Горанов по време на дебата по бюджет 2020 г., предаде репортер на  Агенция „Фокус“ . „Чуха се мнения, че твърде оптимистично виждаме развитието на икономиката. Бързам да отговоря на тези опасения“, каза той. Според него и при най-негативният сценарий ще може да се отбележи разумно бюджетно салдо, съобразено с критериите на Банката за развитие и растеж. Според него очакванията, че бюджетната рамка ще извършва структурни реформи са твърде амбициозни.  \r\nДеница КИТАНОВА", "date": "2019.11.13", "title": "Министър Владислав Горанов: Балансираният бюджет е удобният инструмент за преминаване през евентуални незгоди"}
{"url": "http://www.focus-news.net/news/2019/11/13/2719152/a1-on-makedoniya-buryata-viktoriya-predizvika-problemi-v-tsyala-gartsiya.html", "text": "Затворени училища, наводнени улици, паднали дървета и свлачищата в много части на Гърция – това донесе на южната ни съседка бурята „Виктория“, която удари тежко Крит и островите в Йонийско море. Особено тежка е ситуацията на остров Корфу, където училищата остават затворени, предава скопската електронна медия  A1 On . \r\nПожарната служба на Корфу, според местните медии, е била призована да се намеси, за да отсече и премахне паднали дървета. Поради силните ветрове корабите на острова останаха закотвени в пристанищата, а силният дъжд предизвика наводнения по улиците.  \r\nБурята засегна и други острови в Йонийско море, сред които Закинтос и Кефалония, нанасяйки щети по улиците и домовете. \r\nНай-голямо количество дъжд беше регистрирано на остров Итака, където във вторник са паднали 71 сантиметра на квадратен метър. \r\n„Виктория“ застигна Атина във вечерните часове. Проливните дъждове предизвика проблеми в трафика в гръцката столица в сутрешните часове на деня. \r\n \r\n Тереза Герова", "date": "2019.11.13", "title": "A1 On (Македония): Бурята „Виктория“ предизвика проблеми в цяла Гърция"}
{"url": "http://www.focus-news.net/news/2019/11/13/2719125/makfaks-makedoniya-zaev-mitsotakis-i-borisov-shte-uchastvat-v-sreshta-na-varha-v-solun.html", "text": "Министър-председателят на Македония Зоран Заев ще участва в среща на върха в Солун, която ще се проведе на 14 и 15 ноември, под егидата на президента на Гърция Прокопис Павлопулос, съобщава македонската информационна агенция  „Макфакс\". \r\nЗаев е поканен на срещата заедно с колегите си от Гърция и България Кириакос Мицотакис и Бойко Борисов за участие в дискусията „Югоизточна Европа: Инициативи за регионално сътрудничество и реформи“. \r\nПредстоящата среща на върха в Солун е четвърта по рода си, организира от Федерацията на индустриите на Гърция в партньорство с Конфедерацията по търговия и предприемачество и Американско-гръцката търговска марка.", "date": "2019.11.13", "title": "„Макфакс“ (Македония): Заев, Мицотакис и Борисов ще участват в среща на върха в Солун"}
{"url": "http://www.focus-news.net/news/2019/11/13/2719153/ministar-temenuzhka-petkova-shte-uchastva-v-tseremoniya-po-predavane-za-eksploatatsiya-na-dva-novi-mnogokofovi-bagera-v-mini-maritsa-iztok.html", "text": "Министърът на енергетиката Теменужка Петкова ще участва в церемония по предаване за експлоатация на два нови многокофови роторни багера KWK 2000 и KWK 400 L в „Мини Марица-изток“ ЕАД. Това съобщиха от пресцентъра на  Министерство на енергетиката . Събитието ще се състои на 14 ноември 2019 г. от 10.30 часа на монтажната площадка на територията на дружеството в Раднево. \r\nПроектирането и изработката на двата нови багера на стойност 25.8 млн. евро е финансирано със средства от Международен фонд „Козлодуй“ и със собствени средства на дружеството. Изпълнител е консорциум „Famur – българска енергетика“. \r\nВъвеждането в експлоатация на два нови роторни багера едновременно се случва за първи път в историята на „Мини Марица-изток“ ЕАД.", "date": "2019.11.13", "title": "Министър Теменужка Петкова ще участва в церемония по предаване за експлоатация на два нови многокофови багера в „Мини Марица-изток“"}
{"url": "http://www.focus-news.net/news/2019/11/13/2719154/zatvor-do-6-godini-predvizhda-zakonat-za-kantonera-koyto-predizvika-tezhka-katastrofa-na-zhp-prelez-kray-asenovgrad.html", "text": "Лишаване от свобода от 1 до 6 години и лишаване от право да управлява моторно превозно средство предвижда Законът за кантонера, който предизвика тежка катастрофа на жп прелез край Асеновград. Това съобщи за  Радио „Фокус” - Пловдив  наблюдаващият делото прокурор от Районна прокуратура - Асеновград Венелин Савов. В късния следобед вчера прокуратурата повдигна обвинения на 60-годишния мъж, като го остави за 72 часа в ареста. Според обвиненията той е нарушил правилата за експлоатация на жп съоръжението и е причинил средни телесни повреди на три лица. Деянието е било извършено в пияно състояние с 1.8 промила алкохол в организма му. За това кантонерът признал сам по време на разпита в прокуратурата. „Той е заявил, че е бил употребил алкохол преди да му започне смяната и по време на нея”, каза прокурор Савов. Кантонерът е казал още, че съжалява за случилото се.  \r\n„В критично състояние е единият от пострадалите, този, който е седял на страничната седалка, където се е ударил влака“, каза още прокурор Венелин Савов. По думите му, ако състоянието на някой от тримата пострадали се влоши, ще бъде променено и обвинението спрямо кантонера.  \r\nВ петък прокуратурата ще поиска постоянна мярка за неотклонение „задържане под стража\" за 60-годишния служител на жп прелеза.  \r\nЦветана ТОНЧЕВА", "date": "2019.11.13", "title": "Затвор до 6 години предвижда Законът за кантонера, който предизвика тежка катастрофа на жп прелез край Асеновград"}
{"url": "http://www.focus-news.net/news/2019/11/13/2719155/stanislav-vladimirov-kmet-na-pernik-nyamame-drug-variant-osven-da-minem-prez-voden-rezhim-zashtoto-pernik-mozhe-da-izpadne-pred-humanitarna-kriza.html", "text": "„Вчера след встъпването ми в длъжност поисках информация от управителя на ВиК за това, защо се стигна до нуждата от воден режим в Перник. За съжаление не получих такава. Искането ми беше насочено към това да разберем, как се управляват водните обеми на язовир „Студена”, как се управлява водното дружество и защо, когато е светнала червената лампа не са предприети мерки. Намерих обаче информация от МОСВ, които са имали данни още в началото на годината, че влизаме в суха година”. Тома каза кметът на Община Перник Станислав Владимиров след среща с управителя на ВиК – Перник, съобщиха от  Община Перник . Той заяви, че кризата, която е пред перничани, изисква да се търсят най-добрите варианти и алтернативи за водния режим. Владимиров добави, че са начертани няколко точки, по които трябва да се търси съдействие от Министерски съвет. „Благодаря на премиера, който ми се обади след заседанието на МС. Той е взел присърце проблема, който стои пред перничани и е разпоредил на министрите да имат много добър синхрон и координация с местната администрация”, обяви Станислав Владимиров.  \r\nТой обяви още, че ще бъдат искани средства, които в спешен порядък да бъдат отпуснати от МОСВ за ремонт на пречиствателната станция, защото това ще намали загубите на питейна вода. „Нямаме друг вариант, освен да минем през воден режим, защото Перник може да изпадне пред хуманитарна криза. Колкото по-бързо влезем в такъв режим, колкото и да е болезнено това за всички нас, толкова по-бързо ще успеем да излезем от тази криза и имаме шанс да избегнем по-голяма катастрофа”, заяви Станислав Владимиров. Кметът на Перник обясни, че язовир „Долна Диканя” може да бъде  временна алтернатива. „Имам уверение на специалисти, че в рамките на месец - месец и половина, ако качеството на водата позволява, той да бъде вързан с водопровода и чрез помпена станция водата да бъде пращана в пречиствателната станция в Студена. Разбрахме се с ръководството на ВиК и всички водохващания и варианти във Витоша да бъдат отново проверени и насочени към язовир „Студена”, а за някои от кварталите на Перник може да бъде намерена алтернатива. Вариантът, около който се обединихме е в 8.00 сутринта водата да се спира, а в 20.00 часа да се пуска. Това не е окончателен вариант. Ще видим какъв е разходът от язовира и спрямо него можем да се съберем отново”, обясни Станислав Владимиров. Той добави, че ще се търси и помощ от други ВиК дружества за допълнителни аварийни екипи, които да помагат с ремонтите в периода, в който няма да има вода, защото безбройните аварии на територията на общината са огромен проблем.", "date": "2019.11.13", "title": "Станислав Владимиров, кмет на Перник: Нямаме друг вариант, освен да минем през воден режим, защото Перник може да изпадне пред хуманитарна криза"}
{"url": "http://www.focus-news.net/news/2019/11/13/2719151/korneliya-ninova-bsp-byudzhet-2020-e-byudzhet-na-zastoya-mezhdu-parvo-i-vtoro-chetene-shte-vnesem-svoya-alternativen-takav-na-razvitieto.html", "text": "Бюджет 2020 е на застоя, между първо и второ четене ще внесем своя алтернативен бюджет на развитието. Това каза лидерът на БСП Корнелия Нинова по време на дебата по бюджет 2020 г., предаде репортер на  Агенция \"Фокус\" . \"Обикновено мнозинството и правителството гледа на бюджета като на счетоводство. Даже определихте бюджета като взел-дал. Предлагаме ви друг подход на дискусия за бюджета. Не този, който каза има х количество пари, нека да видим как да ги раздадем и разпределим, а обратно. Имаме ето тези проблеми в държавата, нека да видим как да ги решим или да им помогнем за решаването през бюджета. Да започнем с най-наболелите въпроси, по някои от които мисля, че сме единодушни\", каза Нинова. Тя посочи, че става въпрос за демографската криза. \"Всички сме единодушни, че това е огромен проблем за България безм оглед на политическите и партийните ни различия. Решава ли бюджета този проблем или поне започва ли да го решава? Не, изобщо. Няма политика за децата. Няма политика за младите семейтсва, няма политика за увеличаване на продължителността на живота и политика към възрастите хора. За младите няма никакви стимули за отглеждане на деца, за започване на бизнес. За възрастните хора се предвижда само увеличение на пенсиите с 6 %, които сами разбирате, че не е достатъчно. Разбира се, ние както винаги ще предложим своята алтернатива, като семейно подоходно облагане, за да подпомогнем младите хора, които работят и отглеждат деца, помощи за второ и трето дете, учебник за един предмет, за един клас до 12 клас, както и преизчисляване на всички пенсии. Вторият проблем, който е огромен за България е здравеопазването. Решава ли се той през бюждета за 2020 г? Не\", каза още Нинова. Според нея отпуснатите милиони няма гаранции, че ще стигнат до медицинските специалисти, нито има гаранции за финансирането на държавните и общински болници. \"Разбира се, че ние ще предложим тук алтернатива\", допълни лидерът на БСП. \"Третият приоритет за всички ни, включително го чухме от министъра са доходи и бедност. Решава ли бюджета този въпрос? Не, него решава\", изтъкна лидерът на БСП. Според нея мерките в бюджет 2020 г. не са достатъчни, те задълбочават проблема с бедността, отварят ножицата между бедни и богати и гарантират увеличаване на неравенството. Като четвърти проблем Нинова изтъкна образованието и посочи, че бюджетът не прави нищо за подобряването в тази сфера. \"По-лошото е, че продължава принципът парите следват ученика. Парите следват ученика означава, че училищата в малките населени места да бъдат закривани, защото няма деца\", обясни още Корнелия Нинова. \"Най-важният пети въпрос - икономика. В бюджета няма никакви стимули за икономиката, каквото и да говори министърът на финансите. Без увеличаване на доходите няма да има ръст в потреблението. Без увеличаване на капиталовите разходи няма да има ръст в БВП\", коментира Нинова. Тя разкритикува правителството, че не само не прави нищо по посока разработване на нови пазари, но свива капиталовите разходи. \r\nДеница КИТАНОВА", "date": "2019.11.13", "title": "Корнелия Нинова, БСП: Бюджет 2020 е бюджет на застоя, между първо и второ четене ще внесем своя алтернативен такъв на развитието"}
{"url": "http://www.focus-news.net/news/2019/11/13/2719158/prokuraturata-na-republika-balgariya-i-asotsiatsiyata-na-bankite-sklyuchiha-memorandum-za-satrudnichestvo.html", "text": "Главният прокурор на Република България Сотир Цацаров и председателят на Управителния съвет на Асоциацията на банките в България (АББ) Петър Андронов сключиха Меморандум за сътрудничество между Прокуратурата и АББ. Това съобщиха от пресцентъра на  Прокуратура на Република България . На подписването присъстваха и Иван Гешев, заместник-главен прокурор, и Теодора Петкова, главен изпълнителен директор на Уникредит. \r\nДокументът предвижда оперативно сътрудничество между Прокуратурата и Асоциацията за противодействие на заплахите пред банковия сектор и икономиката като цяло, които произтичат от престъпления, свързани с информационните технологии, подправени документи и платежни инструменти. Предстои да бъде създаден механизъм за бърз обмен на информация и уведомяване на компетентните органи за предполагаеми закононарушения, свързани с банкови дейности. Предвижда се и провеждане на обучения по теми от взаимен интерес. \r\nНеобходимостта от по-тясно сътрудничество между Прокуратурата и Асоциацията на банките бе обсъдена по време на срещата между ръководствата на двете институции, проведена през месец септември 2019 г. в Съдебната палата в София.", "date": "2019.11.13", "title": "Прокуратурата на Република България и Асоциацията на банките сключиха Меморандум за сътрудничество"}
{"url": "http://www.focus-news.net/news/2019/11/13/2719160/zadarzhan-e-40-godishen-mazh-sryazal-traba-ot-vodoprovodnata-mrezha-na-selo-novi-pazar-v-oblast-kardzhali.html", "text": "Задържан е 40-годишен мъж, срязал тръба от водопроводната мрежа на село Нови пазар. Това съобщиха от  ОДМВР - Кърджали  . Досъдебно производство е образувано в РУ - Кърджали за срязана тръба от водопроводната мрежа на селото. След подаден сигнал за повреждането на системата, дежурна оперативна група от полицейското управление извършила оглед. По случая е задържан 40-годишен. Работата продължават полицейският участък в Черноочене и разследващ полицай.", "date": "2019.11.13", "title": "Задържан е 40-годишен мъж, срязал тръба от водопроводната мрежа на село Нови пазар в област Кърджали"}
{"url": "http://www.focus-news.net/news/2019/11/13/2719159/pregled-na-mezhdunarodnite-novini-do-1300-chasa-agentsiya-fokus.html", "text": "Държавният глава на САЩ Доналд Тръмп е предложил на турския президент Реджеп Тайип Ердоган сделка в размер на 100 милиарда долара с благоприятни условия за страната му, както и помощ при решаването на въпроса за санкциите, които Вашингтон планира да наложи срещу Анкара във връзка с доставката на руски зенитно-ракетни системи С-400, съобщава американският вестник  The Washington Post . \r\nСпоред източници от администрацията на Вашингтон, Тръмп е изпратил писмо до Ердоган миналата седмица, в което е отправил предложението си. Целта на инициативата мъ е подобряване на отношенията между САЩ и Турция. \r\nПо думите на събеседника на изданието, администрацията във Вашингтон отчита, че С-400 не са „пуснати в експлоатация\", за да не може „да имат достъп до средствата за комуникация и отбрана на американския [самолет] F-35\". Така Анкара може да се върне към програмата за производство на многоцелевия изтребител и да избегне ограниченията. \r\nАмериканските законодатели вероятно ще разкритикуват предложенията на американския президент поради факта, че много конгресмени и сенатори подкрепят въвеждането на ограничения срещу Анкара съгласно закона „За противодействие на американските противници чрез санкции“. Според изданието, приблизително същите условия Вашингтон вече предложи на Анкара през октомври, за да спре операцията си в Сирия, но опитът беше неуспешен. \r\n*** \r\n \r\n  Бившият началник на военното разузнаване на Венецуела генерал Юго Армандо Карвахал изчезна в Испания само няколко дни, след като съдът одобри искането на Вашингтон за екстрадицията му в САЩ по обвинения в трафик на наркотици, предава  AFP , като се позовава на информация от полицията на иберийската страна. \r\n„В момента го търсят\", заяви говорител на националната полиция на Испания. Според  източници от съдебните кръгове полицията е отишла в къщата му в Мадрид след решението на съда в петък, но не го е открила на адреса. \r\n*** \r\n \r\n  Най-малко 16 души са загинали при последните удари на Израел срещу Ивицата Газа, предава  TACC , като се позовава на местни медии. Броят на ранените е около 50. \r\nДо нова ескалация в региона се стигна, след като в нощта на 12 ноември Израел нападна дома на командващия радикалната палестинска групировка \"Ислямски джихад\" Баха Абу ал-Ата. Той бе ликвидиран, а още трима бяха са ранени. \r\nНа сутринта на 12 ноември на няколко пъти в Тел Авив, Ришон Лезион, Бат Ям и Холон, както и в големите градове Ашдод и Ашкелон в южната част на Израел и районите, съседни на ивицата Газа, бяха задействани сирени за опасност от въздушни нападения. Според израелското държавно радио Kan, срещу Израел са били изстреляни около 50 ракети, една от които е поразила жилищна сграда в южната част на страната. Няма постъпила информация за жертви. \r\nВ сутрешните часове на деня от територията на Ивицата Газа срещу Израел е нанесен нов „масиран ракетен удар“, който предизвика отговор от страна на военните на страната. \r\n*** \r\n \r\n  Двама души за загинали в резултат на наводненията, които удариха Венеция в последните часове, съобщава италианският телевизионен канал  Sky TG24 . \r\nПо данни на медията, една от жертвите вероятно е загинали от токов удар, след като лицето е включило електрическа помпа в наводнения си дом в опит да възпрепятства продължаващото повишаване на нивата на водата.  \r\nВенеция е засегната от рекордно наводнение, причинено от прилив.  От градския център за наблюдение на приливите и отливите предупредиха, че нивата на водата се очаква да достигнат или дори да надминат височина от 1,9 метра. \r\n„В момента сме изправени пред изключително висок прилив. Всички са мобилизирани да се справят с извънредната ситуация\", написа по-рано кметът на Венеция Луиджи Бруняро в социалната мрежа „Туитър“. \r\n*** \r\n \r\n  Министър-председателят на Обединеното кралство Борис Джонсън ще изнесе първата си реч в рамките на кампанията за предсрочните парламентарни избори в страната, съобщава столичният вестник  The London Evening Standard . \r\nОчаква се в нея Джонсън да подчертае, че Великобритания вече не може да си позволи да „пропилява“ време в размисъл за това как или кога да напусне структурите на Общността.  \r\nПремиерът ще поеме ангажимент да прекрати потракането на Брекзит, като заяви: „Ако успеем да получим работно мнозинство, можем да накараме парламента да работи за вас, можем да излезем от омагьосания кръг“. \r\n*** \r\n \r\n  Федералното правителство на Германия е одобрило износа на оръжие на стойност 7,42 милиарда евро през първите десет месеца на годината. Това става ясно от отговор на Министерството на икономиката на искане от вицепредседателя на фракцията на партията „Левица“ Севим Дагделен, съобщава националният ежедневник  Die Zeit . \r\nОт данните става ясно, че през 2019 г. Берлин е дал „зелена светлина“ за оръжеен износ на нива, приближаващите се до рекордните, отчетени през 2015 г. \r\nСпоред подробния списък от 1 януари до 31 октомври са издадени 268 лиценза за износ на оръжие на стойност 2,33 милиарда евро и 9 590 лиценза за друга отбранителна техника на стойност 5,09 милиарда евро. В разглеждания период са отхвърлени само 56 заявления за сделки с обща стойност 15,7 милиона евро. Малкият брой обаче вероятно е свързан с факта, че заявления без шанс за успех обикновено дори не се предоставят. \r\nДо средата на годината разрешенията за износ са били на стойност 5,3 милиарда евро, като по този начин са надхвърлили тези от предходната година (4,8 милиарда). Министърът на икономиката Петър Алтмайер (ХДС) бе обяснил по-рано, че заради забавянето на формирането на правителството след изборите през есента на 2017 г. се е стигнало до „задръстване с молби за разрешения“. Следователно внезапно увеличения брой на лицензи е „само привидно изненадващ“. \r\nПрез последните три години, от друга страна, обемът на износа намалява постоянно - през 2018 г. беше на нива от 4,8 милиарда евро. Най-високите стойности са от 2015 г., когато голямата коалиция в Берлин разреши износа на оръжие за 7,86 милиарда евро. \r\n*** \r\n \r\n  Министърът на външните работи на Федерална република Германия Хайко Мас ще направи работно посещение в Република Северна Македония, съобщава електронното издание на скопския вестник  „Независен“ . \r\nВ Скопие Маас ще се срещне с македонския си колега Никола Димитров, с когото ще обменят мнения за най-новите развития във вътрешнополитическата ситуация в страната, резултатите от последния Европейски съвет и възможните следващи стъпки, както и развитието на добросъседските отношения. \r\nДвамата дипломати ще обсъдят също ключовите моменти от отношенията между двете страни и възможностите за тяхното задълбочаване, както и текущата динамика на сътрудничество на регионално ниво. \r\nОсвен с Димитров германският външен министър ще се срещне с президента на югозападната ни съседка Стево Пендаровски и премиера Зоран Заев. \r\n*** \r\n \r\n  След изненадващата оставка на Ево Моралес вицепрезидентът на Боливия Жанин Аниес пое поста и.д. държавен глава на латиноамериканската страна, предава  TACC . \r\n„Тя зае вакантното място на председател на Сената и в съответствие с Конституцията по този начин заема и поста на президента. Да, тя легално встъпва в длъжност [на държавен глава]“, подчерта министърът на външните работи на Бразилия. \r\nСпоред дипломата ситуацията с признаването на Агнес е подобна на признаването на венецуелския опозиционен лидер Хуан Гуайдо. По-рано в социалната мрежа „Туитър“ Арауджо заяви, че не смята ситуацията в съседната държава за преврат. Според него опитът за фалшифициране на изборите лишава от легитимност властта на Ево Моралес. \r\nСАЩ също признаваха Агнес за и.д. президент на Боливия и очакват „с нетърпение да работим с нея“. Това съобщи във вторник изпълняващият длъжността помощник държавен секретар по западното полукълбо Майкъл Козак в „Туитър“. \r\nАгнес заяви по-рано , че поема задълженията на президент, и обеща да проведе нови избори възможно най-скоро. Преди това Камарата на сенаторите в парламента на Боливия не можа да събере кворум за извънредно заседание, свикано за обсъждане на политическата криза в страната. Моралес осъди решението на сенаторите, като отбеляза, че то е взето „от съучастници и с подкрепата на въоръжените сили и полицията, които потискат хората“. \r\n***", "date": "2019.11.13", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/13/2719156/obshtina-dobrich-zapochna-priem-na-dokumenti-po-proekt-podkrepa-v-doma.html", "text": "Общината започна прием на документи по проект „Подкрепа в дома“, предаде кореспондент на  Радио „Фокус” – Варна . Обявеният прием на документи е за кандидат-потребители на услугата „Патронажна грижа”. Целевата група по проекта включва възрастни хора над 65 г. с ограничения или в невъзможност за самообслужване и лица над 18 г. с увреждания и техните семейства. Заявлениe-декларации ще се приемат през целия период на изпълнение на дейностите по проект „Подкрепа в дома“, считано от 11 ноември тази година в Корпус 3 на Община град Добрич (бившия партиен дом), етаж 7, стая 703, всеки делничен ден от 8.30 до 12.00 часа. Необходими документи за кандидат-потребители на услугата са заявление- декларация (по образец), декларация за информирано съгласие (по образец), документ за самоличност (за справка),експертно решение на ТЕЛК/ НЕЛК (копие), медицински протокол на ЛКК (копие), други медицински документи, като например актуална епикриза и др. (копие), нотариално заверено пълномощно (при невъзможност на кандидат-потребителя да положи подпис самостоятелно). Заявление-декларация за кандидат-потребител на услугата „Патронажна грижа“, декларация за информирано съгласие и информация относно предлаганите здравно-социални услуги по проекта ще бъдат предоставени на интернет адреса на Община град Добрич  dobrich@dobrich.bg. \r\nЖулиета НИКОЛОВА", "date": "2019.11.13", "title": "Община Добрич започна прием на документи по проект „Подкрепа в дома“"}
{"url": "http://www.focus-news.net/news/2019/11/13/2719157/stefan-radev-kmet-na-sliven-nyakolko-infrastrukturni-proekta-shte-badat-realizirani-v-sliven.html", "text": "Няколко инфраструктурни проекта ще бъдат реализирани в Сливен, които е подобрят пътната безопасност и ще облекчат шофирането. Това съобщи пред  Радио \"Фокус\" - Сливен  кметът Стефан Радев. \r\nРеконструкция предстои да бъде направена по бул. „Бургаско шосе” на кръстовището с бул. „Илинденско въстание”, като идеята е обща с ръководството на Техническия университет и е свързана с трафика на автомобили в пиковите часове. Според Радев най-вероятно ще бъде изградено кръгово кръстовище, което ще бъде по-ефективно. По думите на кмета, към настоящия момент се работи по осъществяване на проект за кръгово кръстовище на бул. „Банско шосе” и пътя за с. Самуилово, където левия завой създава рискови ситуации. \r\nОбщина Сливен има пълна готовност и за ремонта на сливенския булевард „Хаджи Димитър“. Тече процедура за избор на изпълнител, което няма да забави реализацията на проекта, но не може да се каже същото за метеорологичните условия, коментира Радев. Най-вероятно строителните дейности ще започнат след зимата. Проектът предвижда изграждане на велоалеи, зелени площи, станция за електромобили и пътеки за намаляване на скоростта по булеварда. Реконструкцията на булевард „Хаджи Димитър“ ще струва около 1.7 мил. лева, осигурени от държавата. \r\nОтносно строителните дейности на Общината Радев поясни, че спортната зала „Асеновец” е готова, като се работи по финиширане на обекта и до края на годината да влезе в експлоатация за спортните клубове, които ползват базата за подготовка.", "date": "2019.11.13", "title": "Стефан Радев, кмет на Сливен: Няколко инфраструктурни проекта ще бъдат реализирани в Сливен"}
{"url": "http://www.focus-news.net/news/2019/11/13/2719164/obshtinski-mladezhki-savet-asenovgrad-organizira-blagotvoritelen-koleden-kontsert-i-bazar-v-podkrepa-na-mazh-s-tezhka-diagnoza.html", "text": "Общински младежки съвет- Асеновград организира благотворителен коледен концерт и базар в подкрепа на Николай Иванов, който години наред се бори с коварно заболяване. Това каза за  Радио „Фокус“ – Пловдив  председателят на Общинския младежки съвет Бисер Демерджиев. Той посочи, че благотворителният концерт все още е в процес на подготовка, но засега е ясно, че ще се проведе от 19.00 часа на 20 декември в читалище „Родолюбие“. „Участие в концерта ще вземат таланти както от Асеновград, така и от цялата страна. В момента все още водим преговори за останалите участници в програмата“, каза Демерджиев. По думите му няколко часа преди концерта в сградата на читалището ще се проведе и благотворителен базар, на който посетителите ще могат да си закупят ръчно изработени коледни сувенири, украси, картички, рисунки и други в подкрепа на Ники. \r\n„Отделно от това, все още сме в преговори с всички училища в Асеновград с цел организация на коледни базари в самите училищни сгради. Някои от тях вече потвърдиха, от други чакаме потвърждение. Идеята е базарите да вземат участие самите деца и техните родители, ако имат желание. С нас се свързват и доста доброволци, които искат да помогнат на Ники“, каза още Бисер Демерджиев. Той допълни, че Общинският младежки съвет в Асеновград все още очаква отговор на молба, отправена към големите български футболни клубове, за осигуряване на  футболни фланелки с автографи от всички футболисти, които да бъдат продадени на търг с благотворителна цел. \r\n„Събраните средства от всички наши инициативи до края на годината – базари концерти, търгове и други, ще бъдат дарени в полза на Николай. Това е важно да се акцентира, защото част от гражданите на Асеновград са останали с впечатление, че събраните пари ще бъдат разделени между няколко наши съграждани, които имат нужда от помощ. Това не е лоша идея, но на едно от събранията ни гласувахме и решихме, че всички средства ще бъдат дарени за Николай и че каузата ни ще бъде една. По-рано през годината сме правили други инициативи, с които сме помагали на други наши съграждани“, коментира Демерджиев. \r\nПредседателят на Общинския младежки съвет в Асеновград посочи, че последната организирана инициатива в полза на Ники е благотворителен турнир по мини футбол. „В турнира взеха участие десет отбора. Той продължи цели девет часа, изпълнени с незабравими и положителни емоции, в които се изиграха двадесет мача. Наш гост бе футболистът на ПФК „Локомотив“ (Пловдив) Бирсент Карагерен, който награди победителите. Изказваме искрени благодарности на всички взели участие в турнира и които превърнаха каузата в своя. Благодарим също така на арена „Шипка“ и на Община Асеновград за безвъзмездната помощ и подкрепа. Събраните средства от благотворителния турнир са в размер на 1917 лв., които бяха внесени по сметката на Ники“, каза Демерджиев. \r\nТони МИХАЙЛОВ", "date": "2019.11.13", "title": "Общински младежки съвет - Асеновград организира благотворителен коледен концерт и базар в подкрепа на мъж с тежка диагноза"}
{"url": "http://www.focus-news.net/news/2019/11/13/2719166/bez-izchakvaniya-se-osashtestvyava-preminavaneto-prez-gkpp-malko-tarnovo.html", "text": "Без изчаквания се осъществява преминаването през ГКПП \"Малко Търново\". Това съобщи за  Радио \"Фокус\" - Бургас  дежурният на пункта. Няма образувани колони от автомобили по пунктовете на българо-турската граница към момента, преминаването се осъществява безпроблемно.  \r\nМария ПОПЧЕВА", "date": "2019.11.13", "title": "Без изчаквания се осъществява преминаването през ГКПП \"Малко Търново\""}
{"url": "http://www.focus-news.net/news/2019/11/13/2719161/vazstanoveno-e-dvizhenieto-po-pat-i-4-brestnitsa-balgarski-izvor-pri-km-11.html", "text": "Възстановено е движението по път I-4 Брестница – Български извор при км 11.Това съобщиха от  Агенция \"Пътна инфраструктура\" . Трафикът временно се осъществяваше в една лента поради пътнотранспортно произшествие.", "date": "2019.11.13", "title": "Възстановено е движението по път I-4 Брестница – Български извор при км 11"}
{"url": "http://www.focus-news.net/news/2019/11/13/2719167/zadarzhani-sa-dvama-mazhe-ot-bratsigovo-izvarshili-grabezh.html", "text": "Двама мъже, извършили дързък грабеж са установени и задържани от служители на РУ - Пещера и участъка в Брацигово, съобщиха от  ОДМВР - Пазарджик . Сигнал за случилото се е бил подаден от 71-годишния А.Т. от Пловдив. Пенсионерът отишъл да види 93-годишната си майка в Брацигово и останал през нощта при нея. След полунощ двама млади мъже проникнали в къщата на старицата. Там те заплашили с нож А.Т., повалили го на пода и дори успели да му нанесат порезна рана в областта на ръката. След това нападателите направили опит да отмъкнат намиращите се в жилището 90 лева но не успели и избягали. На мястото пристигнали екипи на участъка в Брацигово и полицейското управление в Пещера. Извършен е щателен оглед на местопроизшествието, иззети са веществени доказателства. В оперативно-издирвателните действия се включил и водач на служебно куче от ОДМВР - Пазарджик. В резултат на усърдна работа криминалисти и униформени стигнали до самоличността на грабителите. Оказало се, че това са М.С. (на 20 г.) и Г.В. (на 27 г.), и двамата живеещи в Брацигово. Те са задържани в ареста на РУ - Пещера, а спрямо тях се води полицейско производство под наблюдението на прокурор от Районната прокуратура в родопския град.", "date": "2019.11.13", "title": "Задържани са двама мъже от Брацигово, извършили грабеж"}
{"url": "http://www.focus-news.net/news/2019/11/13/2719163/yordan-tsonev-dps-tryabvashe-da-ima-reformi-koito-da-badat-finansirani-ot-byudzheta.html", "text": "Трябваше да има реформи, които  да бъдат финансирани от бюджета. Това каза заместник-председателят на ПГ на ДПС Йордан Цонев по време на дебата по бюджет 2020 г., предаде репортер на  Агенция „Фокус“ .  \"От 1997 г. много държа журналистите това да го запомнят, защото цитират неправилно има традиция всеки бюджет да получава някакво наименование. Да, тогава от тази трибуна нарекохме първия бюджет след правителството на Жан Виденов - бюджет на наследството. След това тази традиция продължи. Съжалявам, че този път ми беше справедливо \"отнето\" правото опозицията да сложи име на този бюджет. Име му сложи председателката на Бюджетна комисия г-жа Стоянова. \"Този бюджет е още от същото, повече от същото\". Сега да видим кое е същото, защото няма лошо да има още от същото и повече от същото, ако това същото всички го искат и ако наистина води до изпълнение на целите, които си поставяме като държава. Същото е една относителна стабилност с увеличение на приходите и респективно на разходите. Същото е стремежа към балансирана фискална позиция, който в тази 2020 г. вече и по проект е заложен така като балансиран. Същото е стремежът за плавно увеличаване на доходите в сектор образование, а вече и в сектора на държавната администрация. Това също е добре. Същото е това, че ще се увеличат и приходната част на бюджета и приходите. Същото е поддържане на една устойчивост и тук нека да кажа, че поддържа я един устойчив растеж. Дотук добре, обаче има от същото, че и повече, за неща, които не бихме искали да ги виждаме в бюджета и за които се надявахме, че все пак ще има някакво развитие в положителна посока\", заяви още Цонев.Той посочи, че ДПС няма да подкрепи бюджет 2020 г. „Добронамерени сме“.  \r\nДеница КИТАНОВА", "date": "2019.11.13", "title": "Йордан Цонев, ДПС: Трябваше да има реформи, които  да бъдат финансирани от бюджета"}
{"url": "http://www.focus-news.net/news/2019/11/13/2719162/press-24-makedoniya-ot-darvo-kray-podgoritsa-zapochna-da-izvira-voda.html", "text": "В разположеното на около пет километра от черногорската столица Подгорица село Диноша е забелязан необичаен феномен – от дърво е започнало да тече вода, предава скопската електронна медия  Press 24 . \r\nМесните наричат дървото дар от Бога и от Майката природа. Оказва се, че за явлението има рационално обяснение – корените на дървото са разположени върху извор, който прелива през дъждовния сезон. Така всъщност водата прониква през дънера, който служи като един вид тръба – нещо, което няма как да се случи, ако дървото не беше старо и с голям брой кухини.  \r\nЕкспертите обясняват, че този природен феномен продължава над 150 години. \r\n \r\n Тереза Герова", "date": "2019.11.13", "title": "Press 24 (Македония): От дърво край Подгорица започна да извира вода"}
{"url": "http://www.focus-news.net/news/2019/11/13/2719168/v-sofiya-shte-se-sastoi-premierata-na-knigata-vrata-na-bogovete-yuzhna-amerika-istorii-ot-zemyata-na-inkite-na-19-noemvri.html", "text": "В София ще се състои премиерата на книгата „Врата на боговете. Южна Америка - истории от земята на инките“. Събитието ще се проведе на 19 ноември 2019 г. от 18.30 часа в книжен център „Гринуич” на бул. „Витоша” 37. Това съобщиха от  Българския антарктически институт . \r\nНовата книга на Гергана Лаптева „Врата на боговете – Южна Америка, истории от земята на инките” е едно пътуване, разказващо истории скрити между бреговете на Атлантическия и Тихия океан. Вълнуващ и необикновен разказ, отвеждащ ни към едни от най-красивите места в Южна Америка, от водопадите Игуасу и Рио де Жанейро в Бразилия, през древната столица на инките Куско, загадъчният Мачу Пикчу и плаващите острови Урос в Перу, преминавайки през Ла Пас, Тиуанако и достигайки до мистичното езеро Титикака в Боливия, считано за родно място на Слънцето и дало началото на една империя.  \r\nСтраниците ни пренасят в Америка преди Колумб, в свят на древни племена живели векове наред необезпокоявани в пълен синхрон с природата, създали една от най-могъщите цивилизации в историята и почитали бога на Слънцето и Луната. Наред с това ни разкриват съвременния облик и очарование на тези южноамерикански държави. Впечатленията на автора са изкусно преплетени с интересни факти от миналото и настоящето, показващи различните лица на местностите и градовете. \r\nКнигата е своеобразно продължение на излязлата преди година „Посока юг – пътуване към Антарктида”, която проследява пътя, който изминават българските полярници, преминавайки през Аржентина и Чили, Патагония и Огнена земя, Магелановия проход и пролива на Дрейк, за да достигнат до о-в Ливингстън, където се намира антарктическата ни база.", "date": "2019.11.13", "title": "В София ще се състои премиерата на книгата „Врата на боговете. Южна Америка - истории от земята на инките“ на 19 ноември"}
{"url": "http://www.focus-news.net/news/2019/11/13/2719169/3500-domakinstva-v-kvartalite-suhodol-i-gorna-banya-ostanaha-bez-tok-zaradi-skasani-kabeli-ot-stroitelni-firmi.html", "text": "Несъобразени изкопни работи на строителни фирми в сряда сутринта скъсаха два кабела 20 киловолта на ЧЕЗ Разпределение, в резултат на което за общо 90 минути прекъсна електрозахранването на около 3500 клиенти в столичните квартали „Суходол“ и „Горна баня“. Това съобщиха от пресцентъра на  ЧЕЗ . \r\nЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл: кlienti@cez-rp.bg.", "date": "2019.11.13", "title": "3500 домакинства в кварталите „Суходол“ и „Горна баня“ останаха без ток заради скъсани кабели от строителни фирми"}
{"url": "http://www.focus-news.net/news/2019/11/13/2719123/ea-daily-do-kakvo-mozhe-da-dovedat-zaigravaniyata-na-srabskite-vlasti-s-nato.html", "text": "Преди няколко дни Министерството на отбраната на Сърбия съобщи, че е завършило процедурата по приемането на втория Индивидуален план за партньорство с НАТО (IPAP). Този план бе подписан през 2014 година и е висша форма на сътрудничество с тази организация за всички страни, които все още не са част от Северноатлантическия военен блок. Според информация на Министерството на външните работи на Сърбия, подписването на втория цикъл на ИПАП е поредното потвърждение на засилването на партньорските отношения между Сърбия и НАТО, пише руското електронно издание  EA Daily  в материал, представен без редакторска намеса. \r\nИ двете страни се съгласиха, че първото ниво на споразумението е изпълнено успешно. Искам да припомня, че споразумението IPAP, подобно на SOFA (Споразумението за статута на силите) е международен договор, който урежда правния статус на въоръжените сили на една държава или военен блок, докато са на територията на друга държава), беше подписано през 2014 г. почти тайно от сръбската общественост, която никой не е информирал за подготовката на такова политическо решение. Властите подписаха документа без излишен шум, защото повечето сръбски граждани се противопоставят на всякакъв вид сътрудничество с НАТО. Възниква въпросът кой е упълномощил сръбските власти да подписват споразумения с НАТО и защо го правят против волята на гражданите, които представляват? Според проучвания на общественото мнение над 80% от населението на Сърбия е против сближаването с алианса и Атова не е изненадващо, тъй като НАТО извърши агресия срещу тяхната страна. \r\nСръбската общественост все още не е запозната със съдържанието на новия документ, който беше подписан с Алианса, тъй като все още не е публикуван в публичното пространство. Министерството на външните работи съобщи, че скоро текстът ще се появи на официалния му уебсайт. \r\nНезависимо от това населението на Сърбия трябва да знае, че IPAP обхваща различни области, свързани с живота на определено общество и благодарение на това всъщност контролира всички социални процеси. Ключовият момент е реформата на цялата система за отбрана. \r\nВ допълнение към външната политика и сферата на сигурността чрез IPAP Сърбия се ангажира да сътрудничи на НАТО по въпроси на регионалното сътрудничество, вътрешната политика, науката, медиите, европейската интеграция, върховенството на закона, публичната дипломация, икономическите реформи, борбата с тероризма, защитата на правата на човека, извънредните ситуации и премахването излишно оръжие, информационни кампании, подобряване на положението на ромите, защита на данните и т.н. Въз основа на гореизложеното може да се заключи, че подписаните споразумения осигуряват пълна свобода на НАТО за планиране и контрол на всички процеси в сръбското общество. Към това трябва да добавим факта, че настоящият режим в Белград осигури дипломатически статут на военните от НАТО и им позволи да използват военната ни инфраструктура. \r\nСпоред информация на Министерството на външните работи, новият план IPAP се допълва от нови дейности в областта на военно-техническото и научното сътрудничество, както и киберсигурността. Как са представени тези нови моменти в наскоро подписаното споразумение, все още не знаем. Но сега е ясно, че мерките на НАТО касаят всички стратегически въпроси и засягат държавния суверенитет на страната. \r\nПрез последните седем години бяха проведени 112 съвместни военни учения между въоръжените сили на Сърбия и НАТО, включително първите мащабни учения на „Алианса“ в Сърбия („Сърбия-2018“) за справяне с извънредни ситуации. \r\nОт 2015 г. динамиката на сътрудничеството с НАТО се ускорява и посещенията на служители на организацията в Сърбия стават по-чести. Наскоро делегация на сръбския парламент посети централата на Алианса в Брюксел. По време на това посещение страните обсъдиха новото споразумение IPAP. Според мен НАТО в следващия период ще концентрира допълнителни усилия за подобряване на имиджа си в Сърбия. Тъй като повечето сръбски граждани имат негативно отношение към тази организация и спомените за бомбардировките през 1999 г. са все още свежи, съмнявам се, че тази пропаганда ще бъде ефективна. Но ръководството на НАТО знае, че отношението на сръбското население към Алианса е проблем за него и ще се опита да намери начин да намали негативното настроение на сърбите. Скоро ще се проведе Седмицата на НАТО в Белград - събитие, организирано от Центъра за евроатлантически изследвания ежегодно в продължение на седем години като своеобразна промоция на Съюза. Очаквам НАТО също да засили дейностите си в областта на публичната дипломация. \r\nАко говорим за стратегически планове, те се развиват по модела на привличане в организацията на онези балкански страни, които все още не са нейни участници. Черна гора, без референдум и против волята на мнозинството от гражданите, беше завлечена в НАТО с политическото решение на своето ръководство. Македония също се движи по този път, докато Босна и Херцеговина се опитва да преодолее съпротивата на Република Сръбска. В същото време позицията на Сърбия е ключова за интеграцията на целия регион в Северноатлантическия алианс. Докато Сърбия е извън НАТО, малко вероятно е да се постигне вътрешен босненски консенсус по този въпрос. Ако Сърбия следва пътя на присъединяването към НАТО, тогава Босна и Херцеговина ще я следва. Повратният момент ще бъде отношението на сръбското правителство към Косово и Метохия. Ако официален Белград подпише споразумение с Прищина, независимо дали става въпрос за „всеобхватно споразумение за нормализиране на отношенията“, което предполага „разграничаване на Косово“ или споразумение за „модела на двете Германии“, за което наскоро започна да се говори с нова сила, Косово веднага ще стане част НАТО. \r\n \r\nДрагана Трифкович е директор на Центъра за геостратегически изследвания (Белград) \r\n \r\nПревод и редакция:", "date": "2019.11.13", "title": "EA Daily: До какво може да доведат заиграванията на сръбските власти с НАТО"}
{"url": "http://www.focus-news.net/news/2019/11/13/2719171/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Екип на „Гранична полиция” извършва проверки край село Гърляно.  \r\nВенцеслав ИЛЧЕВ", "date": "2019.11.13", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/11/13/2719170/informatsionna-sreshta-za-rekonstruktsiyata-na-chast-ot-bulevard-demokratsiya-shte-se-sastoi-v-burgas-na-14-noemvri.html", "text": "Общината организира информационна среща за съобщаване на всички подробности по предстоящата реконструкция на част от централния булевард „Демокрация“. Това съобщиха от пресцентъра на  Община Бургас . Тя ще се проведе на 14 ноември от 17.30 часа в зала „Георги Баев\" на Културен център „Морско казино\". В срещата ще участват зам.-кметовете Чанка Коралска и Руска Бояджиева. Поканени са всички граждани с интерес по темата, за да зададат своите въпроси и да направят обосновани предложения.", "date": "2019.11.13", "title": "Информационна среща за реконструкцията на част от булевард „Демокрация“ ще се състои в Бургас на 14 ноември"}
{"url": "http://www.focus-news.net/news/2019/11/13/2719172/administrativen-sad-blagoevgrad-otlozhi-deloto-po-osporvane-izbora-na-obshtinski-savet-petrich.html", "text": "Административен съд – Благоевград отложи делото против избора на Общински съвет - Петрич, образувано по жалби на шестима кандидати за общински съветници. В открито заседание съдът докладва решение № 216-МИ на ОИК - Петрич от 12 ноември 2019 г., с което решение заличава за избран общински съветник Стоян Божинов, анулира издаденото удостоверение за избран за общински съветник на Божинов и обявява за избран за общински съветник Георги Стоилков. По силата на решението на ОИК - Петрич, съдът заличи като заинтересована страна по делото Стоян Божинов и конституира като такъв Георги Стоилков. В качеството си на страна по делото, Стоилков трябва да бъде призован и запознат с преписката по делото по законоустановения ред. \r\nДелото ще се гледа в открито съдебно заседание, насрочено за 18.ноември 2019 година от 15.00 часа. На първото заседание в съдебна зала се явиха всички жалбоподатели, както и трима от новоизбраните за общински съветници по силата на оспореното решение на ОИК, като заинтересовани страни. \r\nЖалби против решение № 177-МИ от 28 октомври 2019 г. на Общинска избирателна комисия - Петрич за обявяване на избрани за общински съветници в община Петрич в Административен съд – Благоевград  постъпиха от Туфчо Сандъкчиев, кандидат за общински съветник от ПП ССД, Борис Лазаров – кандидат за общински съветник от ПП ВМРО, Васил Божанин – кандидат за общински съветник от ПП СДС, Георги Ичконов, кандидат за общински съветник от ПП Българска нова демокрация, Янко Стоянов – кандидат за общински съветник от ПП ГЕБР и Любомир Георгиев, кандидат за общински съветник от Местна Коалиция „БСП за България /Възраждане/“ оспориха. Доводите на жалбоподателите са за некоректно отчитане на действителни като недействителни бюлетини и оспорват истинността на протоколите на всичките 96 на брой секционни избирателни комисии на територията на община Петрич.", "date": "2019.11.13", "title": "Административен съд – Благоевград отложи делото по оспорване избора на Общински съвет - Петрич"}
{"url": "http://www.focus-news.net/news/2019/11/13/2719165/prezidentat-na-namibiya-pokani-balgarskiya-biznes-da-investira-v-stranata-mu.html", "text": "Заместник министър-председателят и министър на външните работи Екатерина Захариева разговаря във Виндхук с президента на Република Намибия - Хаге Готфрид Гейнгоб. Това съобщиха от пресцентъра на  Министерството на външните работи . Това е първо посещение на външен министър на България в страната.  \r\n„Благодаря за помощта на България в борбата ни за независимост.  Ние сме приятелски държави. Сега отношенията ни трябва да бъдат издигнати в нова фаза - в икономиката. Инвестирайте в нашата мирна и демократична страна”, заяви президентът Гейнгоб. На срещата присъстваше и министър-председателят на Намибия г-жа Сара Кугуингелуа.  \r\n„България ви подкрепяше в борбата за независимост, ние бяхме едни от първите страни, които признаха вашата държава през 1990 година. Да се фокусираме на връзките между бизнеса и между младите”, призова Захариева.   \r\nТя добави, че Намибия може да разчита на съдействие и на европейско ниво в областта на политиката за младите хора, образованието и  културата, тъй като това ще са ресорите на бъдещия български еврокомисар Мария Габриел.  \r\nБългарският вицепремиер добави, че сме четвърти по икономически растеж в ЕС и че десетки намибийци са завършили у нас висшето си образование, а сега страната ни е готова отново да дава стипендии за студенти от Африка, особено в областта на инженерните науки и високите технологии.  \r\nПрезидентът Гейнгоб заяви, че разчита на опита на България в политиките към младите хора. „Имаме висока младежка безработица, образованието ни все още не съответства на нуждите на пазара на труда. А и младите хора не са подготвени да стартират свой бизнес. Насърчаването на иновациите и добавянето на стойност съм суровините, които добиваме, е важно. Младежта в нашата страна трябва да бъде ангажирана”, посочи Гейнгоб. \r\nПо време на разговора бяха откроени като потенциални теми за сътрудничество още селското стопанство, туризмът, изграждането на старт-ап компании и проектите  в подкрепа на овластяването на жените. И двете страни изразиха готовност да работят за развитие на договорно-правната база между България и Намибия.", "date": "2019.11.13", "title": "Президентът на Намибия покани българския бизнес да инвестира в страната му"}
{"url": "http://www.focus-news.net/news/2019/11/13/2719177/kmetat-na-obshtina-dobrich-yordan-yordanov-i-proektat-chudnata-gradina-sa-sred-finalistite-za-mezhdunarodnite-nagradi-za-2019-g-na-instituta-za-inovatsii-v-politikata.html", "text": "Кметът на Общината Йордан Йорданов и проектът „Чудната градина – социално предприятие за повече възможности“ са сред 80-те финалисти в осем категории за международните награди за 2019 година на Института за иновации в политиката, предаде кореспондент на  Радио „Фокус” – Варна . Вотът за наградите е на жури от 1 067 граждани на Европа. Победителите ще бъдат съобщени на 4 декември тази година на официална церемония в Берлин.  \r\n„Чудната градина“ е първото социално предприятие в Добрич, което осигурява работа на младежи с увреждания. Мария Методиева, председател на Фондация „Св. Николай Чудотворец“, стои плътно зад инициативата. Младежите са превърнали един запустял терен в плодородна земя. Произвеждат цветя и зеленчуци. Теренът е предоставен от Община град Добрич. Инициативата е започвана няколко пъти, но в по-малък мащаб. Инициаторите са си представяли една оранжерия в малко дворче с няколко човека, които се грижат за продукцията. Сега оранжериите са повече и теренът – немалък. С помощта на дарители дейностите се развиват и усъвършенстват. Хората, които работят в „Чудната градина“, са над 20. Най-младият е на 19 години, а най-възрастният - на 54.  \r\nПрез 2018 година Община град Добрич отново бе сред финалистите за международните награди на Института за иновации в политиката за форума „Добрич в бъдеще време“. \r\nЖулиета НИКОЛОВА", "date": "2019.11.13", "title": "Кметът на Община Добрич Йордан Йорданов и проектът „Чудната градина“ са сред финалистите за международните награди за 2019 г. на Института за иновации в политиката"}
{"url": "http://www.focus-news.net/news/2019/11/13/2719176/piesata-krivorazbranata-tsivilizatsiya-shte-bade-predstavena-ot-uchenitsi-vav-veliko-tarnovo-s-blagotvoritelna-tsel.html", "text": "Благотворително представяне на пиесата „Криворазбраната цивилизация“ по Добри Войников подготвят младежи от Велико Търново. Инициативата е в подкрепа на фондация „Искам бебе“, а събраните от спектакъла пари ще бъдат дарени на двойка с репродуктивни проблеми от града. Това разказа за  Радио „Фокус“ – Велико Търново  Вероника Михайлова, координатор на фондацията на местно ниво. Тя уточни, че учениците от театралната студия при Езикова гимназия „Проф. д-р Асен Златаров“, заедно със своя ръководител Веселин Василев, са я потърсили сами. „Те предложиха тази постановка да бъде играна благотворително за подкрепа на двойките с репродуктивни проблеми във Велико Търново. Ние, като част от фондация „Искам бебе“ на местно ниво, приехме с удоволствие. Това е нещо неочаквано, нещо, което не сме планирали като календар тази година да се осъществи, но сме много благодарни и на читалището, защото ни предоставя залата за втори път за безвъзмездно ползване. Благодарни сме и на учениците от гимназията, както и на г-н  Василев за този жест, който той оказва към нас“, допълни Михайлова. \r\nПостановката ще бъде представена на сцената на читалище „Искра“ на 14 ноември от 18.00 часа. \r\nЛуиза ТРАНЧЕВА", "date": "2019.11.13", "title": "Пиесата „Криворазбраната цивилизация“ ще бъде представена от ученици във Велико Търново с благотворителна цел"}
{"url": "http://www.focus-news.net/news/2019/11/13/2719178/zhena-e-zaginala-pri-pozhar-v-kashta-vav-varna.html", "text": "Жена е загинала при пожар във Варна. Това съобщиха от  ОДМВР - Варна . Сигналът за пожара е подаден тази сутрин около 07.30 часа на телефон 112. Съобщено е за пожар в стая от къща, намираща се в м-ст Зеленика във Варна. На място са изпратени сили на РДПБЗН - Варна, които установяват, че става дума за запалено електрическо одеяло и матрак. Установено е, че жена (на 66 г.), живуща на адреса, е починала.  \r\nИзясняват се причините и обстоятелствата около инцидента, както и причината за смъртта на жената. По случая има образувано дсъдебно производство.", "date": "2019.11.13", "title": "Жена е загинала при пожар в къща във Варна"}
{"url": "http://www.focus-news.net/news/2019/11/13/2719180/tass-nasa-se-otkaza-ot-neofitsialnoto-naimenovanie-na-tselta-na-new-horizons-zaradi-asotsiatsiya-s-natsizma.html", "text": "НАСА се отказа от неофициалното наименование на целта на New Horizons заради асоциация с нацизма, предава  ТАСС. \r\nСега най-отдалеченият обект от Слънцето, до който е стигал направен от човека космически апарат, се нарича не „Ултима Туле“, а „Ароток“. \r\nВ момента на изстрелване на апарата на НАСА New Horizons през 2015 година, специалистите все още не бяха решили напълно всички негови цели. Първоначално апаратът трябваше да изследва Плутон и неговия спътник Харон, но НАСА планираше да определи следващия обект на изследване по време на полета на New Horizons.  \r\nТе бяха „спасени“ от телескопа „Хъбъл“, който през 2014 година откри астероида 2014 MU69 край Нептун, до където апаратът беше сигурно, че ще достигне, за разлика от други потенциални цели. Към него беше насочена мисията. \r\nПървоначално астрономите нарекоха астероида РТ1- от английските думи “potential target”, „потенциална цел“. След това започнаха да го наричат неофициално „Ултима Туле“- в чест на митичен остров, който, според античните представи се намира на края на обитаемия свят. \r\nНо през 2018 година журналист в списание Newsweek обръща внимание на това, че фразата „Ултима Туле“ е използвана не само от древните гърци. През XX век фразата е използвана активно в пропагандата на нацистите. Така те наричат древната прародина на арийската раса.   \r\nКато резултат започва обществена дискусия, в която част от учените са убедени, че не трябва да се обръща внимание на негативното допълнително значение и „Ултима Туле“ трябва да стане официалното наименование. Други учени са категорично против всякаква, дори косвена връзка с нацистката идеология.  \r\nНАСА зае позицията на последните и на 12 ноември официално нарече 2014 MU69 „Ароток“. На езика на алгонкинските народи, които са най-многобройните индиански народи, тази дума означава „небе“. Езикът за наименуване на обекта е избран заради това, че тези индианци и по-точно племето паухатан, са обитавали щата Мериленд, където сега се намира контролният център на мисията New Horizons.  \r\nУчените се надяват, че „Арокот“ като вид „градивен елемент“ за формирането на планети ще им помогне за по-доброто разбиране на този процес.", "date": "2019.11.13", "title": "ТАСС: НАСА се отказа от неофициалното наименование на целта на New Horizons заради асоциация с нацизма"}
{"url": "http://www.focus-news.net/news/2019/11/13/2719181/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-na-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на границата с Турция на ГКПП „Капитан Андреево“, ГКПП „Лесово“ и на границата с Румъния на ГКПП „Дунав мост“ и  ГКПП „Дунав мост-2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа.  На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.11.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и на ГКПП „Дунав мост“ и  ГКПП „Дунав мост-2“"}
{"url": "http://www.focus-news.net/news/2019/11/13/2719174/dragomir-stoynev-bsp-mnogo-bih-se-radval-prez-tazi-godina-da-vidya-proslovutata-tol-sistema-dano-samo-predi-tova-chovechestvoto-ne-kolonizira-mars.html", "text": "Много бих се радвал през тази година да видя прословутата тол система, дано само преди това човечеството не колонизира Марс. Това каза зам.-председателят на ПГ на \"БСП за България\" Драгомир Стойнев по време на дебата по бюджет 2020 г., предаде репортер на  Агенция \"Фокус\" . \"Преди малко бе споменато, че законопреоктът няма наименование. Съвсем нормално е, защото няма разлика между предишния и сегашния. В определени сектори има номинално увеличение на разходите, но за това няма конкретна статистика\", каза още Стойнев. \"С една дума липсата на реформи е очевидна. Няма как да се съгласим, че бюджетът не трябва да финансира реформи. Точно това е документът, който трябва да финансира политиките на правителството, ако желае разбира се, да прави реформи\", посочи още зам.-председателят на ПГ на \"БСП за България\". Според него приоритетите са хубаво нещо. \"Един от основните е чакалнята на чакалнята за Еврозоната. Това показва колко нашите европейски партньори вярват в способностите на това правителство\", посочи Стойнев. Той попита как е възможно да имаме балансиран бюджет при една задаваща се криза.  \r\nДеница КИТАНОВА", "date": "2019.11.13", "title": "Драгомир Стойнев, БСП: Много бих се радвал през тази година да видя прословутата тол система, дано само преди това човечеството не колонизира Марс"}
{"url": "http://www.focus-news.net/news/2019/11/13/2719173/tass-nad-80-ot-venetsiya-e-pod-voda.html", "text": "Поради силните дъждове през нощта нивата на водата във Венеция се повиши до 183 см, в резултат на което повече от 80% от града останаха под вода, съобщава  TACC . \r\nПлощад „Сен Марко“ е ицяло наводнен, като в района му водата се е покачила с един метър.  \r\nУправителят на региона Венето Лука Дзая описа ситуацията като „апокалиптична\", а щетите „невероятни и плашещи\". Кметът на града Луиджи Бруняро призова жителите му да не излизат навън. Градските власти обявиха извънредно положение. \r\nДвама души за загинали в резултат на наводненията, които удариха Венеция в последните часове. Една от жертвите вероятно е загинала от токов удар, след като лицето е включило електрическа помпа в наводнения си дом в опит да възпрепятства продължаващото повишаване на нивата на водата. \r\nВенеция е засегната от рекордно наводнение, причинено от прилив. От градския център за наблюдение на приливите и отливите предупредиха, че нивата на водата се очаква да достигнат или дори да надминат височина от 1,9 метра. \r\n„В момента сме изправени пред изключително висок прилив. Всички са мобилизирани да се справят с извънредната ситуация\", написа по-рано кметът на Венеция Луиджи Бруняро в социалната мрежа „Туитър“. \r\n \r\n Тереза Герова", "date": "2019.11.13", "title": "ТАСС: Над 80% от Венеция е под вода"}
{"url": "http://www.focus-news.net/news/2019/11/13/2719183/lek-avtomobil-e-katastrofiral-mezhdu-selata-parvomay-i-zlatarevo-v-oblast-blagoevgrad-shofyorat-e-otkaran-v-bolnitsa.html", "text": "Лек автомобил е катастрофирал между селата Първомай и Златарево, шофьорът е откаран в болница. Това съобщиха от  ОДМВР - Благоевград . Сигналът за катастрофата е подаден около 12.56 часа днес. По първоначална информация е катастрофирал лек автомобил, който се е ударил в мантинела и е излязъл в страни от пътното платно. Водачът на автомобила е транспортиран за оказване на медицинска помощ в МБАЛ - Петрич. Движението в района е нормално.", "date": "2019.11.13", "title": "Лек автомобил е катастрофирал между селата Първомай и Златарево в област Благоевград, шофьорът е откаран в болница"}
{"url": "http://www.focus-news.net/news/2019/11/13/2719186/orf-operatsiyata-na-zhan-klod-yunker-e-preminala-dobre.html", "text": "Операцията по аневризма на председателя на Европейската комисия Жан-Клод Юнкер е преминала добре според официалните данни, предава  ORF , най-голямата обществена медия в Австрия. \r\n64-годишният политик ще може да напусне интензивното отделение още в рамките на деня, един ден след тежката операция, на която бе подложен, заяви говорителят му в Брюксел. Кога Юнкер може да възобнови работата зависи от това колко бързо ще се възстанови. \r\n \r\n Тереза Герова", "date": "2019.11.13", "title": "ORF: Операцията на Жан-Клод Юнкер е преминала добре"}
{"url": "http://www.focus-news.net/news/2019/11/13/2719182/parlamentat-udalzhi-rabotnoto-si-vreme-do-priemane-na-zakona-za-darzhavniya-byudzhet-na-parvo-chetene.html", "text": "Парламентът удължи работното си време до приемане на Закона за държавния бюджет на първо четене, предаде репортер на  Агенция „Фокус“ .  Предложението направи председателят на Бюджетна комисия Менда Стоянова. „За“ него гласуваха 104 народни представители, „против“ – 24  и „въздържали се“ – 24, с което то бе прието.  \r\nДеница кИТАНОВА", "date": "2019.11.13", "title": "Парламентът удължи работното си време до приемане на Закона за държавния бюджет на първо четене"}
{"url": "http://www.focus-news.net/news/2019/11/13/2719187/otkriha-tyaloto-na-izgubenata-v-rila-zhena.html", "text": "Откриха тялото на изгубената в Рила жена. Това потвърдиха за  Агенция \"Фокус\"  от Планинската спасителна служба. Тялото на 64-годишната жена е намерено в района на Рилския манастир преди около половин час.  \r\nЗорница КОСТАДИНОВА", "date": "2019.11.13", "title": "Откриха тялото на изгубената в Рила жена"}
{"url": "http://www.focus-news.net/news/2019/11/13/2719188/golyamo-kolichestvo-narkotitsi-sa-izzeti-pri-spetsializirani-politseyski-operatsii-v-oblast-plovdiv.html", "text": "Голямо количество наркотици са иззети при специализирани полицейски операции в област Пловдив. Това съобщиха от пресцентъра на  МВР . Две паралелни спецакции срещу разпространението и употребата на наркотични вещества са проведени от служители на областната дирекция на МВР в понеделник. В рамките на едната операция, под наблюдение на Окръжната прокуратура, разследващи от отдел „Криминална полиция“ иззели над 1200 грама марихуана, 20 грама кокаин, електронна везна и парична сума от апартамент в квартал „Кършияка“. По случая е образувано досъдебно производство. В полицейския арест са били отведени 24-годишна жена и мъже на 21 и 25 години. С прокурорско постановление срокът на задържане на последните двама е удължен до 72 часа. В хода на другата акция полицаи от Шесто РУ извършили претърсване на адреса на 38-годишен криминално проявен и осъждан мъж от квартал „Столипиново“. Там били открити над 80 пакетчета амфетамин с тегло близо 60 грама, около 14 грама марихуана, пари, електронна везна и други веществени доказателства за осъществяваната незаконна дейност. По разпореждане на Районната прокуратура срещу пловдивчанина е образувано бързо производство. След първоначално 24-часово задържане, той е отведен в ареста за срок до 72 часа.", "date": "2019.11.13", "title": "Голямо количество наркотици са иззети при специализирани полицейски операции в област Пловдив"}
{"url": "http://www.focus-news.net/news/2019/11/13/2719184/sport-yogi-lyov-s-problemi-v-zashtita.html", "text": "Селекционерът на Германия Йоаким Льов има доста проблеми с контузени играчи, особено в ариегарда на тима преди мачовете с Беларус и Северна Ирландия. Поради тази причина Льов не повика Тимо Керер, Никлас Зюле, Марсел Халстенберг и Антонио Рюдигер. Въпреки това той не повика Матс Хумелс, а реши да заложи на Никлас Щарк от Херта и Робин Кох от Фрайбург. За последните 2 квалификации ще отсъстват още Кевин Трап, Юлиан Дракслер и Лерой Сане. Проблеми имат и Кай Хаверц и Марко Ройс, но все пак е по-вероятно да бъдат готови за решаващите заключителни двубои. Ако Холандия победи Северна Ирландия, Бундестима може да се класира дори с равенство срещу Беларус още в събота за Евро 2020. „И двата отбора направиха живота ни не толкова лесен, особено първите мачове в групата, но ние ще спечелим и двата двубоя у дома и ще се класираме. Преди всичко, разбира се, това е най-важната ни задача, така че искаме да спечелим двата мача и ще дадем всичко от нас за да го постигнем\", оптимист е световният шампион от 2014 година.", "date": "2019.11.13", "title": "Спорт: Йоги Льов с проблеми в защита"}
{"url": "http://www.focus-news.net/news/2019/11/13/2719175/afp-ursula-fon-der-layen-promeni-resora-zashtita-na-evropeyskiya-nachin-na-zhivot.html", "text": "Новоизбраният председател на Европейската комисия Урсула фон дер Лайен промени противоречивото наименование на ресора „Защита на европейския начин на живот“ на фона на критиките за крайнодясна конотация, предава  AFP . \r\nУрсула фон дер Лейен се съгласи да промени ресора на „Насърчаване на европейския начин на живот“. Постът ще бъде поверен на Маргаритис Схинас, поясни говорител на Урсула фон дер Лайен. \r\nОчаква се новият състав на Комисията да започне работа следващия месец. \r\n \r\n Тереза Герова", "date": "2019.11.13", "title": "AFP: Урсула фон дер Лайен промени ресора „Защита на европейския начин на живот“"}
{"url": "http://www.focus-news.net/news/2019/11/13/2719189/prekrateno-e-deloto-obrazuvano-po-zhalba-protiv-reshenie-na-oik-miziya-za-izbor-na-kmet-na-selo-krushovitsa.html", "text": "С определение, постановено в съдебно заседание днес Административен съд – Враца остави без разглеждане жалбата на Стилян Илиянов Станьов, против Решение № 147-МИ/04 ноември 2019 г. на ОИК – Мизия за избор на кмет на с. Крушовица и прекрати производството по адм. д. № 793/2019 г., поради оттегляне на жалбата. Това съобщиха от пресцентъра на  Административен съд – Враца .", "date": "2019.11.13", "title": "Прекратено е делото, образувано по жалба против решение на ОИК – Мизия за избор на кмет на село Крушовица"}
{"url": "http://www.focus-news.net/news/2019/11/13/2719190/vazstanoveno-e-dvizhenieto-pri-km-356-na-avtomagistrala-hemus-v-posoka-sofiya.html", "text": "Възстановено е движението при км 356 на автомагистрала „Хемус“ в посока София. Това съобщиха от пресцентъра на  Агенция „Пътна инфраструктура“ .", "date": "2019.11.13", "title": "Възстановено е движението при км 356 на автомагистрала „Хемус“ в посока София"}
{"url": "http://www.focus-news.net/news/2019/11/13/2719192/dve-leki-katastrofi-sa-stanali-na-patya-kyustendil-sofiya-v-rayona-na-selo-tsarvenyano.html", "text": "Две леки катастрофи са станали на пътя Кюстендил – София в района на село Цървеняно. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. При единия инцидент няма пострадали, а при другия пътничка се преглежда от екип на „Спешен център” – Кюстендил. Не са въвеждани ограничения за движението на моторни превозни средства в района. Водачите трябва да шофират с повишено внимание, движението е затруднено поради обслужване на произшествието.  \r\nВенцеслав ИЛЧЕВ", "date": "2019.11.13", "title": "Две леки катастрофи са станали на пътя Кюстендил – София в района на село Цървеняно"}
{"url": "http://www.focus-news.net/news/2019/11/13/2719179/mvnr-navodneniyata-prichiniha-kritichna-situatsiya-v-mnogo-oblasti-v-italiya.html", "text": "Проливни дъждове и бури, придружени от силни ветрове, на места със скорост до 113 км/ч, предизвикаха множество наводнения в почти цяла Италия. Това съобщиха от пресцентъра на  Министерството на външните работи . По информация на българското посолство в Рим ситуацията е критична в много области.  \r\nНай-засегнати са южните райони, като в някои градове е обявен „червен код“ за опасност.  \r\nРекордно високо е нивото на водата във Венеция - 187 см, като това е най-високото ниво след наводнението през 1966 г. Пораженията след обилните валежи в града са тежки – освен потънали и изтласкани лодки до бреговете, водата е навлязла и вътре в базиликата „Сан Марко“. Съобщава се за два смъртни случая на остров Пелестрина.  \r\nВ Матера училищата са затворени, улиците в града са наводнени, вода и свлачища кал са навлезли в домовете на много домакинства. В област Пулия след изключително силния вятър и вълните на йонийския бряг, достигащи над 5 метра, има множество изкоренени дървета и срутени покриви. В почти цялата провинция училищата са затворени, а в Лече достъпът до паркове е забранен.  \r\nДнес отново се очакват проливни и интензивни дъждове. Има проблеми с телефонните връзки. В някои райони на Южен Тирол през нощта е паднал сняг и снежната покривка на места достига до 40 см. Трафикът е силно затруднен.  \r\nПрепоръчва се на българските граждани, пребиваващи в Италия или пътуващи за страната, да следят информациите за актуалната ситуация и по възможност да избягват засегнатите райони и най-вече Венеция и околностите.  \r\nПри необходимост от съдействие българските граждани могат да се свържат с посолството ни в Рим на телефони: +39 06 3224640, +39 06 3224643, както и с генералното ни консулство в Милано на телефони: +39 02 84942941, +39 333 7826043.", "date": "2019.11.13", "title": "МВнР: Наводненията причиниха критична ситуация в много области в Италия"}
{"url": "http://www.focus-news.net/news/2019/11/13/2719191/aleksandar-ivanov-gerb-byudzhet-2020-e-kolkoto-poveche-tolkova-poveche.html", "text": "Бюджет 2020 е „колкото повече, толкова повече“. Това каза народният представител от ПГ на ГЕРБ Александър Иванов по време на дебата за бюджет 2020 г., предаде репортер на  Агенция „Фокус“ . „Днес се чуха много тези от тази трибуна във връзка с плюсовете и минусите на бюджет 2020 г. Аз ще наблегна малко на положителната страна на бюджета, защото аз виждам прираста. Колкото повече, толкова повече“ ,посочи още Иванов.  \r\nСпоред него много факти са били изопачавани. „Средният размер на пенсията през 2020 г. се предвижда да премине 400 лв. и да достигне до 412.28 лв. Пак от юли 2020 г. минималният размер на пенсията се повишава от 219 лв. на 234 лв. От началото на мандата на правителството на Борисов минималната пенсия се е повишила с 46 %“, посочи още Иванова. По отношение на фискалните политики, Александър Иванов изтъкна, че основните цели на фискалната политика са намаляване на безработицата. „И тук има с какво да се похвалим и трябва да го прочетем най-достойно. За догодина рекордно ниски нива на безработицата. Намяляване и забавяне на инфлацията. Т.е. ръстът на доходите, които се бележат в бюджетната сфера и тези на учителите 17 % реално ще бъдат осезаеми върху трудовите възнаграждения и доходите“, каза още Иванов. Депутатът от ГЕРБ изтъкна, че се запазват ниските ставки на преките данъци. Той призова депутатите да подкрепят бюджет 2020 г., който е повече от сегашното, но и повече от това, кето е имало.  \r\nДеница КИТАНОВА", "date": "2019.11.13", "title": "Александър Иванов, ГЕРБ: Бюджет 2020 е „колкото повече, толкова повече“"}
{"url": "http://www.focus-news.net/news/2019/11/13/2719197/okrazhna-prokuratura-ruse-privleche-kato-obvinyaem-i-zadarzha-za-72-chasa-shofyora-prichinil-smartta-na-5-godishno-dete.html", "text": "Окръжна прокуратура – Русе води досъдебно производство, образувано на 12 ноември 2019 г., във връзка с пътно-транспортно произшествие, при което е причинена смъртта на 5-годишно дете в кв. „Долапите“ в Русе. Това съобщиха от  Апелативна прокуратура – Велико Търново . \r\nНа 13 ноември 2019 г. водачът на товарния автомобил П. С. – на 76 години, от Русе, е привлечен като обвиняем за престъпление по чл. 343, ал. 3 от НК. В обвинението са включени три нарушения на правилата за движение по пътищата, довели до смъртния резултат, както и бягство от местопроизшествието. \r\nПо делото са извършени огледи, иззети са веществени доказателства, изискани са справки и са разпитани свидетели. Назначени са съдебномедицинска и автотехническа експертиза.  \r\nС постановление на наблюдаващия прокурор от Окръжна прокуратура – Русе обвиняемият е задържан за срок до 72 часа. При задържането му е взето предвид и това, че до момента П. С. е осъждан два пъти за пътнотранспортни произшествия, като при първото е причинил смъртта на друг човек, а при второто пострадалият е получил наранявания, квалифицирани като средна телесна повреда. За сегашното му обвинение законът предвижда наказание лишаване от свобода за срок от 3 до 15 години и лишаване от право да се управлява МПС.  \r\nРазследването по делото продължава и се извършва от разследващ полицай в ОДМВР – Русе.", "date": "2019.11.13", "title": "Окръжна прокуратура – Русе привлече като обвиняем и задържа за 72 часа шофьора, причинил смъртта на 5-годишно дете"}
{"url": "http://www.focus-news.net/news/2019/11/13/2719196/ansa-med-italiya-vlastite-obyaviha-izvanredno-polozhenie-vav-venetsiya.html", "text": "Властите във Венеция обявиха извънредно положение заради наводненията, които оставиха над 80% от града под вода, предава италианската информационна агенция  ANSA MED . \r\nНивата на водата в града достигнаха до 187 см – близки до стойностите, отчетени при тежкото наводнение от 1966 г.  \r\n„Венеция е на колене\", заяви кметът на града Луиджи Бруняро в социалната мрежа „Туитър“. Базиликата Сан Марко е претърпяла сериозни щети, като целия град и островите... Нуждаем се от помощта на всеки, за да преминем през следващите няколко дни на изпитания\", написа Бруняро. \r\nУправителят на региона Венето Лука Дзая описа ситуацията като „апокалиптична\", а щетите „невероятни и плашещи\". Кметът на града Луиджи Бруняро призова жителите му да не излизат навън. Градските власти обявиха извънредно положение. \r\nДвама души за загинали в резултат на наводненията, които удариха Венеция в последните часове. Една от жертвите вероятно е загинала от токов удар, след като лицето е включило електрическа помпа в наводнения си дом в опит да възпрепятства продължаващото повишаване на нивата на водата. \r\nВенеция е засегната от рекордно наводнение, причинено от прилив. От градския център за наблюдение на приливите и отливите предупредиха, че нивата на водата се очаква да достигнат или дори да надминат височина от 1,9 метра. \r\n„В момента сме изправени пред изключително висок прилив. Всички са мобилизирани да се справят с извънредната ситуация\", написа по-рано кметът на Венеция Луиджи Бруняро в социалната мрежа „Туитър“. \r\n \r\n Тереза Герова", "date": "2019.11.13", "title": "ANSA MED (Италия): Властите обявиха извънредно положение във Венеция"}
{"url": "http://www.focus-news.net/news/2019/11/13/2719194/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на Общината инж. Костадин Варев, който спечели местния вот и започна третия си мандат. От него ще чуете какво е реализирано до сега и какво предстои. Ще продължим с разговор с кмета на село Габровица Кирил Симеонов за укрепването на свлачището край селото.  \r\nВъв втората част на предаването ще отделим минути за отбелязването на 50 години от обявяването на Белово за град. По темата наш събеседник ще бъде Севдалина Попова, директор на Историческия музей в Белово. От нея ще чуете какви бяха по-интересните инициативи по повод празника.  \r\n \r\n Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.11.13", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/11/13/2719185/veselin-mareshki-volya-svideteli-sme-na-30-epizod-ot-seriala-bezsmisleno-dardorene-i-cheshene-na-ezitsite-ot-koeto-nishto-realno-i-dobro-ne-sledva-za-naroda.html", "text": "Свидетели сме на 30 епизод от сериала „Безсмислено дърдорене и чешене на езиците“, от което нищо реално и добро не следва за народа. Това каза лидерът на „Воля“ Веселин Марешки по време на дебата по бюджет 2020 г., предаде репортер на  Агенция „Фокус“ . Той определи бюджета за 2020 г. като инерционен.  \r\nСпоред него са прави колегите му от БСП и ДПС, че не е достатъчно голям растежа и че трябва да се работи повече и нещо по-добро да се случва. „Прави сте чисто формално, като български граждани. Като политически партии нямате моралното право да го правите, защото колеги от ГЕРБ със същото право ви казват: „При вас какво беше?“, коментира още Марешки. Той посочи, че „Воля – Българските родолюбци“ ще подкрепят този бюджет.  \r\nДеница КИТАНОВА", "date": "2019.11.13", "title": "Веселин Марешки, „Воля“: Свидетели сме на 30 епизод от сериала „Безсмислено дърдорене и чешене на езиците“, от което нищо реално и добро не следва за народа"}
{"url": "http://www.focus-news.net/news/2019/11/13/2719193/darzhavnata-agentsiya-za-metrologichen-i-tehnicheski-nadzor-organizira-natsionalna-kampaniya-bezopasna-koleda.html", "text": "По традиция вече за осма поредна година Държавната агенция за метрологичен и технически надзор (ДАМТН) организира национална кампания „Безопасна Коледа“. Това съобщиха от пресцентъра на  агенцията . Тази година, кампанията ще бъде мащабна и ще стартира на 20 ноември. Акцентът на проверките ще е  безопасността на най-търсените продукти по време на коледните и новогодишните празници – играчки, електрически светлинни гирлянди и пиротехнически изделия. \r\nПо време на кампанията инспекторите на ДАМТН ще извършат съвместни проверки в градовете на територията на цялата страна. Ще се проверяват търговски обекти, в които са съсредоточени големи потребителски потоци и се разпространяват детски играчки, светлинни гирлянди и пиротехнически изделия. \r\nПри проверките ще се следи за наличие на маркировка за съответствие, инструкция за употреба, формални и видими несъответствия при играчките, които могат да се установят по време на проверката. Ще се обръща внимание и за наличие на обявени технически параметри, позволяващи безопасна употреба на светлинните гирлянди. \r\nПри миналогодишната кампания „Безопасна Коледа“ са били проверени общо: \r\n- 609 бр. играчки от различни категории, марки и модели. Несъответствия са установени при 235 бр. от тях. Без маркировка за съответствие са били 88 броя играчки; при 9 броя са установени несъответствия на съществени изисквания (видими несъответствия); 117 са били с инструкции за употреба, не съответстващи по обем и съдържание на изготвените от производителите; без обявено наименование и адрес на отговорния икономическия оператор са били 207 броя играчки.  \r\n- 639 различни по вид и модел електрически светлинни гирлянди: LED гирлянди, гирлянди с нажежаема жичка, светещи въжета/херметични гирлянди и др. По време на проверката в търговските обекти са установени несъответствия при 246 вида продукти. Най-често констатираното несъответствие е липса на инструкция за употреба на български език, което е установено при 118 вида гирлянди. Открити са 21 вида електрически гирлянди без СЕ маркировка за съответствие. 62 вида гирлянди са били с видими несъответствия, а  при 136 вида продукти са открити други несъответствия. \r\n- 309 пиротехнически изделия от категория F1, F2, F3, F4 и сценични пиротехнически изделия от категории Т1 и Т2. От тях 291 бр. са отговаряли на съответствията; при 51 бр. са открити несъответствия. В това число 16 бр. са били без маркировка за съответствие, а 13 бр. са били без инструкция за употреба на български език. \r\nАнализът на резултатите от проведената кампания „Безопасна Коледа“ в предходната 2018 година показа, че във временно разкрити търговски обекти, в предпразничния период на пазара се разпространяват несъответстващи играчки и светлинни гирлянди от нисък ценови клас. Те са били и с неясен произход. На основание на анализа на тези факти, ще се проведе и кампанията „Безопасна Коледа 2019“.  Основната цел на предстоящите проверки е да се гарантира безопасността на потребителите и да се съхрани доброто настроение на хората в празничните дни.", "date": "2019.11.13", "title": "Държавната агенция за метрологичен и технически надзор организира национална кампания „Безопасна Коледа“"}
{"url": "http://www.focus-news.net/news/2019/11/13/2719199/rayna-boyadzhieva-balgarska-asotsiatsiya-na-profesionalistite-po-zdravni-grizhi-varna-ne-se-chuvstvame-dostatachno-zashtiteni-pri-izpalnenie-na-sluzhebnite-si-zadalzheniya.html", "text": "Медицинските специалисти, не се чувстваме достатъчно защитени по време на изпълнение на служебните си задължения. Това заяви за  Радио „Фокус“ – Варна   Райна Бояджиева, председател на Регионална колегия – Варна на Българската асоциация на професионалистите по здравни грижи. Тя посочи, че поредният случай на насилие над медицински специалист, визирайки нападението на фелдшер в село Каменар, е доказателство за нуждата от спешни промени в законодателството по отношение посегателството на медицински лица. Райна Бояджиева допълни, че 50-годишният фелдшер работи от двадесет и пет години към центрове за спешна медицинска помощ и изпълнява съвестно задълженията си.  \r\n„Свидетели сме на поредно посегателство, извършено срещу медицински специалист, служител на Центъра за спешна помощ във  Варна по време на изпълнение на служебни задължения. В понеделник  при изпълнение на мисия за пациентка в с. Каменар,  дежурен фелдшер Христомир Куманов е нападнат вербално и бит по главата, гърдите и ръцете от синът на пациентката, който е от ромски произход. Въпреки посегателството пациентката е прегледана и медикирана. След инцидента колегата ни сподели, че не усеща толкова физическа, а изпитва болка само в душата“, коментира още Райна Бояджиева. Тя подчерта, че за инцидента е уведомен дежурен служител в Министерство на здравеопазването.  \r\n„Ние, медицинските специалисти, не се чувстваме достатъчно защитени по време на изпълнение на служебните ни задължения. Очевидно е, че само мерките от Наказателния кодекс не са ефективни. Апелираме да бъдат предприети широкомащабни действия, с участие на цялото ни общество за превенция на вербалната и физическата агресия срещу медици“, каза още Райна Бояджиева. \r\nДесислава ВАСИЛЕВА", "date": "2019.11.13", "title": "Райна Бояджиева, Българска асоциация на професионалистите по здравни грижи – Варна: Не се чувстваме достатъчно защитени при изпълнение на служебните си задължения"}
{"url": "http://www.focus-news.net/news/2019/11/13/2719198/sas-126-glasa-za-i-92-protiv-parlamentat-odobri-na-parvo-chetene-darzhavniya-byudzhet-za-2020-g.html", "text": "Със 126 гласа \"за\" и 92 \"против\" парламентът одобри на първо четене държавния бюджет за 2020 г., предаде репортер на  Агенция \"Фокус\" .  \r\nВ актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им. \r\nКлючови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването й през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета. \r\nДеница КИТАНОВА", "date": "2019.11.13", "title": "Със 126 гласа \"за\" и 92 \"против\" парламентът одобри на първо четене държавния бюджет за 2020 г."}
{"url": "http://www.focus-news.net/news/2019/11/13/2719203/zam-ministar-lozana-vasileva-shte-poseti-zhivotnovadno-stopanstvo-v-selo-petarnitsa-v-ramkite-na-kampaniyata-super-fermer.html", "text": "На 14 ноември, от 10.00 часа, заместник-министърът на земеделието, храните и горите Лозана Василева ще се срещне с ученици от Професионална гимназия по селско стопанство „Проф. Иван Иванов“ в животновъдното стопанство на Галина Мирчева в с. Петърница, община Долни Дъбник. На събитието ще присъства и заместник-министърът на образованието и науката Таня Михайлова, съобщиха от  Министерството на земеделието, храните и горите . Срещата е в рамките на инициативата на Министерство на земеделието, храните и горите в партньорство с Министерство на образованието и науката- „Супер фермер“. Тя е насочена към учениците от професионалните гимназии по селско стопанство, които на този етап от живота си правият своя професионален избор. Кампанията „Супер фермер“ се провежда на територията на цялата страна, под формата на „Дни на отворените врати“. Учениците ще посещават стопанства на земеделски производители, бенефициенти по Програмата за развитие на селските райони (2014-2020 г.), като те ще могат да се запознаят отблизо с дейността им.", "date": "2019.11.13", "title": "Зам-министър Лозана Василева ще посети животновъдно стопанство в село Петърница в рамките на кампанията „Супер фермер“"}
{"url": "http://www.focus-news.net/news/2019/11/13/2719201/vremenno-dvizhenieto-pri-km-36-po-pat-i-6-kyustendil-sofiya-v-uchastaka-konyavo-tsarvenyano-se-osashtestvyava-s-povisheno-vnimanie-poradi-paten-intsident.html", "text": "Временно движението при км 36 по път I-6 Кюстендил – София в участъка Коняво – Цървеняно се осъществява с повишено внимание поради пътен инцидент. Това съобщиха от пресцентъра на  Агенция \"Пътна инфраструктура\" . \r\nТрафикът се регулира от \"Пътна полиция\".", "date": "2019.11.13", "title": "Временно движението при км 36 по път I-6 Кюстендил – София в участъка Коняво – Цървеняно се осъществява с повишено внимание поради пътен инцидент"}
{"url": "http://www.focus-news.net/news/2019/11/13/2719195/tass-vav-frantsiya-pochitat-pametta-na-zhertvite-na-teroristichnite-napadeniya-ot-2015-godina.html", "text": "Във Франция почитат паметта на жертвите на терористичните атаки, извършени от „Ислямска държава“ на 13 ноември 2015 г. в Париж и предградието Сен Дени. При атентатите загинаха 130 души, припомня  TACC . \r\nОсновното шествие започна от „Стад де Франс“, където бе извършена първата атака, и продължи към концертната зала „Батаклан“ в Париж. На събитието присъстваха министърът на вътрешните работи на Франция Кристоф Кастанер, министърът на правосъдието на Никол Белубет, кметът на Париж Ан Идалго, както и близки на жертвите. Те положиха цветя на паметната плоча, издигната на стадиона през 2016 г. и с минута мълчание отдадоха почит към жертвите на терористичните атаки. \r\nФренският президент Еманюел Макрон изрази подкрепа за близките и приятелите на жертвите. „Нека си спомним обещанието, което дадохме на себе си - да останем обединени, за да не позволим на тези, които са извършиха, да спечелят. Нека си спомним 13 ноември и жертвите на тези атаки“, написа Макрон в социалната мрежа „Туитър“. \r\nМинистърът на вътрешните работи Лоран Нунес, изказвайки се в ефира на радиостанция France Inter , отбеляза, че „нивото на терористична опасност в страната остава високо\". „Заплахата се промени, прие други форми, но всички трябва да сме бдителни“, цитира агенцията думите му. \r\n \r\n Тереза Герова", "date": "2019.11.13", "title": "ТАСС: Във Франция почитат паметта на жертвите на терористичните нападения от 2015 година"}
{"url": "http://www.focus-news.net/news/2019/11/13/2719207/selek-klasira-operatsiya-na-gdnp-za-nay-dobrata-prez-parvoto-polugodie-na-tazi-godina.html", "text": "На втора и трета позиция са номинирани операции, осъществени с активното участие на ГДБОП, съобщиха от пресцентъра на  МВР . Изпълнителният директор на SELEC Снежана Малеева лично връчи грамотите на служителите, участвали в трите операции. На срещата присъстваха директорът на ГДНП гл.комисар Христо Терзийски, директорът на ГДБОП гл.комисар Ивайло Спиридонов, Светлин Данаилов, български офицер за връзка в SELEC. Класацията  е извършена от комисия, чиито членове се избират на ротационен принцип. За първото полугодие на настоящата година са разгледани 14 операции, предложени за награди, 5 от които - с участие на България. Операцията на ГДНП срещу телефонните измами, проведена на 18 април, в която се включи и Дирекция „Криминални разследвания“ на румънската полиция, бе оценена и обявена като най-добра операция за периода от Центъра за правоприлагане в Югоизточна Европа – SELEC. Припомняме, че операцията  бе осъществена на територията на България и Румъния и в нея участваха служители на ГДНП, ОДМВР-Велико Търново, на Бюрото за защита към главния прокурор, румънската полиция, румънската прокуратура. Съдействие в проведеното разследване оказаха Евроджъст и SELEC. В хода на действията бяха задържани петима българи, изпълнявали ролята на „мулета“, в Румъния – още  6 човека от най-високото йерархично ниво на групата, включително и ръководителят, както и над 23-ма „въртачи“, които постоянно набирали различни телефонни номера на територията на България. Разследването стартира през 2017 година и започна от Велико Търново. След като мащабите излязоха от територията на ОДМВР,  случаят бе поет от ГДНП. В действията се включиха и Специализираната прокуратура и румънските колеги. Според данните измамите, извършени от тази група са за над  2 милиона лева.Второ и трето място в класацията заеха две операции,  осъществени с активното участие на ГДБОП.  Едната бе проведена на 04.06.2019г., в рамките на която беше разкрита нелегална фабрика за производство на цигари в Tamines, Белгия. Това стана възможно благодарение на предоставена от ГДБОП информация за участие на български работници в нелегалното производство на цигари. В хода на действията бяха  задържани седем души, а от помещенията  - иззети над 26 млн.къса цигари, над 10 тона обработен тютюн, машини за производството на цигари, генератори и оборудване. Втората номинирана операция е по противодействие на наркоразпространението, проведена на 16 януари т.г. заедно с турските служби, при която в ТИР на ГКПП-Капъкуле, на изход от Турция към България, бяха задържани 67 кг хероин, укрити в специално изграден тайник в пода на ремаркето. Служителите на ГДБОП  провеждат активно разследване, след получена оперативна информация и установяват самоличността на българския гражданин, както и камиона, с който той се придвижва. \r\nSELEC е правоприемник на Регионалния център за борба с трансграничната престъпност на Инициативата за сътрудничество в Югоизточна Европа (SECI Център), работещ в Букурещ от 2000 г. В него членуват 12 страни - Албания, Босна и Херцеговина, България, Северна Македония, Гърция, Унгария, Молдова, Черна гора, Румъния, Сърбия и Турция. Всяка от тях има офицери за връзка от министерствата на вътрешните работи и от митническите органи, които координират взаимодействието на националните компетентни органи на отделните държави.", "date": "2019.11.13", "title": "SELEK класира операция на ГДНП за най-добрата през първото полугодие на тази година"}
{"url": "http://www.focus-news.net/news/2019/11/13/2719208/1300-pritezhateli-na-domashni-kucheta-v-plovdiv-vse-oshte-ne-sa-zaplatili-godishnata-taksa-za-svoya-lyubimets.html", "text": "1300 притежатели на домашни кучета, отглеждани в Пловдив, все още не са заплатили в съответната районна администрация дължимите 30.00 лв. годишна такса за своя любимец. Това съобщиха за  Радио „Фокус“ – Пловдив  от Общината. Една от категориите кучета, освободени от т.нар.“такса куче“, са кастрираните кучета. Средствата от тази такса се събират по реда на Закона за местни данъци и такси и се влагат обратно в дейности по реализиране на мероприятия за овладяване популацията на уличните кучета, както и за провеждане на редица кампании в полза на домашните животни в Пловдив. \r\nОт Общината напомнят, че на 10-ти декември приключва кампанията за 2019-та година по подпомагане кастрацията на домашни кучета и котки. Не по-късно от тази дата, собствениците на домашни кучета и котки, които са получили талони за отстъпка от стойността на манипулацията „кастрация на куче/котка“, трябва да заявят и реализират самата манипулация. Партньори на Община Пловдив в тази инициатива са седем ветеринарни клиники.", "date": "2019.11.13", "title": "1300 притежатели на домашни кучета в Пловдив все още не са заплатили годишната такса за своя любимец"}
{"url": "http://www.focus-news.net/news/2019/11/13/2719200/bchk-prodalzhava-razdavaneto-na-donorski-karti.html", "text": "Всеки български гражданин, желаещ да бъде донор в случай на настъпила и безспорно медицински констатирана мозъчна смърт, може да изрази своето съгласие, като попълни специална донорска карта, която се разпространява от доброволците на БЧК в рамките на Националната кампания „Да! За живот!”. Това съобщиха от пресцентъра на  БЧК . Картата няма юридическа стойност, но в нея, е отразена волята на притежателя ѝ и е знак към неговите близки.  \r\nВ София донорски карти ежедневно могат да бъдат получени в централата на БЧК на бул. „Джеймс Баучер\"76, в Центъра за обучение по първа долекарска помощ на кандидат-шофьори на бул. „Дондуков\" 61, както и в пет териториални центрове на Столичната организация, намиращи се в: ж.к. „Стрелбище”, ул. „Златни врата” 15; ж. к. „Люлин”, бл. 711,вх. Б; ж.к. „Надежда” ул. „Болярска” 63; кв. „Редута” ул. „Едисон” 46; ж.к.”Бели брези” бл. 3. \r\nДоброволци на Българския младежки Червен кръст ще раздават донорски карти и по време на традиционната студентска кръводарителската кампания в университетите – на 12 и 13 ноември в Софийския университет „Климент Охридски”; на 19 ноември в НСА; на 26 ноември – Нов Български университет; на 28 ноември – Биологически факултет и на 3 декември във Факултета по математика и информатика на СУ. \r\nОбособени пунктове ще има и пред Народния театър „Иван Вазов” и НДК, където на 20 и 27 ноември от 14:00 ч. до 18:00 ч. желаещите могат да станат част от Националната кампания „Да! За живот!”. В Деня на християнското семейство – 21 ноември, донорски карти ще бъдат раздавани сутринта пред храмовете \"Св. Александър Невски\", \"Света София\" и \"Света Неделя\", а на 28 ноември от 11:30 ч. до 13:00 ч. и в Медицинския колеж “Йорданка Филаретова”. \r\nБългарският Червен кръст е официален партньор на Министерството на здравеопазването в Националната кампания “Да! За живот!”, чиято цел е да повиши разбирането и информираността на обществото по темите за донорството и трансплантациите. \r\nУ нас в момента близо 1200 души чакат за трансплантация на органи. От началото на 2019 г. са извършени 32 трансплантации от трупен и 12 от жив донор. Ниският брой на донорите у нас не позволява на страната ни да стане пълноправен член на организацията Евротрансплант, което би позволило както да получаваме органи при остра нужда, така и български пациенти да бъдат трансплантирани в други държави.", "date": "2019.11.13", "title": "БЧК продължава раздаването на донорски карти"}
{"url": "http://www.focus-news.net/news/2019/11/13/2719209/premierat-boyko-borisov-razporedi-rabota-v-palen-sinhron-i-v-sakrateni-srokove-otnosno-situatsiyata-s-yazovir-studena.html", "text": "Работа в пълен синхрон и в съкратени срокове по въпроса с язовир „Студена“ разпореди днес министър-председателят Бойко Борисов по време на правителственото заседание, съобщиха от  правителствена информационна служба . Премиерът отбеляза, че по ситуацията в Перник е важно да се работи в координация с местните власти и поиска министърът на регионалното развитие и благоустройството Петя Аврамова да разговаря с кмета на общината. Министър Аврамова докладва на заседанието на Министерския съвет относно предприетото до момента от страна на ръководеното от нея ведомство. Тя изтъкна, че вече е сформирана работна група, която да направи анализ и да излезе с предложения за решения на въпроса. Премиерът Борисов разпореди комисията да работи в по-съкратени срокове от първоначално заложените, за да може да има решение максимално бързо.", "date": "2019.11.13", "title": "Премиерът Бойко Борисов разпореди работа в пълен синхрон и в съкратени срокове относно ситуацията с язовир „Студена“"}
{"url": "http://www.focus-news.net/news/2019/11/13/2719210/vitsepremierat-tomislav-donchev-shte-prisastva-na-zaklyuchitelnoto-sabitie-po-balgaro-shveytsarskata-programa-za-satrudnichestvo-na-14-noemvri.html", "text": "Заместник министър-председателят Томислав Дончев и посланикът на Конфедерация Швейцария у нас Н. Пр. г-жа Мюриел Берсе Коен ще участват в заключителното събитие „Хора за хората“ по Българо-швейцарската програма за сътрудничество. Това съобщиха от  правителствената информационна служба . Ще бъдат представени обобщени резултати и оценка на програмата. Опита си ще споделят организации и институции от всички нива на изпълнението, с фокус върху създадените партньорства. Събитието ще се проведе от 09.00 часа на 14 ноември (четвъртък) в х-л „Хилтън“. \r\nЗа период от 10 години, швейцарската страна предостави на България 76 милиона швейцарски франка, с които бяха подкрепени над 120 инициативи в области, като околна среда, социална сигурност, гражданско общество, научен обмен и др. Събитието „Хора за хората“ е и финална стъпка на едноименната изложба, която беше открита през месец май в Народно събрание и след това обиколи 6 български града.", "date": "2019.11.13", "title": "Вицепремиерът Томислав Дончев ще присъства на заключителното събитие по Българо-швейцарската програма за сътрудничество на 14 ноември"}
{"url": "http://www.focus-news.net/news/2019/11/13/2719211/obshtinskite-savetnitsi-ot-bsp-varna-ne-sa-glasuvali-za-gerb.html", "text": "Групата на БСП в Общинския съвет във Варна изпратиха до Националния съвет на БСП декларация във връзка с изказване на Михаил Миков днес в телевизионно предаване, че са гласували за ГЕРБ, съобщиха от  пресцентъра на БСП . “Декларираме, че при избора на председател в местния парламент не сме подкрепили кандидатурата на ГЕРБ. Нещо повече - имаме изрично решение на групата да не го подкрепяме”, пишат варненските общински съветници от левицата. Според тях внушението, което е било направено от Михаил Миков, е вредно не само за БСП-Варна, но и за цялата партия.", "date": "2019.11.13", "title": "Общинските съветници от БСП-Варна не са гласували за ГЕРБ"}
{"url": "http://www.focus-news.net/news/2019/11/13/2719214/okrazhnata-prokuratura-v-dobrich-predade-na-sad-mazh-za-ubiystvo-izvarsheno-po-machitelen-nachin-i-s-osobena-zhestokost.html", "text": "Окръжната прокуратура в Добрич предаде на съд мъж за убийство на любовника на жена си, извършено в състояние на силно раздразнение, по особено мъчителен начин и с особена жестокост. На съд с обвинителен акт Окръжната прокуратура в Добрич е предала 54-годишния И. Ж. за престъпление по член 118, във връзка с член 116, ал. 1, т. 6 от НК. Това съобщиха от  Апелативна прокуратура – Варна . Тежкото криминално деяние било предизвикано от убития Р.Р., който бил приятел на семейството.  \r\nВъпреки това от години жертвата Р.Р. и съпругата на подсъдимия поддържали интимни отношения. На 31 октомври 2018 г. двамата си уговорили среща, за да правят секс. Р.Р. взел съпругата на подсъдимия от автобусна спирка и се отправили извън града. По случайност И.Ж. минавал в другото платно и видял, че жена му се казва в колата на семейния им приятел. Това му се видяло странно, усъмнил се, че двамата имат връзка, и решил да ги проследи.  \r\nОткрил прелюбодейците в автомобила на Р.Р. в най-неподходящия момент. Отворил предната врата, видял нож, взел го и започнал да реже гумите на колата, за да не могат да избягат. Р.Р. излязъл от колата, извадил от багажника бухалка и ударил И.Ж. в главата, след това го ритал в слабините.  \r\nКогато схватката приключила, подсъдимият успял да издърпа сапа от ръцете на Р.Р., който влязъл в колата и се заключил. И.Ж. започнал да чупи стъклата на колата.  Жертвата успяла да избяга. Бил настигнат от подсъдимия, който му нанесъл удари по тялото с юмруци и ритници. Виновната съпруга през цялото време стояла на задната седалка, като чувала репликите, които двамата мъже си разменяли, молбите на Р.Р. и изразеното съжаление за станалото. След това двамата съпрузи се качили в семейния автомобил и се прибрали.  \r\nТялото на мъртвия Р.Р. било намерено от случаен минувач на 19 ноември 2018 г., двадесет дни след престъплението. Назначените експертизи и действията по разследването  открили извършителя на убийството. По кора на дърво в местността експертите открили кръв, чието ДНК принадлежи на подсъдимия И.Ж.  \r\nПричина за смъртта на жертвата според експертизата е причинена гръдна и черепно-мозъчна травма. Умирайки, Р.Р. е изпитал ужаса на случващото се с него. Множеството счупвания на ребрата са обусловили значителния интензитет на болката и страданията му за сравнително дълъг времеви период, за това убийството е с особена жестокост и по особено мъчителен начин.  \r\nУбийството било извършено в състояние на силно раздразнение, причинено както от ударите на Р.Р. по подсъдимия, така и от изневярата, която накърнела честта и достойнството на 54-годишния И.Ж., се сочи в изготвената по делото комплексна психиатрично-психологична експертиза.  \r\nПредстои делото срещу подсъдимия И.Ж. да бъде насрочено за разглеждане в Добричкия окръжен съд.", "date": "2019.11.13", "title": "Окръжната прокуратура в Добрич предаде на съд мъж за убийство, извършено по мъчителен начин и с особена жестокост"}
{"url": "http://www.focus-news.net/news/2019/11/13/2719204/ria-novosti-moldovskiyat-prezident-zayavi-che-ne-vizhda-vazmozhnost-za-sazdavane-na-koalitsiya-v-parlamenta-v-kishinev.html", "text": "Молдовският президент Игор Додон, след консултации с всички парламентарни фракции заяви, че на този етап не вижда възможността за нова парламентарна коалиция, предава  РИА Новости . \r\nСлед консултации с президента, ръководителят на Социалистическата партия на Молдова Зинаида Гречани заяви, че е готова за ново сътрудничество с блока “АКУМ“, при условие че се създаде и ново правителство. Блокът от своя страна настоява, че уволненият ръководител на „Партията на действието и солидарността“ (ПДС) Мая Санду отново трябва да стане премиер, а кабинетът също трябва да бъде избран в непроменен състав. Демократическата партия отказа да сътрудничи с когото и да е в парламента, но е готова да разгледа възможността да подкрепи новия премиер. \r\n\"На този етап не виждам възможността за създаване на парламентарна коалиция, защото партиите имат коренно различни позиции. Сега чакам официалната позиция на социалистите, тогава ще обявя и своята позиция“ каза Додон пред репортери на брифинг. \r\n \r\n : Теодор Пенев", "date": "2019.11.13", "title": "РИА Новости: Молдовският президент заяви, че не вижда възможност за създаване на коалиция в парламента в Кишинев"}
{"url": "http://www.focus-news.net/news/2019/11/13/2719212/ministar-desislava-taneva-planirame-otvaryane-na-dve-merki-po-prsr-ednata-e-za-podkrepa-na-biosigurnostta-v-zhivotnovadnite-fermi.html", "text": "Планираме отваряне на две мерки по ПРСР, едната е за подкрепа на биосигурността в животновъдните ферми. Това каза министърът на земеделието, храните и горите Десислава Танева в отговор на въпрос на депутата от ГЕРБ Александър Мацурев за биосигурността по време на изслушването си  на Комисията по земеделие, предаде репортер на  Агенция „Фокус“ .  „Предполагам, че вие сте се информирали от публичната комуникация, която направихме след приключване на комитета по наблюдение на 8 ноември. Очакваме да изпратим нотификация на Програмата за развитие на селските райони. В тази връзка ние планираме отварянето на две мерки. Едната изцяло нова – мярка 5, която сега разписваме и която е предмет на въпросната нотификация и мярка 4.1 за подкрепа на биосигурността в животвовъдните ферми. Всичко това го правим, както го анонсирахме в хода на най-голямата криза с епизоотията африканска чума по свинете лятото“, обясни Танева.  \r\nПо думите й това ще подкрепи колегите й да изпълнят изискванията за биосигурността във фермите. „Надявам се, че януари месец и може и края на декември, ще започне работа със Закона за ветеринарномедицинската дейност. Промените са насочени и имат за цел два аспекта – подкрепа на Агенцията по храните и промени във ветеринарномедицинското обслужване, превенции и контроли и изискванията за биосигурността във фермите. Ние бихме апелирали във възможно добър срок да приключим дебатите и финалното приемане на този законопроект“, заяви още министър Танева.  \r\nДеница КИТАНОВА", "date": "2019.11.13", "title": "Министър Десислава Танева: Планираме отваряне на две мерки по ПРСР, едната е за подкрепа на биосигурността в животновъдните ферми"}
{"url": "http://www.focus-news.net/news/2019/11/13/2719213/svoboden-pechat-makedoniya-tsiklon-prichini-seriozni-navodneniya-po-kraybrezhieto-na-sloveniya.html", "text": "Словенските крайбрежни градове Пиран, Изола и Копер са били потопени под вода заради обилните дъждове и комбинацията от циклон, южен вятър и пълна луна, която е предизвикала изключително силен прилив, пише скопският вестник  “Свободен печат“ . \r\nПо неофициална информация морското равнище е достигнало второто си най-високо ниво от 50 години насам. \r\nСпоред местни медии, нивата на водата в някои части са достигнали 60 сантиметра, като най-лоша е ситуацията в Изола. \r\nИнформация даде и службата в град Копар, която следи за приливите и отливите. \r\nСпоред нея нивото на прилива е достигнало 373 сантиметра, което Агенцията за опазване на околната среда нарече рядко явление \r\nПожарните служби поставиха диги по крайбрежието, за да предотвратят по-нататъшното разпространение на наводнението. \r\nПроливен дъжд и ветрове създадоха проблеми и в други райони на страната, особено в североизточната и западната част на Словения. \r\n \r\n : Теодор Пенев", "date": "2019.11.13", "title": "„Свободен печат“ (Македония): Циклон причини сериозни наводнения по крайбрежието на Словения"}
{"url": "http://www.focus-news.net/news/2019/11/13/2719216/zashtiteno-zhilishte-za-vazrastni-s-umstveni-uvrezhdaniya-na-stoynost-265-000-e-izgradeno-v-sliven-ot-posolstvoto-na-sasht-v-partnyorstvo-s-obshtinata.html", "text": "Защитено жилище за възрастни с умствени увреждания на стойност $265 000 е изградено в Сливен от посолството на САЩ в партньорство с Общината. В него ще бъдат настанени осем жени с умствена изостаналост, предаде репортер на  Радио \"Фокус\" - Сливен . Трима социални работници и трима трудотерапевти ще се грижат за обитателите.  Лентата на новоизграденото защитено жилище преряза лично посланикът на Съединените щати Н. Пр. Херо Мустафа заедно с кметът Стефан Радев. След като поздрави присъстващите на български език, тя поясни, че реализацията на проекта, по който е изградена социалната придобивка за града ни, е само един от многото в цялата страна. За последните 10 години посолството на САЩ е вложило 6 млн. долара за ремонти и обновяване на сгради-училища, детски градини, социални центрове. \r\n„Проектите на добронамереност на Посолството на САЩ продължават да подкрепят България и българите. Ние сме работили по проекти, свързани с  множество детски градини и училища в този регион. В момента ремонтираме детска градина „Синчец“ недалеч от тук. Финансирали сме много проекти в цялата страна. Нашите съвместни усилия обединяват Посолството и общините в страната. Партньорите и съюзниците се подкрепят взаимно. Това ни прави по-силни,“ – каза посланикът на САЩ . \r\nКметът Стефан Радев благодари за успешното сътрудничество с американското посолство, в резултат на което се правят инвестиции за общността. „Надявам се, че това наше партньорство ще продължи, за да правим още добри неща за хората в Сливен“, каза при откриването той. \r\nПреди откриването на защитеното жилище кметът Стефан Радев и Нейно превъзходителство Херо Мустафа разговаряха в неговия кабинет за историческите дадености на Сливен и възможностите за развитие занапред.  Посещението на посланика е първото извън столицата след заемане на поста и съвпадна с началото на втория мандат на кмета Стефан Радев.", "date": "2019.11.13", "title": "Защитено жилище за възрастни с умствени увреждания на стойност $265 000 е изградено в Сливен от посолството на САЩ в партньорство с Общината"}
{"url": "http://www.focus-news.net/news/2019/11/13/2719215/emil-harsev-finansist-briks-nyama-potentsial-da-raboti-v-segashniya-si-format-edva-li-sreshtata-im-shte-postigne-konkretni-rezultati.html", "text": "БРИКС няма потенциал да работи в сегашния си формат, едва ли срещата им ще постигне конкретни резултати. Това каза финансистът Емил Хърсев в интервю за  Агенция „Фокус“  по повод започналата днес 11-а годишна среща на държавите от група БРИКС (Бразилия, Русия, Индия, Китай и Република Южна Африка). Той посочи, че БРИКС вече работи в друга вариация, като се забелязва много ясно дистанциране на Бразилия.  „Тази група вече не е това, което беше, тъй като имаме много ясно дистанциране на Бразилия, тоест липсва „Б“-то. И на Африка, макар и не толкова явно, но все пак също видимо променя своята ориентация по отношение на тази група. Тя си остана само в състав РИК, която продължава процеса, който бяхме започнали, липсва интеграция на тези огромни икономики“, добави още Хърсев. \r\nФинансистът определи БРИКС като най-вече регионална организация, центрирана в Азия. „И оттам и Азиатската банка за развитие, която беше създадена със седалище в Шанхай, макар да има огромно значение в света, все пак тя набира потенциално, увеличава проектите, върху които работи. Вече има много сериозни инвестиции в отделни страни, включително и в Турция – това е най-близкото място, където сериозно работи тази новосъздадена банка. На тази банка се отделя ролята на нещо като втора Световна банка и Международния валутен фонд, комбинирано засега. Но още не е изяснена тази роля. Няма ги онези важни и сериозни решения на страните-учредителки, които да могат да изяснят бъдещата й роля в света“, допълни още Емил Хърсев. \r\n \r\n Пълния текст на интервюто четете утре в „Мнение“ \r\n \r\nТеодора ПАВЛОВА", "date": "2019.11.13", "title": "Емил Хърсев, финансист: БРИКС няма потенциал да работи в сегашния си формат, едва ли срещата им ще постигне конкретни резултати"}
{"url": "http://www.focus-news.net/news/2019/11/13/2719206/otlozhiha-deloto-za-izbora-na-obshtinski-savetnitsi-v-gorna-oryahovitsa.html", "text": "В днешното съдебно заседание по делото за избора на общински съветници в община Горна Оряховица приключи прегледа на оспорените изборни книжа и огледа на недействителните бюлетини. Това съобщиха от пресцентъра на  Административен съд – Велико Търново . Делото е отложено за изслушване на съдебна експертиза, която да определи общинската избирателна квота при съобразяване на установените в съдебно заседание действителни гласове за всяка една от политическите формации. При разминаване между определената в протокола на Общинската избирателна комисия общинска квота и установената от експертизата, вещото лице следва да разпредели мандатите за общински съветници между политическите партии и коалиции. Следващото открито съдебно заседание е насрочено за 18 ноември, от 11.00 часа.", "date": "2019.11.13", "title": "Отложиха делото за избора на общински съветници в Горна Оряховица"}
{"url": "http://www.focus-news.net/news/2019/11/13/2719219/58-godishen-mazh-e-arestuvan-sled-kato-e-povredil-avtomat-v-igralna-zala-v-devnya.html", "text": "Мъж на 58 години е бил арестуван в късния следобед вчера, след като е повредил автомат в игрална зала в град Девня. Това съобщават от  пресцентъра на Областната дирекция на МВР  във Варна. Сигнал по случая е подаден около 17.10 часа. След проведени незабавни действия по разследване на случая и оперативно-издирвателни дейности е установено, че извършител на деянието е Д.А., на 58 години, от Девня, известен на МВР. По случая е образувано бързо полицейско производство, материалите са докладвани в Районна прокуратура – Девня. Мъжът е задържан за срок до 24 часа.", "date": "2019.11.13", "title": "58-годишен мъж е арестуван, след като е повредил автомат в игрална зала в Девня"}
{"url": "http://www.focus-news.net/news/2019/11/13/2719218/okrazhna-prokuratura-yambol-zadarzha-za-72-chasa-rumanski-grazhdanin-obvinen-v-kontrabandno-prenasyane-na-tsigari-i-paketi-s-tyutyun-koyto-sa-na-obshta-stoynost-110-806-leva.html", "text": "Окръжна прокуратура – Ямбол задържа за срок до 72 часа румънския гражданин Бурка О. Той е обвинен за това, че на 11ноември 2019 г. на ГКПП – Лесово, с товарен автомобил  и полуремарке, пренесъл през границата на страната от Република Турция в Република България, без знанието и разрешението на митницата, стоки за търговски цели в големи размери – 3870 броя кутии с цигари от различни търговски марки и 275 броя пакети с тютюн за наргиле – всичко на обща стойност 110 806 лева – престъпление по чл.242, ал.1, б.„д“ от НК. Това съобщиха от  Окръжна прокуратура- Ямбол . Контрабандните стоки са открити благодарение на отличните действия на митническите служители, извършили проверката на превозното средство. Предстои (в следващите дни) Окръжна прокуратура – Ямбол да внесе в съда искане за определяне на мярка за неотклонение „задържане под стража“ спрямо румънския гражданин.", "date": "2019.11.13", "title": "Окръжна прокуратура – Ямбол задържа за 72 часа румънски гражданин, обвинен в контрабандно пренасяне на цигари и пакети с тютюн, който са на обща стойност 110 806 лева"}
{"url": "http://www.focus-news.net/news/2019/11/13/2719220/okrazhna-prokuratura-burgas-predade-na-sad-mazh-obvinen-za-prichinyavane-po-nepredpazlivost-na-smartta-na-dve-vazrastni-zheni-pri-patnotransportno-proizshestvie.html", "text": "Окръжна прокуратура – Бургас предаде на съд мъж, обвинен за причиняване по непредпазливост на смъртта на две възрастни жени при пътнотранспортно произшествие. Това съобщиха от пресцентъра на  Окръжна прокуратура – Бургас . Алекс Д. е обвинен за това, че на 3 ноември 2018 г., в гр. Карнобат, обл. Бургас, на ул. „Петър Берон“, при управление на лек автомобил нарушил правилата за движение, посочени в Закона за движение по пътищата, като се движел с превишена скорост от около 90 км/ч (при позволена в населено място от 50 км/ч), в следствие на което загубил контрол над автомобила, допуснал ПТП и по непредпазливост причинил смъртта на повече от едно лице – две жени – престъпление по чл.343, ал.3, б.„б“, предл.1, вр. ал.4, вр. ал.1, б.„в“, вр. чл.342, ал.1 от НК. Окръжен съд – Бургас е насрочил заседанието си за 14 ноември.", "date": "2019.11.13", "title": "Окръжна прокуратура – Бургас предаде на съд мъж, обвинен за причиняване по непредпазливост на смъртта на две възрастни жени при пътнотранспортно произшествие"}
{"url": "http://www.focus-news.net/news/2019/11/13/2719217/ministar-desislava-taneva-rezultatat-ot-odita-na-ek-za-biologichnoto-raznoobrazie-predopredelya-kak-shte-podkrepyame-tova-proizvodstvo-sledvashtata-godina.html", "text": "Резултатът от одита на ЕК за биологичното разнообразие предопределя как ще подкрепяме това производство следващата година. Това каза министърът на земеделието, храните и горите Десислава Танева в отговор на депутата от БСП Георги Стоилов по време на изслушването си на Комисията по земеделие, предаде репортер на  Агенция „Фокус“ . „След юни работим по един екшън план по отношение на изпълнение на препоръката на различни органи, национални и европейски относно биологичното производство в България, който съдържа различни мерки. Една от мерките е завишен контрол на надзорните лица и на операторите. В тази връзка наистина бяха и все още продължават, макар и към финала си извършени значително по-голям наброй проверки на оператори и е факт, че в различните оператори бяха открити недопустими като съдържание и като вид за биологичен начин на производство, остатъци на различни препарати. Всичко, което е приключено като процедура е предоставено на Държавен фонд „Земеделие“ за спиране на подпомагането и отменате ноа съответните сертификати. Когато финално приключим, няколко случая се чакат, ще изнесем публична информация за броя на операторите. Освен това искам да подчертая, че изборът на тези оператори беше направен от така наречените най-рискови като вид култура“, посочи още министърът.  Тя отчете, че предстои  одит през ноември месец от ЕК на тема биологично производство. „Резултатът от този одит на практика предопределя как ще подкрепяме биологичното призводство следващата година“, каза още Танева.   \r\nДеница КИТАНОВА", "date": "2019.11.13", "title": "Министър Десислава Танева: Резултатът от одита на ЕК за биологичното разнообразие предопределя как ще подкрепяме това производство следващата година"}
{"url": "http://www.focus-news.net/news/2019/11/13/2719224/politsiyata-v-plovdiv-raboti-po-razkrivaneto-na-obstoyatelstvata-okolo-ubiystvo-na-59-godishna-zhena.html", "text": "Полицията работи по разкриването на обстоятелствата около убийство на 59-годишна жена, станало в район \"Тракия\" в Пловдив. Това съобщи за  Радио \"Фокус\" – Пловдив  говорителят на ОДМВР. Действията на криминалистите се осъществяват под наблюдението на Окръжна прокуратура – Пловдив. Около 08.30 ч. днес в Пето Районно управление на МВР е постъпил сигнал за неприятна миризма от апартамент в ж. к. \"Тракия\". При проверка на адреса входната врата отворил 27-годишен психично болен мъж. В една от стаите била открита мъртва 59-годишната му майка, със следи от насилие по тялото. Пред криминалистите синът направил самопризнания, че преди дни двамата се скарали и той нанесъл побой над жената. Задържан е за срок до 24 часа. По случая е образувано досъдебно производство. Процесуално-следствените действия продължават под прякото ръководство на наблюдаващия окръжен прокурор. \r\nЦветана ТОНЧЕВА", "date": "2019.11.13", "title": "Полицията в Пловдив работи по разкриването на обстоятелствата около убийство на 59-годишна жена"}
{"url": "http://www.focus-news.net/news/2019/11/13/2719222/noviyat-kmet-na-vidin-d-r-tsvetan-tsenkov-vstapil-v-dlazhnost-samo-predi-den-se-pridvizhva-s-velosiped.html", "text": "Новият кмет на Видин д-р Цветан Ценков , встъпил в длъжност само преди ден, се придвижва с велосипаде. Това съобщиха за  Радио \"Фокус\" - Видин  от общинската пресслужба. Той няма да ползва служебен автомобил, за да го вози до работното място и обратно към вкъщи. Д-р Цветан Ценков ще разчита на своя велосипед, с който се придвижва в града от много години. Тази сутрин кметът паркира любимото си превозно средство до сградата на Общината. Независимо от ранния час, там го очакваха граждани, с които разговаря.  Той бе приятно изненадан и от свои приятели от чужбина, дошли да го поздравят специално с новия пост, с пожелание за успешен мандат. И като кмет на Община Видин, д-р Ценков остава привърженик на здравословния начин на живот, като дава личен пример за това. Той вярва, че видинчани са напредничави хора и всеки може да направи своите малки стъпки към преобразяване на средата, в която живее и на родния град, за да бъде чист, приветлив и гостоприемен.Според авторите на мащабен анализ, публикуван в  авторитетното английско издание \"Бритиш медикъл джърнъл\" карането на велосипед, освен че е евтино и екологично, има постоянен благотворен ефект върху здравето. То е дори по-полезно от ходенето пеша, затова трябва да се поощрява от държавата и общините по всякакви начини.", "date": "2019.11.13", "title": "Новият кмет на Видин д-р Цветан Ценков , встъпил в длъжност само преди ден, се придвижва с велосипед"}
{"url": "http://www.focus-news.net/news/2019/11/13/2719202/politsiyata-vav-valchi-dol-e-zadarzhala-shofyor-na-avtobus-prevozvasht-detsa-s-199-promila-alkohol.html", "text": "Полицията във Вълчи дол е задържала шофьор на автобус, превозващ деца, с 1.99 промила алкохол. Това съобщиха от пресцентъра на  ОДМВР – Варна . Във вторник, около 14.05 часа, при извършване на полицейска проверка в град Вълчи дол на автобус, превозващ деца, с водач В. В. (55 г.), от с. Червенци, е установено, че управлява превозното средство след употреба на алкохол с концентрация от 1.99 промила в издишания въздух. По случая е образувано бързо полицейско производство, материалите са докладвани в Районна прокуратура – Девня. Мъжът е задържан за срок до 24 часа.", "date": "2019.11.13", "title": "Полицията във Вълчи дол е задържала шофьор на автобус, превозващ деца, с 1.99 промила алкохол"}
{"url": "http://www.focus-news.net/news/2019/11/13/2719225/bezplatni-profilaktichni-izmervaniya-na-kravnata-zahar-se-organizirat-v-svishtov-na-15-noemvri-za-svetovniya-den-za-borba-s-diabeta.html", "text": "Безплатни профилактични измервания на кръвната захар организират в Свищов за Световния ден за борба с диабета - 14 ноември. Инициативата е на МБАЛ „Д-р Димитър Павлович“, Лайънс клуб – Плевен и Медицинския университет в Плевен и ще се проведе на 15 ноември (петък). Това съобщиха за  Радио „Фокус“ – Велико Търново  от Община Свищов. Изследванията ще се правят в сградата на лечебното заведение, от 10.00 часа. Всеки, който иска да се включи в кампанията, трябва да отиде в западния коридор на централното фоайе, в Хирургичния кабинет (до РЗОК). Пациентите, при които се установи завишена стойност на кръвната захар, ще получат безплатен глюкомер. \r\nЛуиза ТРАНЧЕВА", "date": "2019.11.13", "title": "Безплатни профилактични измервания на кръвната захар се организират в Свищов на 15 ноември за Световния ден за борба с диабета"}
{"url": "http://www.focus-news.net/news/2019/11/13/2719205/sluzhiteli-na-obshtinska-ohrana-v-plovdiv-predotvratiha-krazhba-ot-restorant.html", "text": "Дежурен екип на ОП „Общинска охрана“ в Пловдив е заловил нарушител от ромски произход, който снощи се е опитал за изнесе стол от заведение, намиращо се на стълбите на „Каменица“. Това съобщиха за  Радио „Фокус“ – Пловдив  от Общината. Служителите на ОП „Общинска охрана“ са забелязали на камерите как той прескача оградата взима един стол и тръгва по посока Сахат тепе. Веднага е изпратен екип, който го задържа до идването на полицаи от Второ районно управление, след което е отведен за разпит. \r\nЗа последните години Община Пловдив подсигури безопасността на гражданите посредством 24-часово видеонаблюдение. 183 камери са разположени на места из централна градска част и  възлови локации като Гребна база, тепетата, парковете, градините и други. Служителите на общинското предприятие „Общинска охрана“ следят за спазването на реда и залавянето на закононарушители и предотвратяване на инциденти. Мониторингът в оперативния център е 24-часов, а служителите на „Общинска охрана“ в реално време предупреждават органите на Полицията за нередност и те реагират незабавно. Сигналите по телефона и видеозаписите се запазват. \r\nКамери, които следят натовареността на трафика, са разположени и на възловите кръстовища из града. За тях отговарят служителите на Центъра за управление на трафика, които, ако се наложи, преминават на ръчно управление на системата за предотвратяване на задръствания. При пътнотранспортно произшествие те веднага сигнализират органите  на сектор „Пътна полиция“, а записите могат да се използват за веществено доказателство за установяване на виновните.", "date": "2019.11.13", "title": "Служители на „Общинска охрана“ в Пловдив предотвратиха кражба от ресторант"}
{"url": "http://www.focus-news.net/news/2019/11/13/2719227/veliko-tarnovo-uvelichava-zelenoto-si-bogatstvo-s-nad-600-darveta-i-1200-tsvetya.html", "text": "612 дървета и 1200 цветя за засадени във Велико Търново от началото на настоящата година. Това съобщиха от пресцентъра на  Община Велико Търново  Всички видове растения са осигурени от Общината и са част от провежданата политика както за подобряване на градската среда, така и за опазване и насърчаване на биоразнообразието. Обхванати са както градските паркове и обществени зони, така и редица междублокови пространства. За осигуряването на разсада помагат и много дарители. \r\n230 различни видове дървета са засадени в парк „Дружба“. 61 борчета и 108 броя бряст, дъб и липа ще растат на хълма „Света гора“. Седем броя чинар са посадени в парк „Колю Фичето“, а още 90 чинари и липи ще направят междублоковите пространства в едноименния квартал по-зелени. 90 броя акация, гледичия и смърч са засадени на различни места в кварталите „Бузлуджа“, „Зона Б“ и „Чолаковци“, 10 броя чинар – в района на пътен възел „Качица“, а три липи ще красят пространството пред Съдебната палата  \r\nЗа поредна година успешно бе реализирана и общинската програма „Моята градинка“, в която дейно участват великотърновци. Одобрени са 40 искания за облагородяване на междублокови пространства в целия град. Край домовете на жителите ще растат над 1200 цветя и храсти от видовете туя,  хибискус, роза, лавандула, армерия, керия, форзиция, хемерокалис, лигиструм, цидония, люляк, дойция, сантолина и др., както и 13 дървета – бреза, липа и платан.", "date": "2019.11.13", "title": "Велико Търново увеличава зеленото си богатство с над 600 дървета и 1200 цветя"}
{"url": "http://www.focus-news.net/news/2019/11/13/2719226/ministar-desislava-taneva-gotvim-promeni-v-strukturata-na-babh-po-otnoshenie-na-veterinarnite-spetsialisti.html", "text": "Готвим промени в структурата на БАБХ по отношение на ветеринарните специалисти. Това каза министър Десислава Танева в отговор на въпрос на депутата от „Обединени патриоти“ Йордан Апостолов за болестта на лудата овца и въобще за превенцията за болестите по животните, предаде репортер на  Агенция „Фокус“ .   „Истината е, че трябва различно ниво на превенция, профилактика, надзор и контрол. И в тази посока са промените, които сме предложили в Закона за ветеринарномедицинската дейност. Надяваме се до февруари да ги приключим в Народното събрание финално, за да можем да се подготвим за следващия сезон. Готвим промени в структурата на БАБХ по отношение на ветеринарните специалисти. Всичко, което се отгледжа, всеки вид животно, дали за лични цели или с търговска цел да бъде регистрирано и да бъде с ветеринарно обслужване. Нещо, което не беше така лятото“, подчерта министърът.  \r\nДеница КИТАНОВА", "date": "2019.11.13", "title": "Министър Десислава Танева: Готвим промени в структурата на БАБХ по отношение на ветеринарните специалисти"}
{"url": "http://www.focus-news.net/news/2019/11/13/2719229/dragomir-draganov-balgarska-federatsiya-po-akrobatika-burgas-se-ochertava-kato-tsentar-s-nay-dobri-kadri-i-vazrodena-traditsiya.html", "text": "Град Бургас се очертава като център с най-добри кадри и възродена традиция. Това каза Драгомир Драганов, член на УС на Българска федерация по акробатика, по време на пресконференция за представяне постиженията на бургаските състезатели по спортна акробатика на приключилото Европейско първенство в Израел, предаде репортер на  Радио „Фокус“ – Бургас . „Освен присъстващите участници в последното европейско първенство, аз се надявам и виждам, че има много талантливи деца, на които желая успех. Искам да благодаря и на родителите, които мотивират децата, за да могат да упражняват този красив спорт“, посочи Драгомир Драганов.  \r\nПо думите му този успех не е плод на един човек, а на един цял екип от треньори и професионалисти, които той смело заяви, че са едни от най-добрите в България. „Следващата година ще бъде силна и отговорна, защото през месец април град Бургас ще бъде домакин на световна купа, чието ниво ще бъде много високо, а едновременно с това се провежда и съпътстващ турнир, където очакваме около 500-600 деца в различните възрастови групи“, каза още Драгомир Драганов.  \r\nМария КУРТЕВА", "date": "2019.11.13", "title": "Драгомир Драганов, Българска федерация по акробатика: Бургас се очертава като център с най-добри кадри и възродена традиция"}
{"url": "http://www.focus-news.net/news/2019/11/13/2719230/tass-rusiya-i-turtsiya-obsazhdat-vrashtaneto-na-zadarzhani-chlenove-na-teroristichni-organizatsii-v-rodnite-im-strani.html", "text": "Русия и Турция обсъждат широк спектър от въпроси, свързани със спецслужбите и военните, включително връщането на задържаните от Анкара и Москва терористи в родните им страни, предава  TACC . \r\nТова обяви пред репортери в прессекретарят на президента на Руската федерация Владимир Путин, Дмитрий Песков. \r\n\"Има комуникационни канали между Русия и Турция чрез различни ведомства (във връзка с военните и специалните служби), които обсъждат широк спектър от въпроси, включително темата за завръщането на терористите (в родните им страни)\", заяви представителят на Кремъл, отговаряйки на въпроса дали Руската федерация е готова да приеме обратно на територията си терористи с руско гражданство. \r\nПо-рано турският министър на вътрешните работи Сюлейман Сойлу обяви плановете на своята страна да върне в родните им страни членовете на групировката “Ислямска държава“, които са задържани от Турция. \r\n \r\n : Теодор Пенев", "date": "2019.11.13", "title": "ТАСС: Русия и Турция обсъждат връщането на задържани членове на терористични организации в родните им страни"}
{"url": "http://www.focus-news.net/news/2019/11/13/2719228/reuters-kmetat-na-venetsiya-otseni-shtetite-ot-navodneniyata-na-stotitsi-milioni-evro-video.html", "text": "Финансовите последствия от сериозните наводнения във Венеция вероятно ще възлизат на стотици милиони евро, заяви кметът на италианския град Луиджи Брунаро, предава  Reuters . \r\nАрхиепископ Франческо Моралия заяви, че има вероятност бедствието на нанесе „непоправими щети“ на венецианската базилика Св. Марко.  \r\n„Базиликата е понесла структурни щети, защото водата се е издигнала и причинява непоправими щети, особено когато тя изсъхне в долните секции на мозайките и облицовките“, заяви архиепископът. \r\nПопитан за това какви са вероятните щети от наводнението, кметът на Венеция заяви, че става дума за „стотици милиони евро“.  \r\n \r\n \r\n \r\n : Теодор Пенев", "date": "2019.11.13", "title": "Reuters: Кметът на Венеция оцени щетите от наводненията на стотици милиони евро (ВИДЕО)"}
{"url": "http://www.focus-news.net/news/2019/11/13/2719223/ministar-desislava-taneva-zapochva-monitoring-za-zamarsyavane-varhu-ploshtite-na-zagrobvane-na-svinete-zasegnati-ot-afrikanskata-chuma.html", "text": "Започва мониторинг за замърсяване върху площите на загробване на свинете, засегнати от африканската чума. Това каза министърът на земеделието, храните и горите Десислава Танева в отговор на въпрос на депутата от БСП проф. Светла Бъчварова - Пиралкова за биосигурността по време на изслушването си  на Комисията по земеделие, предаде репортер на  Агенция „Фокус“ .  „Този мониторинг следва да го извършват общините, на чиято територия са площадките на загробване. Контролира се от РИОСВ“, обясни още Танева.  „По отношение на епизоотията и за това, което се случи със засегнатите свине – общо 140 хил. наброй, екарисажи не се използвани инсинератори не са използвани поради няколко причини. Първо, мнението на Центъра за оценка на риска е, че всяко разкарване на заразена маса крие риск от заразяване на пътната артерия. Второ, поради изричното настояване на всяка браншова организация. Никога не е стоял въпросът освен по медиите за ползването на тези средства за унищожаване на засегнатите свине. Нещо повече,  справката за всички страни членки на ЕС – 11 наброй, в които имаше практика за унищожаване на засегнати животни при такива обеми, винаги е ставал със загробване. Разбира се, той е по определен ред и по съгласуване с МОСВ“, поясни още Танева.  \r\nДеница КИТАНОВА", "date": "2019.11.13", "title": "Министър Десислава Танева: Започва мониторинг за замърсяване върху площите на загробване на свинете, засегнати от африканската чума"}
{"url": "http://www.focus-news.net/news/2019/11/13/2719231/vremenno-dvizhenieto-po-pat-i-7-hitrino-venets-pri-razklona-za-s-slivak-se-osashtestvyava-dvuposochno-v-edna-lenta-poradi-ptp.html", "text": "Временно движението по път I-7 Хитрино – Венец при разклона за с. Сливак се осъществява двупосочно в една лента поради ПТП.Това съобщиха от  Агенция \"Пътна инфраструктура\" . Движението се регулира от \"Пътна полиция\".", "date": "2019.11.13", "title": "Временно движението по път I-7 Хитрино – Венец при разклона за с. Сливак се осъществява двупосочно в една лента поради ПТП"}
{"url": "http://www.focus-news.net/news/2019/11/13/2719234/nepravosposoben-motorist-e-v-bolnitsa-sled-kato-e-katastrofiral-na-bulevard-tsar-osvoboditel-vav-varna.html", "text": "ННеправоспособен моторист е в болница, след като е катастрофирал на булевард „Цар Освободител“ във Варна. Инцидентът е станал вчера, около 16.40 часа. Това съобщиха от пресцентъра на  Областната дирекция на МВР . Освен неправоспособен за категория А, водачът на мотоциклета е и с отнета книжка. По време на движение, поради несъобразена скорост, той губи контрол над превозното средство и пада на платното за движение. Вследствие на инцидента мъжът получава фрактура на глезен, прегледан е и настанен за лечение в болнично заведение, без опасност за живота.", "date": "2019.11.13", "title": "Неправоспособен моторист е в болница, след като е катастрофирал на булевард „Цар Освободител“ във Варна"}
{"url": "http://www.focus-news.net/news/2019/11/13/2719239/administrativen-sad-blagoevgrad-dade-hod-na-deloto-za-osporvane-na-izbora-na-kmet-na-obshtina-kresna.html", "text": "Административен съд – Благоевград даде ход на делото против Решение №85-МИ на Общинска избирателна комисия Кресна от 28 октомври 2019 г. за определяне на изборните резултати за избор на кмет на община. Делото е образувано по жалба на Милчо Караджов, кандидат за кмет на община Кресна, издигнат от ПП ГЕРБ, съобщиха от  Административен съд – Благоевград .Според жалбоподателя са допуснати съществени нарушения на избирателния процес в изборния ден, както и при подготовката на изборите, които водят до промяна на изборния резултат. Посочват се доводи за влиянието в обявените изборни резултати на гласовете на лица със спорно право на гласуване по настоящ адрес. По искане на жалбоподателя, съдът допусна разпит и разпита двама свидетели.Оспорващият изборите за кмет на община изиска чрез съда и справка от Областна администрация Благоевград за извършена проверка на правоимащите да гласуват по настоящ адрес, както и справка от Районна прокуратура – Сандански за образувано досъдебно производство или налична преписка по проверката, извършена от Областна администрация – Благоевград. Следващото заседание по делото е насрочено за 21 ноември 2019 г. от 14.00 часа.", "date": "2019.11.13", "title": "Административен съд – Благоевград даде ход на делото за оспорване на избора на кмет на община Кресна"}
{"url": "http://www.focus-news.net/news/2019/11/13/2719233/kaloyan-pargov-bsp-sofiya-postavihme-dobro-nachalo-za-obmyana-na-opit-mezhdu-sofiya-i-kitayskata-provintsiya-fudzien-v-zdraveopazvaneto.html", "text": "Мисля, че поставихме много добро начало за обмяна на опит между София и китайската провинция Фудзиен в сферата на здравеопазването, съобщиха от пресцентъра на  БСП-София . Това коментира лидерът на БСП в столицата Калоян Паргов след проведените срещи днес, които с председателя на РС на БСП - Искър Борис Цветков организираха между 6-членна китайска делегация от провинция Фудзиен и ръководствата на две софийски болници. Представителите на милиардната азиатска държава пристигнаха в София по покана на Калоян Паргов и Борис Цветков и също по тяхна инициатива бяха организирани срещи с проф. д-р Цветомир Димитров и ръководството на Университетска първа многопрофилна болница за активно лечение \"Св. Йоан Кръстител\", както и с директора на УМБАЛ \"Царица Йоанна - ИСУЛ\" проф. д-р Бойко Коруков и негови колеги. \r\n\"Запознахме нашите китайски гости с два типа болници - едната - Първа градска е общинска, а другата - ИСУЛ е държавна университетска, обясни Калоян Паргов. - Показахме им нашата система на здравеопазване. Целта на посещението на делегацията от китайската провинция Фудзиен е да омбени опит и практики за начина на функциониране на здравните заведения. Те се поинтересуваха от медицинското образование и от начина, по който завършилите студенти успяват да се реализират професионално в здравните заведения в страната. Освен това коментирахме и общи проблеми. Оказа се, че както в България, така и в Китай има недостиг на финансиране на здравните заведения. У нас конкуренцията между частните и публичните болници е много голяма и това създава проблеми от гледна точка на качеството на предлаганите услуги в общинските здравни заведения и липсата на дофинансиране\". Според Калоян Паргов, направените срещи са добро начало за обмяна на опит. Лидерът на БСП - София изрази увереност, че ще последва връщане на визитата от страна на българска делегация, съставена от медицински специалисти, в китайската провинция Фудзиен. \"Посещенията за обмяна на опит между различните държави са добра практика, коментира той. - Модерното здравеопазване изисква глобален подход и познаване на добрите практики на различните континенти\".", "date": "2019.11.13", "title": "Калоян Паргов, БСП-София: Поставихме добро начало за обмяна на опит между София и китайската провинция Фудзиен в здравеопазването"}
{"url": "http://www.focus-news.net/news/2019/11/13/2719235/ministar-desislava-taneva-izgotvyaneto-na-naredbata-za-tryufelite-tryabva-da-priklyuchi-do-kraya-na-noemvri.html", "text": "Изготвянето на наредбата за трюфелите трябва да приключи до края на ноември.  Това каза по време на изслушването си в Земеделска комисия министърът на земеделието Десислава Танева  в отговор на въпрос на депутата от „Обединени патриоти“ Александър Сабанов, предаде репортер на  Агенция „Фокус“ . „Има действаща работна група за промяна в наредбата, която урежда регулацията за добива на недървесни горски продукти, в която ще бъдат предложени текстове, които уреждат и добива на трюфели. На практика тази дейност в момента е извън всякаква регулация“,   обясни Танева.  \r\nДеница КИТАНОВА", "date": "2019.11.13", "title": "Министър Десислава Танева: Изготвянето на наредбата за трюфелите трябва да приключи до края на ноември"}
{"url": "http://www.focus-news.net/news/2019/11/13/2719232/55-godishnata-zhena-e-postradala-sled-kato-e-blasnata-pri-manevra-na-zaden-hod-na-spetsialen-avtomobil-v-kvartal-asparuhovo-vav-varna.html", "text": "Шофьор на специален автомобил е блъснал пешеходка при маневра на заден ход в квартал „Аспарухово“ във Варна вчера. Това съобщиха от пресцентъра на  Областната дирекция на МВР . Сигнал за пътното произшествие е подаден десет минути преди 13.00 часа. 64-годишният водач на автомобила, по време на маневра за движение назад, блъска пешеходката, която се е намирала зад превозното средство. Вследствие на инцидента 55-годишната жена получава контузия на гърба, прегледана е и е освободена за домашно лечение, без опасност за живота.", "date": "2019.11.13", "title": "55-годишната жена е пострадала, след като е блъсната при маневра на заден ход на специален автомобил в квартал „Аспарухово“ във Варна"}
{"url": "http://www.focus-news.net/news/2019/11/13/2719221/ivitsa-dachich-satrudnichestvoto-mezhdu-sarbiya-i-nato-e-vazhno.html", "text": "Сръбският външен министър Ивица Дачич заяви, че сътрудничеството на Белград с НАТО е важно, но военната неутралност на страната не може да се постави под съмнение, предава телевизионният канал  N1 . \r\n„Сътрудничеството с НАТО е основано на ясни граници и уважение за сръбската политика на военна неутралност, без условието нашата страна да става част от Алианса“, заяви Дачич по време на събитието „Седмица на НАТО“ в Белград. \r\nТой добави, че Сърбия е отворена за провеждането на политически диалог и специфично сътрудничество с НАТО във всички сфери от общ интерес.  \r\n„Политиката на военна неутралност, като база на нашата политика не е (насочена) само към НАТО, но и към всеки друг военен съюз, това не е под съменние“, добави Дачич.  \r\nТой допълни, че отношенията с НАТО остават деликатни, заради бомбардировките над Белград от 1999 г.  \r\n„Съжалявам, че ще ви напомня, че НАТО се намеси през 1999 г. без разрешението на Съвета за сигурност на ООН, което за нас беше акт на агресия срещу суверенна държава (…) Не можем да забравим тези събития и ние винаги ще помним хората, които загинаха“, каза той и добави, че всички страни, замесени в събитията от 1999 г. имат задължението да сътрудничат за да бъде опазен мирът в региона, въпреки различните гледни точки. \r\nТой добави, че Сърбия добре разбира решенията на своите съседи да се присъединят към НАТО. Белград от своя страна очаква разбиране за своите контакти със страни извън Алианса. Дачич добави, че ситуацията в Косово е важна чат от сътрудничеството с НАТО, понеже Прищина е най-големия отбранителен и политически проблем за Сърбия.  \r\n„Очакваме Алиансът да покаже разбиране и подкрепа за нашите приоритети, особено във връзка с Косово. Ние вярваме, че компромисно решение, постигнато в диалога Белград-Прищина с подкрепата на международната общност е единственият начин да осигуряване на траен мир и стабилност. Няма причина нещо, което да е договорено между двете страни да не е достъпно и за трети партии“, добави министърът.  \r\nТой каза още, че Сърбия очаква косовските спецчасти да предотвратят допълнителни разполагания на силите за сигурност на Прищина в северната част на страната. \r\n \r\n : Теодор Пенев", "date": "2019.11.13", "title": "Ивица Дачич: Сътрудничеството между Сърбия и НАТО е важно"}
{"url": "http://www.focus-news.net/news/2019/11/13/2719236/administrativen-sad-blagoevgrad-razporedi-sadebno-tehnicheska-ekspertiza-na-byuletini-ot-izbora-za-obshtinski-savetnitsi-v-obshtina-hadzhidimovo.html", "text": "Административен съд – Благоевград извърши оглед, проверка и преброяване на недействителните бюлетини от шест секции на територията на община Хаджидимово. В открито заседание, в присъствието на оспорващите изборните резултати и председателя на ОИК Хаджидимово,  съдът отвори чувалите с изборни книжа от СИК № 4, СИК № 8, СИК № 11; СИК № 13, СИК № 14 и СИК № 15 и прегледа недействителните бюлетини от избора за общински съветници,съобщиха от  Административен съд – Благоевград . Съдът разпореди изготвяне на съдебно-техническа експертиза на отчетените като недействителни или неличащи бюлетини.Следващото заседание по делото е насрочено за 18 ноември 2019 г. от 14.30 часа.", "date": "2019.11.13", "title": "Административен съд – Благоевград разпореди съдебно-техническа експертиза на бюлетини от избора за общински съветници в община Хаджидимово"}
{"url": "http://www.focus-news.net/news/2019/11/13/2719241/prodalzhava-obrazuvaneto-na-novi-izborni-administrativni-dela-vav-varna.html", "text": "Три нови изборни административни дела бяха образувани в Административен съд – Варна – адм. дела №№ 3076, 3077 и 3097 по описа на съда за 2019 г., съобщиха от пресцентъра на  съда . \r\nДелата са образувани по жалби от Милен Събев – кандидат за кмет на район „Одесос“, община Варна срещу Решение №339/04.07.2019 на Общинска избирателна комисия (ОИК) – Варна, Надка Йонова – кандидат за кмет на район „Приморски“, община Варна срещу Решение №340/04.07.2019 на ОИК – Варна, Светлозар Николов – кандидат за кмет на Община Варна, издигнат от коалиция Ние, гражданите срещу Решение №338/04.07.2019 и свързаното с него Решение №288/28.10.2019 на ОИК – Варна, относно проведения избор за кмет на община Варна в два тура на 27 октомври и на 3 ноември 2019 г.  \r\nЖалбоподателите твърдят, че посочените Решения на ОИК – Варна са незаконосъобразни, неправилни и нищожни и изборът на кмет за съответния район и община, посочен в жалбите, трябва да бъде обявен за недействителен.", "date": "2019.11.13", "title": "Продължава образуването на нови изборни административни дела във Варна"}
{"url": "http://www.focus-news.net/news/2019/11/13/2719237/59-godishen-mazh-e-transportiran-v-mbal-blagoevgrad-sled-kato-e-blasnat-ot-vlak-na-zhp-nadlez-pod-glaven-pat-e-79-v-rayona-na-grada.html", "text": "Около 15.00 часа е получено съобщение за това, че на жп надлез под главен път Е-79 в района на Благоевград от пътнически влак, движещ се в посока Петрич е блъснат мъж на 59 години от Благоевград. Това съобщи за  Радио \"Фокус\" - Благоевград  говорителят на ОДМВР - Благоевград Йорданка Шаркова. Пострадалият е транспортиране за оказване на медицинска помощ в МБАЛ-Благоевград.", "date": "2019.11.13", "title": "59-годишен мъж е транспортиран в МБАЛ-Благоевград, след като е блъснат от влак на жп надлез под главен път Е-79 в района на града"}
{"url": "http://www.focus-news.net/news/2019/11/13/2719240/sport-chehite-otpisaha-gostuvaneto-v-balgariya.html", "text": "Националите на Чехия нямат намерение да чакат до двубоя с България, за да си гарантират класирането за Евро 2020. Селекцията на Ярослав Шилхави приема Косово утре, а при победа ще бъде сигурен участник на европейското през следващото лято. Националът Алекс Крал призна, че той и съотборниците му са напълно концентрирани за ключовия мач и изобщо не искат да разчитат на гостуването на България, „Фокусирани сме върху Косово. За много от нас това е един от най-важните мачове през есента. Ако бием, няма какво да говорим за следващия двубой. Изобщо не обсъждаме варианта за загуба\", отсече дефанзивният халф пред idnes.cz.", "date": "2019.11.13", "title": "Спорт: Чехите отписаха гостуването в България"}
{"url": "http://www.focus-news.net/news/2019/11/13/2719238/georgi-stoev-ikonomist-veroyatno-ikonomicheskite-vaprosi-na-sreshtata-na-briks-shte-badat-zasegnati-samo-beglo-i-imidzhovo.html", "text": "Вероятно икономическите въпроси на срещата на БРИКС ще бъдат засегнати само бегло и имиджово. Това каза в интервю за  Агенция „Фокус“  икономистът от Trakia.Tech Георги Стоев по повод започналата днес 11-а годишна среща на държавите от група БРИКС (Бразилия, Русия, Индия, Китай и Република Южна Африка). Той посочи, че вероятно срещата ще се превърне във фиаско без постигнати конкретни резултати. „Китай е най-голямата икономика в проекта БРИКС, като големите й амбиции пробив на пазари като американския и европейския. Те не са представени като правителства на тази среща, така че най-вероятно икономическия обект на мисли и тези въпроси най-вероятно ще бъдат засегнати по-скоро бегло и имиджово на срещата“, обясни Стоев.  \r\n \r\n Пълния текст на интервюто четете по-късно в „Мнение“ \r\n \r\nТеодора ПАВЛОВА", "date": "2019.11.13", "title": "Георги Стоев, икономист: Вероятно икономическите въпроси на срещата на БРИКС ще бъдат засегнати само бегло и имиджово"}
{"url": "http://www.focus-news.net/news/2019/11/13/2719242/prokurorskata-kolegiya-na-vss-izbra-hristo-hristov-za-okrazhen-prokuror-na-veliko-tarnovo.html", "text": "Прокурорската колегия на Висшия съдебен съвет (ВСС) избра Христо Христов за административен ръководител – окръжен прокурор на Окръжна прокуратура – Велико Търново. За него гласуваха 9 от общо 11 члена на прокурорската колегия, съобщиха от пресцентъра на  Апелативна прокуратура - Велико Търново . \r\nВ концепцията си за стратегическо управление на Окръжна прокуратура – Велико Търново, прокурор Христов е набелязал като приоритетни цели за развитие на прокуратура: повишаване на нивото на срочност на решаване на преписките, повишаване качеството на прокурорската и следователската работа, подобряване на квалификацията на магистрати и служители, запазване на челното място на ВТОП по малък брой върната от съда дела. В концепцията обръща и важно място на решаване на социално- битовия проблем на Окръжна и Районна прокуратури във Велико Търново, свързан с недостиг на помещения за прокурори и служители. \r\nПри изслушването на Христо Христов, членовете на ВСС посочиха, че той е участвал в екипа, който изключително добре се е справил с управлението на окръжната прокуратура, има добър административен опити и се ползва с авторитет сред колегите, изключително деен и с ясни виждания какво може да се направи за развитието на Окръжна прокуратура – Велико Търново. \r\nХристов има над 20 години юридически стаж в органите на съдебната власт, като е преминал последователно като съдебен кандидат, следовател, прокурор в Районна и Окръжна прокуратури и заместник окръжен прокурор. В органите на съдебната власт е започнал като съдебен кандидат през 1999 година От 2000 до 2006 година е следовател в Окръжна следствена служба - Велико Търново. От 2006 година е назначен като прокурор в Районна прокуратура – Елена, като от 2009 година е командирован като прокурор в Окръжна прокуратура – Велико Търново. От 2012 година, с решение на ВСС  е назначен за заместник на административен ръководител – заместник - окръжен прокурор на Окръжна прокуратура - Велико Търново, като в момента е изпълняващ функциите административния ръководител – окръжен прокурор на същата прокуратура. Има ранг „прокурор в ВКП и ВАП“. За професионалната си дейност е многократно поощряван.", "date": "2019.11.13", "title": "Прокурорската колегия на ВСС избра Христо Христов  за окръжен прокурор на  Велико Търново"}
{"url": "http://www.focus-news.net/news/2019/11/13/2719243/obshtina-dobrich-zapochva-kampaniya-za-preregistratsiya-na-taksimetrovite-prevozvachi-za-2020-godina.html", "text": "Считано от 03 декември 2019 г. Община Добрич ще започне кампания за пререгистрация на таксиметровите превозвачи с издаване на нови разрешителни и холограмни стикери за таксиметров превоз през 2020 г.  \r\nПодаването на необходимите документи и получаването на разрешителните ще се извършва, както и досега в Центъра за услуги и информация на първия етаж в сградата на Общината по улица „България“ №12. Заявлението може да бъде изтеглено от сайта на Община Добрич www.dobrich.bg или да се получи на място в Центъра за услуги и информация, съобщиха от  Общината .  \r\nСъгласно чл.24а от Закона за Автомобилните превози  и чл. 24, ал. 1 и ал. 2 и чл. 21, ал. 1, т. 8 и 16 от Наредба № 34 от 1999 за Таксиметров превоз на пътници, с цел експедитивно обслужване на едно гише е необходимо таксиметровите превозвачи да предоставят следните документи:  \r\n\tУдостоверение за регистрация в Областен отдел „Автомобилна администрация\"; \r\n\tСписък на автомобилите, с които превозвачът кандидатства; \r\n\tКонтролен талон към знака за периодичен преглед за проверка на техническата изправност на автомобила; \r\n\tКарта за допълнителен преглед на лек таксиметров автомобил  /приложение № 6В към чл. 8, ал. 8, т. 3 от Наредба № 32 от 1999 г. за периодичните прегледи за проверка на техническата изправност на пътните превозни средства/; \r\n\tУдостоверение за водач на лек таксиметров автомобил;  \r\n\tУдостоверение, че данъчно задълженото лице няма задължения за данъци и осигурителни вноски, освен когато са отсрочени или разсрочени по реда на Данъчния процесуален кодекс или по реда на Кодекса за социално осигуряване – оригинал; \r\n\tКопие от стр. 20 и 21 от паспорта на електронен таксиметров апарат с фискална памет, с прикрепения към нея фискален бон – представя се оригинала на паспорта; \r\n\tПриходна квитанция за платен данък за таксиметров превоз на пътници. \r\n \r\nТаксиметровите  автомобили за 2020 г. ще имат стикер, който е с нов дизайн. През настоящата година Община Добрич издаде разрешения на 384 таксиметрови автомобила, като има готовност да издаде до 400 разрешения за следващата. Данъкът за упражняване на таксиметрова дейност на територията на Община град Добрич е в размер на 300 лева и остава непроменен и за предстоящата година.", "date": "2019.11.13", "title": "Община Добрич започва кампания за пререгистрация на таксиметровите превозвачи за 2020 година"}
{"url": "http://www.focus-news.net/news/2019/11/13/2719246/novoizbranite-obshtinski-savet-i-kmet-na-pazardzhik-polozhiha-kletva-i-vstapiha-v-dlazhnost.html", "text": "Новоизбраните Общински съвет и кмет на Пазарджик положиха клетва и встъпиха в длъжност, предаде репортер на  Радио \"Фокус\" - Пазарджик . Кметът Тодор Попов започва четвъртия си мандат. За председател на Общинския съвет с 22 гласа \"за\" от 41 общински съветници бе избран адвокат Хари Харалампиев. Той оглавяваше Общинския съвет и през изминалия мандат. \r\nВаня НИКОЛОВА", "date": "2019.11.13", "title": "Новоизбраните Общински съвет и кмет на Пазарджик положиха клетва и встъпиха в длъжност"}
{"url": "http://www.focus-news.net/news/2019/11/13/2719248/administrativniyat-sad-v-kyustendil-shte-se-proiznese-v-s-reshenie-v-srok-po-iskaneto-za-kasirane-na-izborite-za-kmet-na-kmetstvo-v-piperkov-chiflik.html", "text": "Административният съд в Кюстендил ще се произнесе в с решение в срок по искането за касиране на изборите за кмет на кметство в Пиперков чифлик, предаде репортер на  Радио „Фокус” – Кюстендил . Делото е образувано по жалба на  Бойко Парлапански, в качеството му на кандидат за кмет на кметство село Пиперков чифлик срещу решение на Общинската избирателна комисия в Кюстендил с което е обявена дата за провеждане на втори тур за избори на кмет на кметството. Жалбата е и срещу предложение за решение от „Информационно обслужване“ АД, с което са определени резултатите за кмет на кметство село Пиперков чифлик и решение на Общинска избирателна комисия - Кюстендил, относно обявяване за избран кмет на кметство с. Пиперков чифлик. В съдебната зала беше отхвърлено искането за преброяване на бюлетините, отчетени от секционната избирателна комисия.  По време на заседанието стана ясно, че в протоколите на СИК няма особено мнение, нито възражения по отношение на изборните резултати. С оглед доказателствата по делото съдията каза,че не са възникнали съмнения по изборните резултати. Съдът ще се произнесе с решение в срок. Веднага след съдебното заседание жалбоподателя Бойко Парлапански и заинтересованата страна кметът на Пиперков чифлик Стефан Котев коментираха пред медии ситуацията около изборния казус. Жалбоподателя обясни,че се явява сам в съда защото зад него нямало торнадо от адвокати. За него изборът на първи тур не е бил честен, защото е бил победител със седем гласа повече. „След малките закони, написани с малки думи и квадратчето „Не подкрепям никого”, процентите ми се свалиха под 500 и трябваше да отида на балотаж”, каза Бойко Парлапански. Той посочи, че поради тази причина е решил да обжалва решението за избора на кмет на кметство, но в съда всичко било отхвърлено като искания. От своя страна спечелилият изборите кандидат Стефан Котев заяви, че жалбоподателят няма никакво основание за жалбата. „ От деветчленната комисия в СИК в Пиперков чифлик няма забележки и възражения. Това са излишни неща и може би лични амбиции”, каза Стефан Котев.  \r\nВенцеслав ИЛЧЕВ", "date": "2019.11.13", "title": "Административният съд в Кюстендил ще се произнесе в с решение в срок по искането за касиране на изборите за кмет на кметство в Пиперков чифлик"}
{"url": "http://www.focus-news.net/news/2019/11/13/2719250/40-sluchaya-na-varitsela-i-6-sluchaya-na-skarlatina-sa-registrirani-za-sedmitsa-vav-varna.html", "text": "40 случая на варицела и 6 случая на скарлатина са регистрирани за седмица във Варна. Това съобщиха за  Радио „Фокус“ – Варна   от Регионалната здравна инспекция, на база данните за заболяемостта през изминалите 7 дни. От там допълниха, че от въздушно - капковите инфекции  са регистрирани 46 лица срещу 37 за предходната седмица.  \r\nРегистрираните чревни инфекции в морската столица за отчетния период са 29 случая срещу 34 от предходната седмица, представени от 20 ентероколита, 6 колиентерита, 2 салмонелози и 1 дизентерия. Регистрирани са 4 случая на ухапани от кърлежи. Извършени са 35 епидемиологични проучвания на болни с остри заразни болести. \r\nДесислава ВАСИЛЕВА", "date": "2019.11.13", "title": "40 случая на варицела и 6 случая на скарлатина са регистрирани за седмица във Варна"}
{"url": "http://www.focus-news.net/news/2019/11/13/2719251/izlozhba-sto-godini-profesionalen-dramatichen-teatar-v-stara-zagora-be-otkrita-dnes-na-aleya-stara-zagora-v-park-peti-oktomvri.html", "text": "Изложба „Сто години професионален драматичен театър в Стара Загора“ бе открита днес на алея „Стара Загора“ в парк „Пети октомври\", съобщиха от  Общината . Тя разказва историята на театралната дейност в Града на липите.На откриването дойдоха Иванка Сотирова, зам.-кмет на Община Стара Загора, Мария Динева, председател на Общински съвет Стара Загора, заместник областните управители Петя Чакърова и Красимир Червилов, директорът на Регионалния исторически музей Петър Калчев, директорът на Държавния архив в Стара Загора Галинтин Караславов, настоящи и бивши актьори в театъра. „Благодаря Ви, че сте тук.  Радостен съм, че откриваме тази изложба, част от събитията за честването 100-годишнината на театъра. Малко ме натъжи, защото тук видях моята младост и детството ми. Чудесно е, че виждам младите талантливи актьори, на които тепърва им предстои да се доказват. Много благодаря за помощта на Община Стара Загора. Надявам се, че това, което видят ще накара едни да си спомнят, а други да пожелаят да влязат в театъра. Благодаря на старозагорската публика, която ни остави работоспособни и живи през годините“, каза директорът на театъра Ивелин Керанов. „Най-после театърът излезе на открито пред старозагорци. Малко са театрите с такива постижения и с такава скромност. Благодарим на Тенко Калайджиев и Мария Донева за помощта при подготовката на изложбата. Нека в следващите седмици да се говори за Драматичен театър „Гео Милев“. Постиженията са не само за актьорите, те са и за публиката. Пожелавам на актьорския състав дръзновение. Много е важно да има сериозно изкуство, защото то възпитава“, пожела Иванка Сотирова. Дългогодишният актьор Нино Луканов пък се пошегува, че е участвал в подготовката  на 75, на  90 и на 100-годишнината на театъра и си пожела да участва и на 125-годишнината. Той разказа спомен от далечното минало за реакцията на публиката спрямо отрицателните герои в пиесите. „Старозагорският театър винаги се е отличавал с ентусиазма на състава си. Всеки се отдава до последно. Пожелавам на младите колеги да носят това служене на нашето изкуство достойно“, каза още Луканов. Първи наченки на театрална дейност под ръководството на даскал Петър Иванов, с участието на Кольо Ганчев и неговия оркестър, датират от 1870 г. Историята на Старозагорския театър е свързана с името на д-р Начо Планински, който поставя първото театрално представление по пиесата на П. Р. Славейков – „Малакова“ на 18 април 1870 г.  В репертоарната история на Старозагорския театър се вписват заглавията на „Многострадалната Геновева“ (1870), „Шарлатаните доктори“ (1871), „Крум Страшний“ (1871), „Райна Княгиня“, „Иванко“, „Хъшове“, „Кулата Нел“ (1881) и др. Театралният живот продължава и след Освобождението, като от 1900 г. представленията се организират от трупа към Дружество „Театър“, което през 1914 г. получава и нов театрален салон. Малко повече от четиридесет години след „Малакова“ (през 1916 г.) поетът Гео Милев поставя експериментално пиесите „Едип цар“ на Софокъл и „Ревизор“ на Гогол. Сезонът 1919/1920 полага началото на професионален театър в Стара Загора. Особена заслуга за това имат Мара Шопова и Данчо Делчев, с чието участие на сцената се реализират „Емилия Галоти“, „Краят на Содом“, „Иванко“, „Майстори“, „Боряна“ и много. други. При Дружество „Театър“ вече е сформирана полупрофесионална трупа. През 1950 и 1954 г. театърът на два пъти е одържавен. Съществува като официален Общински театър от 1950 г., а от 1954 г. е със статут на Държавен драматичен театър. През 1970 г. с указ на Народното събрание театърът е преименуван в Драматичен театър „Гео Милев”. На следващата година е настанен в новата модерна сграда на бул. „Митрополит Методий Кусев“ 28, където се помещава и до днес.На сцената на ДТ „Гео Милев“ са се формирали и продължават да се развиват не едно поколение театрали. Градът се гордее с актьорите Ружа Делчева, Наум Шопов, Васил Михайлов и много други, които са се родили и творили в Стара Загора и чиито професионализъм остава с емблематично значение за българския театрален летопис.", "date": "2019.11.13", "title": "Изложба „Сто години професионален драматичен театър в Стара Загора“ бе открита днес на алея „Стара Загора“ в парк „Пети октомври\""}
{"url": "http://www.focus-news.net/news/2019/11/13/2719247/sdvr-predpriema-merki-za-ohrana-na-obshtestveniya-red-i-organizatsiya-na-dvizhenieto-na-teritoriyata-na-stolitsata.html", "text": "На 14 ноември, от 9.00 часа са заявени протестни действия в района на ул. „Екзарх Йосиф“, съобщиха от пресцентъра на  МВР . В тази връзка там паркирането и движението на моторни превозни средства, трамвайни мотриси и пешеходци ще бъде временно ограничено. Възможни са временни затруднения на движението в централната градска част, което да наложи поетапно то да бъде ограничавано и възстановявано. СДВР призовава гражданите и гостите на столицата да спазват указанията и разпорежданията на полицейските служители, да им съдействат при необходимост, за да се запази спокойна обстановката в града и да не се допуснат нарушения на обществения ред.", "date": "2019.11.13", "title": "СДВР предприема мерки за охрана на обществения ред и организация на движението на територията на столицата"}
{"url": "http://www.focus-news.net/news/2019/11/13/2719253/osporiha-pred-administrativen-sad-blagoevgrad-izborite-za-kmet-na-kmetstvo-dabnitsa-i-kmet-na-kmetstvo-ognyanovo-v-obshtina-garmen.html", "text": "В Административен съд – Благоевград постъпи жалба от Мустафа Мейзин против решение №175 от 04 ноември 2019г. на Общинска избирателна комисия Гърмен, с което е обявен за избран за кмет на кметство село Дъбница на втори тур Синем Бекирова, съобщиха от  Административен съд – Благоевград . Жалбоподателят оспорва решението на ОИК Гърмен като незаконосъобразно. Мустафа Мейзин посочва в жалбата до Административен съд - Благоевград, че действителни бюлетини с отбелязан вот за него за записани за Синем Бекир. Жалбоподателят посочва и доводи за гласували на балотажа избиратели със спорно право на гласуване за кмет на населеното място. В Административен съд – Благоевград постъпи още една жалба срещу решение на ОИК Гърмен. Иван Ижбехов, кандидат за кмет на село Огняново оспорва решение №176 от 04.11.2019г. на Общинска избирателна комисия Гърмен, с което е обявен за избран за кмет на кметство село Огняново на втори тур Димитрия Гюрова.Жалбоподателят оспорва съдържанието и истинността на протокола на ОИК Гърмен. Посочени са доводи за неправилно броене на бюлетините в СИК №15 в село Огняново.", "date": "2019.11.13", "title": "Оспориха пред Административен съд – Благоевград изборите за кмет на кметство Дъбница и кмет на кметство Огняново в община Гърмен"}
{"url": "http://www.focus-news.net/news/2019/11/13/2719252/tass-ot-ruskoto-vanshno-ministerstvo-zayaviha-che-isteriyata-v-mediite-okolo-severen-potok-2-e-nepriemliva.html", "text": "Публикацията в естонската преса с призиви за преглед на плановете за изграждането на газопровода \"Северен поток-2\" изкуствено издува информационната истерия около проекта, предава  TACC . \r\nТова се посочва в изявление, разпространено в от руското външно министерство в социалната мрежа „Фейсбук“.  \r\nОт дипломатическия отдел подчертаха, че газопроводът е икономически изгоден както за Русия, така и за европейските потребители.  \r\n\"Основната му цел е да засили сътрудничеството между Русия и европейските страни в енергийния сектор\", заявиха от външното министерство. \r\n\"Изкуствената ескалация на информационната истерия около този проект и неговата безсмислена политизация са абсолютно неприемливи. Убедени сме, че въпреки опитите за дискредитиране, „Северен поток-2“ ще бъде успешно изграден и пуснат в експлоатация\", подчертаха от министерството.  \r\n\"Забележително е, че няма нито един признат професионалист сред авторите на доклада. Призовавайки европейските страни да се откажат от изграждането на второто разклонение на газопровода \"Северен поток\", т.нар. изследователи дублират добре познатите пропагандни клишета за \"заплахата за енергийната независимост на Европа\" и \"геополитическият инструмент на Русия\", се казва още в съобщението.  \r\n \r\n : Теодор Пенев", "date": "2019.11.13", "title": "ТАСС: От руското външно министерство заявиха, че истерията в медиите около „Северен поток-2“ е неприемлива"}
{"url": "http://www.focus-news.net/news/2019/11/13/2719254/sofiyska-apelativna-prokuratura-protestira-opravdatelnata-prisada-spryamo-stomatolog-obvinen-za-prichinyavane-na-smart-na-chetirinadesetgodishen-patsient.html", "text": "Апелативна прокуратура – София протестира оправдателната присъда, с която състав на Софийски апелативен съд е признал подсъдимия В.П. за невиновен по повдигнатото му обвинение – немарливо изпълнение на правно регламентирана дейност, представляваща източник на повишена опасност, причинило смъртта на четиринадесетгодишен пациент. Протестират се и изменените присъди спрямо другите подсъдими по делото – В.Ц.П. и Й.Ф. Това съобщиха от пресцентъра на  Апелативна прокуратура - София . \r\nТримата подсъдими са били предадени на съд от Софийска градска прокуратура по обвинение за извършено престъпление по чл. 123, ал. 1 от НК.  \r\nНа 14 юни 2016 г., в дентален център в София, подсъдимият В.П., в качеството си на стоматолог, осъществил хирургично лечение в устната кухина на А.И., като по негово решение вместо локална анестезия или локална анестезия и венозна седация, била приложена обща интубационна анестезия с анестетичен препарат „Севоран“. В резултат на тези действия било предизвикано състояние „малигнена хипертермия“ у пациента, което не било третирано своевременно, поради липса на единствения възможен антидот – лекарствен препарат „Дантролен“. Същият следвало да бъде приложен в максимално кратък период с цел избягване на летален изход. Вместо това пациентът бил транспортиран в УМБАЛСМ „Н. И. Пирогов“, където по-късно била констатирана смъртта му.  \r\nПрестъплението е било извършено в условията на независимо съпричиняване с д-р Й.Ф. (лекар-анестезиолог) и д-р В.Ц.П. (управител на денталния център).  \r\nПървоинстанционният съд е осъдил подсъдимия В.П. на три години „лишаване от свобода“ с петгодишен изпитателен срок и наложил наказание „лишаване от право“ да упражнява професия „стоматолог“ за срок от пет години. Същите наказания са били определени и на другите подсъдими по делото.  \r\nСъстав на Софийски апелативен съд е отменил присъдата на Софийски градски съд, като оправдал подсъдимия В.П. изцяло по обвинението за извършено престъпление по чл. 123 от НК и намалил наложените наказания на В.Ц.П. и Й.М.Ф. от три години „лишаване от свобода“ с петгодишен изпитателен срок на една година „лишаване от свобода“ условно. Изцяло са били отменени наложените наказания лишаване от право да извършва дейност по управление, ръководство и контрол на лечебните заведения за В.Ц.П. и упражняване на професия „лекар-анестезиолог“ за Й.Ф.  \r\nС протеста Софийска апелативна прокуратура предлага делото да бъде върнато за ново разглеждане от друг състав на съда, като той ще бъде допълнен след изготвяне на мотивите към присъдата на Апелативен съд – София.", "date": "2019.11.13", "title": "Софийска апелативна прокуратура протестира оправдателната присъда спрямо стоматолог, обвинен за причиняване на смърт на четиринадесетгодишен пациент"}
{"url": "http://www.focus-news.net/news/2019/11/13/2719257/blasnatiyat-ot-patnicheski-vlak-na-zhp-nadlez-pod-pp1-e-79-v-rayona-na-grblagoevgrad-59-godishen-mazh-ot-grblagoevgrad-e-pochinal.html", "text": "Блъснатият от пътнически влак на жп надлез под ПП1 Е-79 в района на гр.Благоевград 59-годишен мъж  от гр.Благоевград е починал. Това съобщиха от  ОДМВР-Благоеврад . По случая е образувано досъдебно производство.", "date": "2019.11.13", "title": "Блъснатият от пътнически влак на жп надлез под ПП1 Е-79 в района на гр.Благоевград 59-годишен мъж  от гр.Благоевград е починал"}
{"url": "http://www.focus-news.net/news/2019/11/13/2719244/v-umbal-sv-marina-vav-varna-zapochva-kampaniya-za-izmervane-na-kostnata-platnost.html", "text": "Клиниките по образна диагностика и ендокринология в УМБАЛ „Св. Марина“ във Варна започват кампания за измерване на костната плътност. Тя ще продължи до 8-ми декември, съобщават от  пресцентъра на Медицинския университет  в града. Измерванията с последно поколение остеометър ще се извършват в дните от понеделник до петък след предварително записване на час на телефон 052/ 978 207. Остеопорозата представлява костно увреждане, характеризиращо се с нарушена здравина на костите и повишен риск от счупвания. Здравината на костите отразява съчетанието на две основни характеристики: количествена компонента (костна плътност) и качество на костната тъкан. Загубата на костна маса обичайно протича безсимптомно, докато не настъпи фрактура и затова наричат остеопорозата „тихия убиец“. В световен мащаб всяка една от три жени и всеки един от петима мъже получават остеопорозна фрактура през живота си. Особено застрашени са жените в менопауза и мъжете след 50-60 годишна възраст. Традиционното рентгеново изследване не може да измери костната плътност, но може да установи наличието на счупване. За измерване на костно-минералната плътност се използват различни технологии, като златен стандарт е двойно-енергийната рентгенова абсорбциометрия (ДХА). Местата от тялото, които подлежат на такава ДХА-остеометрия са лумбалните прешлени (Л1-Л4) и бедрената шийка. УМБАЛ „Св. Марина“ разполага с последно поколение остеометър с възможности за измерване на костна плътност на лумбални прешлени, бедрена зона, цяло тяло, изчисление на фрактурния риск за следващите 10 години, възможности за оценка на мастната тъкан при лица със затлъстяване при сканиране на цяло тяло, както и уникален софтуер за оценка на костната плътност при деца. Към изследването на пациентите в УМБАЛ „Св. Марина“-Варна се включва и консултация с водещи специалисти в областта на остеопорозата (ендокринолози и ревматолози).", "date": "2019.11.13", "title": "В УМБАЛ „Св. Марина“ във Варна започва кампания за измерване на костната плътност"}
{"url": "http://www.focus-news.net/news/2019/11/13/2719245/???%20????%20??%20?%20???????%20????%20??????????%20??%20????????%20??%20???????.html", "text": "Пет жени са в болница след катастрофа до разклона за Хитрин по пътя Шумен- Силистра, по първоначална информация, съобщиха от  ОД на МВР- Шумен . Лек автомобил БВМ е изпреварвал тежкотоварен автомобил. Пет жени, пътували в БМВ-то са в болница.Сигнал за инцидента е приет в 15.02 часа днес. Съобщено е, че са се ударили лек автомобил БМВ, със силистренска регистрация и тежкотоварен автомобил Скания. Към мястото на инцидента веднага са насочено екипи на полиция и Спешна помощ. При пристигане на място униформените са установили, че в леката кола са пътували 19- годишна жена, която е шофирала, още две 19-годишни момичета, друга жена на 21-години и още една на 41-години. Към момента има данни, че състоянието на 21-годишната е най- тежко. Настанена е в МБАЛ- шумен, с черепно- мозъчна травма. На останалите пътници в автомобила и на жената, зад волана продължават прегледите в болницата. Водачът на тежкотоварния автомобил, на 60-години от Варна е правоспособен, пробата му за алкохол е отрицателна. По негова инфомация жената изпреварвала, при въведена забрана за пътен знак и маркировка, 4 тежкотоварни автомобила, които са завивали на ляво в посока към Хитрино, при подаден мигач за маневра завой на ляво. Водачът на Сканията и  колегите му, са спрели ведната и са оказали съдействие за изваждане на пострадалите от автомобила. Една от ранените не е била в съзнание, оказана и е първа помощ дишане \"уста в уста\" и е реанимирана. 19-годишната водачка е правоспособна, с шофьорска книжка от януари тази година, като до момента няма нарушения.", "date": "2019.11.13", "title": "Пет жени са в болница след катастрофа до разклона за Хитрино"}
{"url": "http://www.focus-news.net/news/2019/11/13/2719260/izsledvat-uchilishtni-sgradi-i-detski-gradini-vav-varnensko-za-kontsentratsiya-na-gaz-radon.html", "text": "Измервания за концентрация на газ радон в училища и детски градини на територията на област Варна, предстои да бъдат проведени през 2020 година. Това съобщиха за  Радио „Фокус“ – Варна  от Регионалната здравна инспекция (РЗИ) в града. Проучването е в изпълнение на дейностите по Националния план за действие за намаляване на риска от облъчване от радон за 2020 г. Радонът е естествен радиоактивен газ и присъства в природата, независимо от човешката дейност. Той се образува при разпадането на урана в почвата, скалите и водата, откъдето постъпва във въздуха. Радонът бързо се разпада на радиоактивни частици, които се отлагат по прашинките, носещи се във въздуха, вдишват се и така се отлагат по дихателните пътища и белите дробове. Облъчването на човека става предимно в жилища. Нивата на радон се изменят непрекъснато, както през денонощието, така и през различните сезони. Концентрацията му в сгради е значително по-голяма, отколкото на открито. В приземните и по-ниските етажи, радонът е с по-голяма концентрация. От РЗИ припомнят, че с Решение от 1-ви февруари миналата година Министерският съвет прие Стратегия за намаляване на риска от облъчване от радон 2018-2027 г. и Национален план за действие за намаляване на риска от облъчване от радон 2018-2022 г. Целта е да бъде създадена радонова карта на България. Тя ще дава цялостна представа за това къде в страната има повишено съдържание на радон. Информацията ще бъде полезна и при изграждането на нови сгради. Планира се и създаване на Национална база данни, която ще помага на гражданите при избор на нов дом. През 2018 година приключи провеждането на представително Национално проучване за наличието на радон в сгради, като част от изпълнението на Националната програма за намаляване въздействието на радон в сгради върху здравето на българското население 2013 – 2017 г. В домовете на над 150 доброволци в област Варна бяха поставени детектори за измерване на радон във въздуха на първи и приземни етажи. След приключване на измерването се изготвиха и се изпратиха писма до участниците в Националната програма с информация за конкретно установените резултати от проведеното проучване в тяхното жилище и допълнителна информация за мерките, които могат да се прилагат за намаляване нивата на радон в сгради.", "date": "2019.11.13", "title": "Изследват училищни сгради и детски градини във Варненско за концентрация на газ радон"}
{"url": "http://www.focus-news.net/news/2019/11/13/2719249/b92-sarbiya-vuchich-tvardi-che-shest-balkanski-darzhavi-shte-spestyat-35-mlrd-evro-ako-bade-sazdaden-mini-shengen.html", "text": "Сръбският президент Александър Вучич заяви в Париж, че инициативата за „мини Шенген“ заслужава внимание, припомняйки оценката на Световната банка, че нейното прилагане ще спести на страните от Западните Балкани общо 3,5 млрд. евро, предава белградската медия  B92 . \r\n\"Екстремистите, и албански, и сръбски (…), обиждат всичко, което обединява хората, негодуват за всичко, което носи мир, стабилност и развитие. Те биха искали да се насладят на застоя и липсата на напредък\", каза Вучич пред сръбски журналисти в Париж и изрази съжаление за факта, че е доста трудно да се говори с хора без визия за бъдещето.  \r\nВучич отбеляза, че другото, което е важно що се отнася до инициативата, е дали всички страни ще могат да издържат на този натиск. \r\nВъв връзка с твърденията на Черна гора, че вече имат „връзки“ в региона, той каза, че те не са се свързвали със Сърбия. \r\n„Вие не сте се „свързали“ с нас. Може би с друга страна от Западните Балкани, но не и със Сърбия. Ние нямаме скоростни линии за камионите, така че те трябва да чакат 100 часа, за да прекосят границата. И аз ще ви напомня, че Световната банка изчисли, че държавите от Западните Балкани ще спестят 3,5 млрд. евро ако могат да приложат инициативата и тя да влезе в сила“, добави Вучич.  \r\nПрезидентът изрази съжаление, че не може да говори или да постигне сериозни резултати с хора, които нямат визия за бъдещето.  \r\nНа въпрос дали „мини Шенген\" няма да представлява създаването на „Велика Албания“, той отхвърли тази теза. \r\n„Как планираме да създадем „Велика Албания“, като направим повече (скоростни) линии по които да минават нашите камиони, като пътуваме само с лична карта и като нямаме нужда от специални разрешителни за работа?“, попита сръбският лидер. \r\nТой освен това изрази мнение, че това е добър начин сръбската икономика да расте.  \r\nВучич изрази своето задоволство и от факта, че опозиционни представители в Белград също са одобрили инициативата, понеже това показва добро разбиране на съобщението, което хората им изпращат. \r\n \r\n : Теодор Пенев", "date": "2019.11.13", "title": "Б92 (Сърбия): Вучич твърди, че шест балкански държави ще спестят 3,5 млрд евро, ако бъде създаден „мини Шенген“"}
{"url": "http://www.focus-news.net/news/2019/11/13/2719261/", "text": "Дейността на фондация „Искам бебе“ освен към двойки с репродуктивни проблеми, е насочена и към младите хора. От чисто информативна гледна точка доброволците разказват на младежите какво им предстои, след завършване на училище. Това обясни в ефира на  Радио „Фокус“ – Велико Търново  Вероника Михайлова, координатор на „Искам бебе“ за старата столица. В тази връзка често и в кампаниите участват ученици от града и региона. Последната съвместна инициатива е била с Ротаракти клуб, през март. „Тогава младежите организираха тяхна кампания, но в наша подкрепа – на фондация „Искам бебе“. Те направиха едно двудневно подаряване на цветя, а със събраните средства подпомогнаха дейността ни. Парите, дарени  през двата дни - седми и осми март бяха отделени за двойка с репродуктивни проблеми от Велико Търново“, допълни още Михайлова. Тя уточни, че и тази година „Искам бебе“ ще има свой щанд на Коледния базар на Общината. „Ние участваме в къщичките на социалните услуги на Община Велико Търново. Скоро ще разберем и на кои дати ще сме там. Преди това аз мисля, както и през миналата година, да направя своя рожден ден благотворително, на 15 декември. В момента съм в търсене на подходящо помещение. Използвам възможността да поканя абсолютно всички свои приятели, познати, пък и непознати, които имат грижа да се раждат деца в България и Търново, да заповядат. Вместо подаръци, материални, всеки може да остави сума, каквато той сам прецени, в кутията на фондация „Искам бебе“, поясни още Вероника. Сумата отново ще бъде дарена на двойка с репродуктивни проблеми от Велико Търново. \r\n \r\nЛуиза ТРАНЧЕВА", "date": "2019.11.13", "title": "Вероника Михайлова, координатор: Дейността на фондация „Искам бебе“ освен към двойки с репродуктивни проблеми, е насочена и към младите хора"}
{"url": "http://www.focus-news.net/news/2019/11/13/2719255/obvinyaem-za-nezakonno-prevezhdane-prez-granitsata-na-stranata-i-podpomagane-na-migranti-e-predaden-na-sad-ot-rayonna-prokuratura-petrich.html", "text": "Районна прокуратура – Петрич е предала на съд Н.Д. по обвинение за извършени от него престъпления по чл. 280, ал. 2, т. 3 и 4, пр. 1 от НК и по чл. 281, ал. 2, т. 1, пр. 1 и т. 5, вр. ал. 1 от НК. Това съобщиха от пресцентъра на  Апелативна прокуратура - София . \r\nПрез 2018 г. четирима чужди граждани от Афганистан и Ирак пристигнали в Гърция, където били настанени в Център за бежанци. Целта им била да заминат за Италия. Тъй като не притежавали редовен документ за задгранично пътуване и виза, избрали нелегалният начин за преминаване през територията на страната. Успели да осъществят контакт с неустановени лица от арабски произход, които срещу заплащане организирали превеждането им през границата.  \r\nНа 07.05.2019 г. мигрантите били закарани на паркинг в гр. Солун, където ги чакал товарен автомобил - влекач, марка „МАН“, собственост (към онзи момент) на обвиняемия Д. и управляван от него. Във въпросното МПС, зад кабината върху гумите, имало монтиран тайник, където били настанени двама от чужденците. Другите били скрити под леглото на водача в кабината.  \r\nОколо 22:15 ч. потеглили от гр. Солун към България. Автомобилът преминал безпрепятствено през ГКПП-Кулата и продължил в посока към гр. Благоевград. Съгласно предварителна уговорка, чуждите граждани били превозени на около един километър след табелата на влизане в града, където встрани от пътя ги чакал лек автомобил „Ауди“. Там те били предадени на друго лице, но още докато пътували в района на гр. Благоевград били спрени за проверка от полицейски служители и задържани.  \r\nЗа тази услуга - превеждането през границата на страната и превозването до гр. Благоевград на обвиняемия Н.Д. била обещана сумата от 2000 лева.  \r\nПредстои наказателното производство срещу обвиняемия да продължи в съда.", "date": "2019.11.13", "title": "Обвиняем за незаконно превеждане през границата на страната и подпомагане на мигранти е предаден на съд от Районна прокуратура – Петрич"}
{"url": "http://www.focus-news.net/news/2019/11/13/2719263/d-r-tsvetan-tsenkov-kmet-na-obshtina-vidin-dnes-otbelyazvame-svetovniya-den-na-dobrotata-za-da-pomislim-i-za-drugite-okolo-nas.html", "text": "На 13 ноември през 1998г. в Токио се открива първата конференция на Световното движение на добротата. Целта е да се забрави самолюбието, да се помисли за другите около нас, да се забравят расовите, половите и религиозните различия. Това написа в  социалната мрежа  новоизбраният кмет на Видин д-р Цветан Ценков. \"Денят се отбелязва от хора от цял свят, които показват, че може да се замисляме повече за себе си и да направим света по-добро място заради самата доброта. На 13 ноември светът отбелязва и Международният ден на слепите хора. Двата дни са съвместени на една дата, защото са свързани помежду си. Слепите се нуждаят от подкрепата на зрящите, а добрите хора изпитват вътрешна потребност да помагат на нуждаещите се\" е написал д-р Ценков.", "date": "2019.11.13", "title": "Д-р Цветан Ценков, кмет на Община Видин: Днес отбелязваме Световния ден на добротата за да  помислим и за другите около нас"}
{"url": "http://www.focus-news.net/news/2019/11/13/2719259/konkurs-za-kartichka-koledna-magiya-organizira-regionalna-biblioteka-sava-dobroplodni-sliven.html", "text": "Конкурс за картичка „Коледна магия“ организира Регионална библиотека „Сава Доброплодни” за 11-та поредна година.Това съобщиха от културната институция.  \r\nКоледна картичка с оригинално пожелание за празника трябва да бъде занесена в Детския отдел на библиотеката до 9 декември . \r\nСпециално жури ще оцени творбите. \r\n \r\nНай-оригиналните картички ще бъдат показани на изложба във фоайето на библиотеката в навечерието на Коледа. \r\n \r\nЩе има и много награди, както за най-красивите картички, така и за най-оригиналните коледни пожелания. \r\n \r\nУчастие в конкурса могат да вземат деца на възраст от 5 до 15 години. \r\n \r\nКъм творбите за конкурса, на допълнителен лист, трябва да се добави още нформация, която включва трите имена, възраст (навършени години), училище, клас, адрес, телефон или e-mail за контакти. \r\n \r\nНаградите на отличените участници в конкурса ще бъдат връчени на специална церемония на 20 декември,петък , от 10.00ч., в РБ „Сава Доброплодни”, в рамките на програмата „Коледа в библиотеката”.", "date": "2019.11.13", "title": "Конкурс за картичка „Коледна магия“ организира Регионална библиотека „Сава Доброплодни” - Сливен"}
{"url": "http://www.focus-news.net/news/2019/11/13/2719256/okrazhna-prokuratura-vratsa-e-vnesla-v-sada-obvinitelen-akt-sreshtu-28-godishna-zhena-za-predizvikana-tezhka-katastrofa-s-trima-zaginali.html", "text": "Окръжна прокуратура – Враца е внесла за разглеждане в съда обвинителен акт срещу Ц.П. (на 28 години) за извършено от нея престъпление по чл. 343, ал. 3, пр. 2, алт. 2, б. „б“, пр. 1 от НК. Това съобщиха от пресцентъра на  Апелативна прокуратура - София . \r\nОбвиняемата Петкова притежава шофьорска книжка, като към датата на деянието имала стаж като водач на МПС три месеца.  \r\nПрез Великденските празници – април 2018 г., тя посетила родителите си в Монтана и през последния почивен ден - 4 април 2018 г., тръгнала за София с лек автомобил „Ситроен“.  \r\nНа същата дата лек автомобил „Форд“, собственост на фирма „Йоел“ ЕООД, управляван от А.Б., извършвал рутинен курс за превозване на пациенти за хемодиализа в болница в Монтана. В него пътували петима души – М.Й. (на 57 години), А.А., В.Л. (на 67 години), Д.А. (на 61 г.) и С.И. (на 47 г.).  \r\nОбичайната практика на водача на автомобила била, тръгвайки от Монтана през Криводол, да отиде до Бяла Слатина и след това последователно през селата Соколаре и Оходен, както и гр. Враца. По този начин били вземани всички пътници за предстоящата хемодиализна процедура в Монтана.  \r\nОколо 11.40 ч. управляваният от Б. „Форд“ се движел със скорост 60 км/ч по главен път Е-79, между гр. Враца посока гр. Монтана, след разклона за с. Бели извор и гр. Вършец.  \r\nВ същото време, след голям завой над с. Краводер, на дълъг около 900 м. прав участък на пътя, обвиняемата П. предприела маневра „изпреварване“ на движещия се пред нея автобус, изпълняващ редовен курс по линия Чипровци – София. Младата жена увеличила скоростта на автомобила си до 127,9 км/ч и навлязла в лентата за насрещно движение. Поради рязкото прибиране в първоначалната лента, П. изгубила управление на автомобила, който започнал да „поднася“ и да извършва последователни „завъртания наляво и надясно“. След едно от тях отново навлязъл в насрещната лента за движение.  \r\nВъпреки опита на водача, превозващ пациенти за хемодиализа, да избегне сблъсъка, отклонявайки управлявания от него „Форд“ към десния банкет, се стигнало до челен удар между двата автомобила. Това станало изцяло в неговата лента за движение. Автомобилът на обвиняемата П. след няколко завъртания, с изпаднал двигател и скоростна кутия и след вторичен удар в предната част на автобуса, се установил в покой.  \r\nСлед подаден сигнал на телефон 112 на място пристигнали екипи на МВР и Спешна помощ, които констатирали смъртта на А.Б. и М.Й. Останалите участници в инцидента били транспортирани до МБАЛ във Враца за оказване на специализирана помощ. На следващия ден в болничното заведение починал А.А. Другите пострадали получили различни телесни повреди. Обвиняемата Ц.П. имала счупвания на двете бедрени кости, на лакътя и ключицата, довели до трайно затруднение на движението на съответния крайник.  \r\nСпоред извършената в хода на досъдебното производство тройна съдебно автотехническа експертиза именно движението с превишена скорост е довело до загубата на контрол върху управлението на лекия автомобил „Ситроен“ в края на маневрата „изпреварване“ от страна на обвиняемата П. и „зигзагообразното“ движение. То се дължи на субективните й действия с уредите за управление на автомобила (по – рязко завъртане на волана вдясно и вляво) при скорост от 127,9 км/ч. – изключително чувствителна към подобни действия.  \r\nПредстои делото да продължи в съда.", "date": "2019.11.13", "title": "Окръжна прокуратура – Враца е внесла в съда обвинителен акт срещу 28-годишна жена за предизвикана тежка катастрофа с трима загинали"}
{"url": "http://www.focus-news.net/news/2019/11/13/2719262/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Заради ремонт е ограничено движението в 14-километров участък от Автомагистрала „Струма” в област Кюстендил. Ограничено е движението в посока Дупница - от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79 като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.13", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/11/13/2719264/konstatirana-e-saprichastnostta-kam-pritezhavane-na-narkotitsi-i-kam-izvarshvane-na-krazhbi-na-zadarzhanite-8-mazhe-ot-kvartal-pobeda-v-burgas.html", "text": "В резултат на проведените до момента процесуално-следствените действия по отношение действията на задържаните тази сутрин осем мъже, е констатирана съпричастността им към притежаване на наркотични вещества (марихуана и амфетамин), както и към извършването на четири кражби на парични суми, имущество и вещи. Това съобщиха от  ОДМВР-Бургас .  \r\nОсемте мъже от бургаския квартал „Победа” бяха задържани при мащабна полицейска операция по противодействие разпространението на наркотици, осъществяването на грабежи  и кражби от търговски обекти, частни домове и офиси на фирми, проведена с участието на служители от отдел „Криминална Полиция” при ОДМВР - Бургас, „Специализираните полицейски сили”, Първо Районно управление - Бургас и бургаската жандармерия. \r\nАкцията стартира рано тази сутрин, като от проверените общо пет адреса, бяха иззети множество вещи / мобилни телефони, авто навигации, велосипеди, различни битови вещи, телескопични палки, ножове и други/, за чийто произход задържаните и до момента не могат да дадат адекватни обяснения. \r\nПроцесуално-следствените действия, предприети от служителите на реда по установяване на други престъпления, осъществени от осемте задържани, продължават. Събраните по случаите материали се докладват в Бургаска районна прокуратура.", "date": "2019.11.13", "title": "Констатирана е съпричастността към притежаване на наркотици и към извършване на кражби на задържаните 8 мъже от квартал \"Победа\" в Бургас"}
{"url": "http://www.focus-news.net/news/2019/11/13/2719266/bchk-izgubenata-v-rila-turistka-e-pochinala-ot-travmite-si-sled-padane.html", "text": "Четири дни след изчезването на 64-годишна туристка в Рила, тялото ѝ бе намерено в ниските части на южните склонове на Мальовишки дял –  Белия улей. Това съобщиха от пресцентъра на  БЧК . Екипи на ПСС започнаха издирването й още в неделя вечерта, след като в Централния денонощен пост (ЦДП) на Планинската спасителна служба (ПСС) при БЧК е получен сигнал, че близките ѝ са загубили контакт с нея. Тялото е открито предиобед от спасители от ПСС-Благоевград, при оглед на района. Жената е починала от травмите си след падане.  \r\nПланинската спасителна служба при БЧК благодари на всички спасители, взели участие в акцията, както и на представителите на МВР и на Министерство на отбраната, които бяха в постоянна готовност да окажат необходимата помощ на екипите, работили на терен. \r\n\"Още веднъж припомняме, че времето в планината не е подходящо за туризъм, а метеорологичните условия са много динамични. Преди да се отправите към планината, се информирайте за условията и добре преценете собствените си възможности и подготовка. Не подценявайте условията и не надценявайте собствените си възможности. Винаги носете със себе си зареден мобилен телефон\", призовават от БЧК. \r\nБългарският Червен кръст (БЧК) изказва съболезнования на семейството и близките на загиналата жена.", "date": "2019.11.13", "title": "БЧК: Изгубената в Рила туристка е починала от травмите си след падане"}
{"url": "http://www.focus-news.net/news/2019/11/13/2719265/euronews-kmetat-na-venetsiya-obvinyava-promenite-v-klimata-za-navodneniyata-v-italianskiya-grad.html", "text": "Кметът на Венеция обвини климатичните промени за масивните наводнения в италианския град, като нивото на водата е второто най-високо такова в историята на града, предава  Euronews . \r\nПо-рано стана ясно, че нивото на водата е достигнало до 189 см, което означава, че по-голямата част на Венеция е под вода. Най-високото ниво някога засичано в града е 198 см, по време на наводнението през 1966 г. Регионалният началник на област Венето, Лука Зая каза, че заради бедствието е загинал човек, макар да не е ясно при какви обстоятелства. Бедствието също така стана причина за притеснения за щети по базиликата Сан Марко.  \r\nПо-късно беше предвидено, че втора вълна ще нахлуе във Венеция и нивата на водата ще останат до 160 см. Кметът на италианския град Луиджи Брунаро обвини климатичните промени за „драмтатичната ситуация“ и призова за скоростно завършване на морските бариери, които италианското правителство планира да изгради навътре в Адриатическо море, за да предпазват Венеция от подобни бедствия.  \r\nПодводните подвижни бариери, наречени проект \"МОСЕ“ трябва да ограничат силата на потенциални наводнения във Венеция, най-често причинявани от южни ветрове, които предизвикват огромни приливи на север.  \r\nНо местните природозащитници са притеснени от проекта, понеже според тях той ще наруши крехката екосистема в региона. Освен това проекта беше забавян многократно и заради корупционни скандали и притеснения за цената му.  \r\nСпоред Зая, бариерите са почти готови, но не е ясно дали наистина ще работят срещу подобни наводнения. \r\n„Въпреки вложените под водата 5 млрд. евро, пощада Сан Марко изобщо няма да е площад“, заяви Зая, като имаше предвид една от най-ниските точки в града.  \r\nОт своя страна Брунаро заяви, че това наводнение представлява „рана, която ще остави следи“.  \r\n \r\n : Теодор Пенев", "date": "2019.11.13", "title": "Euronews: Кметът на Венеция обвинява промените в климата за наводненията в италианския град"}
{"url": "http://www.focus-news.net/news/2019/11/13/2719258/333-narusheniya-na-skorostnite-rezhimi-sa-zasecheni-i-ustanoveni-ot-mobilna-kamera-na-ru-novi-pazar-za-chetiri-chasa.html", "text": "333 нарушения на скоростните режими са засечени и установени от мобилна камера на РУ- Нови пазар за времето от 09:00 до 13:30 часа днес. Това съобщиха от  ОД на МВР- Шумен . Контролът на скоростта е бил в гр. Каспичан, където ограничението на скоростта е 50 км/ час.Седем от водачите са преминали през периметъра на мобилната камера с повече от 50 км/ час над максимално разрешената скорост и ще бъдат лишени от правото да управляват, както предвижда Закона за движение по пътищата. През месец октомври на територията на ОДМВР- Шумен са установени 4295 нарушения водачите, като от тях за скорост са били 1257.  Регистрирани са 104 пътнотранспортни произшествия, 11 от тях са тежки с 12 ранени участници в движението. За неправилно паркиране и спиране са санкционирани 558 водачи. Установени са 15, които са седнали зад волана след употреба на алкохол с концентрация над 1,2 промила, двама с промили от 0,5 до 0, 8 и други двама, които са шофирали след употреба на алкохол над 0,8 до 1,2 промила. Установени са 35 неправоспособни водачи. Временно са отнети свидетелствата за управление на моторно превозно средство на 112 водачи през месец октомври.", "date": "2019.11.13", "title": "333 нарушения на скоростните режими са засечени и установени от мобилна камера на РУ- Нови пазар за четири часа"}
{"url": "http://www.focus-news.net/news/2019/11/13/2719269/balgarski-poshti-poshtenskite-uslugi-v-livan-sa-preustanoveni-v-rezultat-na-demonstratsii-i-blokirane-na-patishta.html", "text": "Пощенският оператор в Ливан уведомява, че в резултат на демонстрации и блокиране на пътища пощенските услуги в страната са преустановени. Това съобщиха от  „Български пощи“ . \r\nКлиентите ще бъдат уведомени при нормализиране на ситуацията чрез сайта на „Български пощи“ ЕАД.", "date": "2019.11.13", "title": "„Български пощи“: Пощенските услуги в Ливан са преустановени в резултат на демонстрации и блокиране на пътища"}
{"url": "http://www.focus-news.net/news/2019/11/13/2719290/sport-sadiyska-troyka-ot-portugaliya-shte-rakovodi-macha-balgariya-paragvay.html", "text": "Съдийска тройка от Португалия ще ръководи предстоящата приятелската среща между България и Парагвай. Главен рефер на мача ще е Фабио Верисимо, а негови помощници ще са Алваро Мешкита и Нуно Перейра. Четвърти съдия на двубоя пък ще е българският арбитър Никола Попов. Въпросният Верисимо определено е на кадем за националния тим. Той е свирил контролата между нашите и Саудитска Арабия (1:0) през ноември 2017 г. Спа-рингът се състоя в Лисабон. Иначе реферът от Португалия бе четвърти съдия на спаринга между „мореплавателите'\" и България през пролетта на 2016 г. Тогава нашите победиха бъдещия европейски шампион с 1:0 с гол на Марселиньо.", "date": "2019.11.13", "title": "Спорт: Съдийска тройка от Португалия ще ръководи мача България - Парагвай"}
{"url": "http://www.focus-news.net/news/2019/11/13/2719273/prouchvat-tayniya-hodnik-s-posoka-iztok-zapad-otkrit-severno-ot-kamennata-arena-v-pliska.html", "text": "Проучват тайния ходник с посока изток- запад, открит северно от каменната арена в Плиска. Работата на терен е започнала от средата на миналата седмица, каза пред Радио „Фокус“- Шумен  гл.ас. д-р Андрей Аладжов от НАИМ . „Основната ни задача е да проучим изцяло трасето на този ходник, единствен с такава ориентация, за разлика от останалите около 20, които са с посока север- юг и са свързани с дворцовия център. Следвайки логиката досега, ходникът с посока изток- запад би трябвало също да свързва представителни сгради, така че проучвайки го, се надяваме да открием нов дворец в Плиска. Но още сме съвсем в началото“, каза гл.ас. Аладжов. Той обясни, че ходникът е с дълбочина над 3 метра, като в един  участък археолозите вече са  успели да достигнат пода. „Той е застлан с четири реда тухли, страниците му са били облицовани с дървени дъски, а таванът с дървени талпи. Според проведени геофизичните проучвания трасето е дълго над 350 метра“, каза гл.ас. Аладжов. Той посочи, че в насипа на ходника са открили керамика –части от гърнета, кани и стомни, с вероятна датировка във втората половина на 8 век. „Ако се потвърди,  че ходникът е функционирал преди тази дата, може би в първата половина на 8 век, това означава, че е  една от най- ранните структури, въобще откривани в първата българска столица“, заяви гл.ас. Аладжов. Намерени са фрагменти от белоглинени стомни, покрити с червена ангоба. „Подобни стомни и кани са открити в известния сервиз, който е проучен от проф. Рашо Рашев в горелия таен ходник, свързан с Крумовия дворец в Плиска. Има и керамика, работена на ръка, става въпрос за битови гърнета и именно тази по- примитивна керамика всъщност ни дава и ранната дата“, коментира гл.ас. Аладжов. Той попада на тайния ходник през 2017 година, при проучванията на каменната арена в Плиска. Разкопките ще продължат до края на месец ноември. \r\n \r\nИвелина ИВАНОВА", "date": "2019.11.13", "title": "Проучват тайния ходник с посока изток- запад, открит северно от каменната арена в Плиска"}
{"url": "http://www.focus-news.net/news/2019/11/13/2719270/rosiyskaya-gazeta-ministerstvoto-na-vanshnite-raboti-v-rusiya-smyata-che-ukrayna-zamestva-vaorazhenite-si-sili-v-donbas-s-natsionalnata-gvardiya-i-tova-zalichava-znachenieto-na-izteglyaneto.html", "text": "Влизането на полицейски части и отряди от Националната гвардия на Украйна в зоните за изтегляне на войските в Донбас, на мястото на въоръжените сили на страната ще заличи целият смисъл на този процес, пише руското издание  ”Росийская газета“ . \r\nТова заяви заместник-министърът на външните работи на Русия Александър Грушко. \r\n„Последните твърдения, че вместо въоръжените сили могат да бъдат въведени някои формирования на Националната гвардия и цивилната полиция са стъпки, които могат да заличат целия смисъл на това изтегляне, което считаме за неразделен елемент за прекратяването на насилието и установяването на устойчив режим за прекратяване на огъня\", каза Грушко пред репортери. \r\nТой също така подчерта, че въпреки постепенното създаване на условия за организиране на срещата на върха в „Нормандския формат“, има информация за възможни сериозни политически затруднения и проблеми със сигурността, които могат да възникнат по време на подготовката. \r\nПо-рано специалният представител на САЩ в Украйна Уилиам Тейлър заяви, че украинската полиция и Националната гвардия на Киев ще могат свободно да влязат в зоната за изтегляне на войските, след като военните напуснат. Ръководителят на самопровъзгласилата се Донецка народна република (ДНР) Денис Пушилин заяви, че в такъв случай, ДНР ще отговори подобаващо.  \r\n \r\n \r\n \r\n \r\n : Теодор Пенев", "date": "2019.11.13", "title": "„Росийская Газета“: Министерството на външните работи в Русия смята, че Украйна замества въоръжените си сили в Донбас с Националната гвардия и това „заличава значението на изтеглянето“"}
{"url": "http://www.focus-news.net/news/2019/11/13/2719268/prof-hristo-balarev-e-predlozhen-za-udostoyavane-s-orden-sv-sv-kiril-i-metodiy.html", "text": "Правителството предлага на Президента на Република България да издаде Указ за награждаване на проф. Христо Баларев с орден „Св. Св. Кирил и Методий“ за неговите заслуги в областта на науката. Това съобщиха от  правителствената информационна служба . Предложението за награждаване е инициирано от Българската академия на науките. \r\nЕдно от най-ярките постижения на проф. Баларев е разработването на технологии за използване на химическите ресурси на Черно море. Това са технологии за получаване на химикали с реактивна чистота, за синтез на нови материали, за извличане по хидрометалургичен път на полезни компоненти от природни суровини и промишлени отпадни материали. \r\nЗа постиженията си в областта на науката проф. Баларев многократно е награждаван с престижни български и чуждестранни отличия.", "date": "2019.11.13", "title": "Проф. Христо Баларев е предложен за удостояване с орден „Св. Св. Кирил и Методий“"}
{"url": "http://www.focus-news.net/news/2019/11/13/2719291/vazstanoveno-e-dvizhenieto-pri-km-36-po-pat-i-6-kyustendil-sofiya-v-uchastaka-konyavo-tsarvenyano.html", "text": "Възстановено е движението при км 36 по път I-6 Кюстендил – София в участъка Коняво – Цървеняно. Това съобщиха от  Агенция \"Пътна инфраструктура\" .", "date": "2019.11.13", "title": "Възстановено е движението при км 36 по път I-6 Кюстендил – София в участъка Коняво – Цървеняно"}
{"url": "http://www.focus-news.net/news/2019/11/13/2719272/pravitelstvoto-obyavi-yugoiztochniya-obhoden-pat-na-plovdiv-za-obekt-ot-natsionalno-znachenie-oblekchavat-se-protsedurite-za-izgrazhdane-na-traseto.html", "text": "Правителството реши да обяви участък от републикански път II-56 Брезово - Пловдив - Път 11-86, от км 90+000 до км 102+820, за обект с национално значение и за национален обект. Така ще се ускорят процедурите по одобряване на инвестиционните проекти и издаване на разрешения за строеж, и ще могат да се използват облекчения в процедурата за отчуждаване на имоти - частна собственост, необходими за уширение на пътя и неговата модернизация. Това съобщиха от  правителствената информационна служба . \r\nБързо разрастващите се в икономическо отношение гр. Пловдив и област Пловдив налагат необходимостта от своевременното развитие и разширяване на пътната мрежа, като особено важно е изграждането на околовръстен път на областния център. Трафикът по път II-86, който частично обхожда града от югозапад, е изключително натоварен и голяма част от транзитните потоци преминават през града по трасето на републикански път 1-8 „София- Пловдив-Хасково“. \r\nПловдив, като областен административен център, все още няма окончателно завършен околовръстен път и участъкът от републикански път 11-56, от път 1-8, при пътен възел „Скобелева майка” до път II-86 Пловдив - Асеновград - Смолян (югоизточен обход на гр. Пловдив) от км 96+900 до км 104+033 не е изграден. Поради това значителна част от транзитните потоци преминават през града. Доизграждането на югоизточния обход на Пловдив е от изключително значение за осигуряване на най- кратка комуникационна връзка с контролно-пропускателните пунктове при Рудозем, Златоград и Маказа и облекчаване на транзитния трафик с Гърция и Турция. Югоизточният обход ще осъществява пряка връзка на съседните области - Смолян, Кърджали и Хасково с АМ „Тракия“ и републикански път 1-8 (международен път Е-80), което е от изключителна важност в социален и икономически аспект. \r\nПловдив е градът в България с най-много и най-големи икономически зони около него, които все повече се разрастват. Нараства и значението на гражданското летище в Крумово, което именно чрез изграждането на югоизточния околовръстен път ще получи пряк достъп до АМ „Тракия“. Структуроопределящо за икономиката на областта и държавата е и предприятие „КЦМ“ АД, които заедно с развиващите се икономически зони „Тракия“ и „Марица“, в които ускорено се изграждат и в момента заводи за автомобилни части, определят Пловдив като център за сериозни инвестиции. Всичко това допринася за нарастване на товарните и пътнически превози по съществуващата пътната мрежа, която е с почти изчерпана пропускателна способност. \r\nСлед завършването на югоизточния околовръстен път (Път II -56 „Брезово - Пловдив - Път II-86“, участък от км 90+000 до км 102+820), ще се даде възможност товарните превози да достигат до новоизградения интермодален железопътен терминал край Пловдив. В резултат се очаква многократно увеличение на транспортния поток. \r\nЗа реализацията на последния сегмент от обхода - участъкът от км 98+000 до км 102+820 е сключено споразумение за сътрудничество между община Пловдив и Агенция „Пътна инфраструктура“. Изготвени са технически проект и парцеларен план, чието процедиране предстои. \r\nПолзите от изграждането на югоизточния околовръстен път на Пловдив надхвърлят рамките на област Пловдив и имат съществено значение за развитието на всички области от Южен централен район.", "date": "2019.11.13", "title": "Правителството обяви югоизточния обходен път на Пловдив за обект от национално значение, облекчават се процедурите за изграждане на трасето"}
{"url": "http://www.focus-news.net/news/2019/11/13/2719274/pravitelstvoto-odobri-24-mln-lv-dopalnitelni-razhodi-za-predotvratyavane-ovladyavane-i-preodolyavane-na-posleditsite-ot-bedstviya.html", "text": "Правителството одобри допълнителни разходи/трансфери от резерва по чл. 1, ал. 2, раздел II, т. 5.1 от Закона за държавния бюджет на Република България за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия. Това съобщиха от  правителствената информационна служба . \r\nС Постановлението се одобряват 24 039 032 лева за извършване на дейности за намаляване на риска от бедствия, възстановяване на разходи за проведени спасителни и неотложни работи при овладяване на бедствени положения и за възстановяване на инфраструктурни обекти. Сумата се осигурява от резерва за непредвидени и неотложни разходи по Закона за държавния бюджет на Република България за 2019 г.  \r\nСъгласно друго правителствено постановление се одобряват допълнителни разходи по бюджета на Министерството на вътрешните работи за 2019 г. в размер на 7 035 лв. за сметка на предвидените средства по централния бюджет за 2019 г. Средствата са необходими за възстановяване на извършени разходи по предоставените дейности и услуги на правоимащите лица по чл. 16 от Закона за военноинвалидите и военнопострадалите, посетили курортните комплекси и базите за отдих на Министерството на вътрешните работи и болниците за продължително лечение и рехабилитация - филиали на Медицинския институт на Министерството на вътрешните работи.", "date": "2019.11.13", "title": "Правителството одобри 24 млн. лв. допълнителни разходи за предотвратяване, овладяване и преодоляване на последиците от бедствия"}
{"url": "http://www.focus-news.net/news/2019/11/13/2719292/sporazumenie-mezhdu-mosv-i-svetovna-banka-se-udalzhava-do-31-may-2020-g.html", "text": "Правителството одобри проект за изменение на Споразумение за предоставяне на консултантски услуги между Министерството на околната среда и водите и Международната банка за възстановяване и развитие, подписано на 28 септември 2016 г. С него се удължава срокът на действие на Споразумението за предоставяне на консултантски услуги до 31 май 2020 г. Това съобщиха от  правителствената информационна служба . Целта е да се осигури ефективно изпълнение на договорените практически дейности по Плана за изграждане на капацитет за изпълнение на Дейност № 3 „Институционална координация и ангажираност“.  \r\nНа Министерството на околната среда и водите се оказва съдействие за разработване на Национална програма за качество на атмосферния въздух и Национална програма за намаляване на общите годишни емисии на серен диоксид, азотни оксиди, летливи органични съединения, фини прахови частици и амоняк в атмосферния въздух. \r\nСпоразумението се финансира със средства от европейските структурни и инвестиционни фондове 2014-2020 г., предоставени чрез оперативна програма „Околна среда 2014-2020 г.“, като предвиденото изменение на споразумението не засяга общата бюджетна рамка на проекта и не изисква допълнително финансиране.", "date": "2019.11.13", "title": "Споразумение между МОСВ и Световна банка се удължава до 31 май 2020 г."}
{"url": "http://www.focus-news.net/news/2019/11/13/2719297/suhi-i-prohodimi-sa-patnite-nastilki-v-oblast-burgas.html", "text": "Сухи и проходими са пътните настилки в областта. Това съобщиха за  Радио \"Фокус\" - Бургас  от Областно пътно управление. Няма затворени участъци, движението по основните пътни направления в областта се осъществява безпроблемно. Струпване на автомобили се наблюдава по входно-изходните пътни артерии на областния център - по отсечката Бургас - кв. \"Сарафово\", както и в района на пътен възел \"Юг\". В централната градска част трафикът е интензивен в района на ПГРЕ \"Г.С.Раковски\", в района на жп гарата, както и по бул. \"Стефан Стамболов\" в района на Новата поща. Натоварено е движението и по бул. \"Тодор Александров\" в посока ж.к. \"Меден рудник\", както и по някои участъци от бул. \"Янко Комитов\" в ж.к. \"Славейков\".  \r\nМария ПОПЧЕВА", "date": "2019.11.13", "title": "Сухи и проходими са пътните настилки в област Бургас"}
{"url": "http://www.focus-news.net/news/2019/11/13/2719271/pravitelstvoto-predlaga-promeni-v-ukaza-za-utvarzhdavane-na-dlazhnostite-vav-vaorazhenite-sili-i-nso-iziskvashti-visshi-ofitserski-zvaniya.html", "text": "Правителсвото предлага на Президента на Република България да издаде Указ за изменение и допълнение на Указ № 85 от 28 февруари 2012 г. за утвърждаване на длъжностите във въоръжените сили на Република България и Националната служба за охрана, изискващи висши офицерски звания. Това съобщиха от  правителствената информационна служба . \r\nПредлаганите промени се отнасят до приложението към т. 1, като се предвижда длъжността „Командир на 68-а бригада „Специални сили“ да се измени на „Командир на Съвместното командване на специалните операции“ с изискване за висше офицерско звание „генерал-майор“. В Приложението към т. 1 се допълва и длъжността „Началник на Висше военновъздушно училище „Георги Бенковски“ от 01.01.2020 г. с изискване за висше офицерско звание „бригаден генерал”.  \r\nС друго правителствено Решение се предлага на Президента на Република България да издаде указ, с който да освободи бригаден генерал Явор Антонов Матеев от длъжността „Командир на 68-а бригада „Специални сили”, да го назначи на длъжността „Командир на Съвместното командване на специалните операции” и да го удостои с висше офицерско звание „генерал-майор“.", "date": "2019.11.13", "title": "Правителството предлага промени в указа за утвърждаване на длъжностите във въоръжените сили и НСО, изискващи висши офицерски звания"}
{"url": "http://www.focus-news.net/news/2019/11/13/2719293/ms-prie-promeni-v-kontsesionniya-dogovor-za-dobiv-na-mineralna-voda-v-nahodishte-sofiya-knyazhevo.html", "text": "Министерски съвет (МС) прие предложението, отправено от концесионера „Соф Дринкс“ ООД, за изменение на концесионния договор, сключен на 28 август 2008 г. за добив на минерална вода - изключителна държавна собственост, разкрита от сондаж № 1 хг на находище „София-Княжево“, София, район „Витоша“, Столична община. Това съобщиха от  правителствената информационна служба . \r\nС изменението се удължава срока на концесията до 35 години, считано от датата на подписване на концесионния договор - 28 август 2008 г.", "date": "2019.11.13", "title": "МС прие промени в концесионния договор за добив на минерална вода в находище „София-Княжево”"}
{"url": "http://www.focus-news.net/news/2019/11/13/2719295/pravitelstvoto-odobri-promeni-v-danachno-osiguritelniya-protsesualen-kodeks.html", "text": "Министерският съвет одобри проект на Закон за изменение и допълнение на Данъчно-осигурителния процесуален кодекс и предлага на Народното събрание да го приеме. Това съобщиха от  правителствената информационна служба . \r\nПредлага се въвеждане в българското законодателство на Директива (ЕС) 2018/822 на Съвета от 25 май 2018 година за изменение на Директива 2011/16/ЕС по отношение на задължителния автоматичен обмен на информация в областта на данъчното облагане, свързана с подлежащите на оповестяване трансгранични договорености. Разпоредбите на директивата следва да бъдат въведени в националното законодателство в срок до 31 декември 2019 г. и да влязат в сила от 1 юли 2020 г. \r\nОсновна цел на новите правила е противодействие на пренасочването на печалби към юрисдикции с по-благоприятен данъчен режим, както и на практиките за цялостно намаляване на данъчните задължения. Въвежда се механизъм за предоставяне на информация за трансгранични данъчни схеми, при които съществува потенциален риск от избягване на данъчно облагане, от консултанти и данъчно задължени лица на изпълнителния директор на Националната агенция за приходите, както и за автоматичния обмен на информация за тези схеми с компетентните органи на другите държави членки. Получаването на информация за предоставяните данъчни схеми на ранен етап, още преди започване на тяхното прилагане, ще позволи на държавите-членки да анализират своевременно вредните данъчни практики и да отстранят пропуските или недостатъците в законодателството си.", "date": "2019.11.13", "title": "Правителството одобри промени в Данъчно-осигурителния процесуален кодекс"}
{"url": "http://www.focus-news.net/news/2019/11/13/2719301/nyama-vavedeni-ogranicheniya-po-patishtata-v-sliven-i-oblastta.html", "text": "Няма въведени ограничения по пътищата в Сливен и областта. Трафикът е интензивен,  но без задръствания, съобщиха от  Областно пътно управление - Сливен. Пътните настилки са сухи и нормално проходими. \r\n \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\n \r\nВременно са въведени следните ограничения за движение на МПС : \r\n \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.", "date": "2019.11.13", "title": "Няма въведени ограничения по пътищата в Сливен и областта"}
{"url": "http://www.focus-news.net/news/2019/11/13/2719267/atanasiya-stoyanova-e-predlozhena-za-udostoyavane-s-orden-sv-sv-kiril-i-metodiy-parva-stepen.html", "text": "Правителството предлага на Президента на Република България да издаде Указ за награждаване на Атанасия Стоянова с орден „Св. Св. Кирил и Методий“ - първа степен, заради нейните заслуги в областта на образованието и българистиката. Това съобщиха от  правителствената информационна служба . Предложението за награждаване е инициирано от Асоциацията на учителите по български език в Република Молдова и е подкрепено от посолството на Република България в Кишинев и Културно-просветното дружество за връзки с бесарабските и таврийските българи „Родолюбец“. \r\nПрофесионалната кариера на Атанасия Стоянова е тясно свързана с образованието. Тя е работила като учител и директор на училище в Молдова, била е експерт и ръководител на Управлението за националните малцинства при Министерството на просветата, както и Генерален директор на Департамента по междуетническите отношения и функциониране на езиците към правителството на страната. В момента е експерт по многоезиково образование във Върховния комисариат по въпросите на националните малцинства към Организацията за сигурност и сътрудничество в Европа.  \r\nАтанасия Стоянова активно участва в подготовката на поредица от двустранни протоколи за сътрудничество между министерствата на образованието и науката на България и Молдова, с основен акцент подпомагането на образователното дело на българската общност. В изпълнение на тази политика към момента, с български стипендии са приети около 2400 студенти, 80 докторанти и 150 специализанти, а няколко хиляди учители, студенти и ученици са провели курсове и практики по български език.", "date": "2019.11.13", "title": "Атанасия Стоянова е предложена за удостояване с орден „Св. Св. Кирил и Методий“ - първа степен"}
{"url": "http://www.focus-news.net/news/2019/11/13/2719296/utvardena-e-promyana-v-minimalnite-kriterii-za-kompleksna-otsenka-na-ofertite-pri-provezhdane-na-otkrita-protsedura-za-opredelyane-na-kontsesioner-na-morski-plazh.html", "text": "Министерският съвет утвърди терминологична промяна в минималните критерии за комплексна оценка на офертите при провеждане на открита процедура за определяне на концесионер на морски плаж. Измененията се правят в приетото на 22. 07.2016 г. решение № 604 на Министерския съвет. Това съобщиха от  правителствената информационна служба . \r\nОсновната цел на промяната е синхронизация на понятия от Методиката с разпоредбите на новата глава втора „а“ от Закона за устройство на Черноморското крайбрежие (ЗУЧК), която е в сила от 30.07.2019 г. \r\nТерминологично в методиката понятието „конкурс“ се заменя с понятието „открита процедура“, така че да съответства на понятията в ЗУЧК. Изменението е оправдано и наложително, предвид обстоятелството, че тези критерии се прилагат от определена комисия в условията вече на открита процедура по възлагане на концесия, а не в условията на конкурс. \r\nМинималните критерии за комплексна оценка запазват действието си спрямо всички участници в процеса, свързан с концесионирането на морските плажове.", "date": "2019.11.13", "title": "Утвърдена е промяна в минималните критерии за комплексна оценка на офертите при провеждане на открита процедура за определяне на концесионер на морски плаж"}
{"url": "http://www.focus-news.net/news/2019/11/13/2719304/d-r-vladimir-vladimirov-kmet-na-obshtina-kula-osigureno-e-otoplenieto-na-uchilishteto-i-sotsialnite-zavedeniya-v-obshtinata.html", "text": "Осигурено е отоплението на училището и социалните заведения в общината, каза за  Радио „Фокус“ – Видин  д-р Владимир Владимиров, кмет на Община Кула. Той посочи, че е подсигурено и гориво за училищния автобус. „За хората от общината е важно как ще действа и филиалът на Спешна помощ в Кула. За линейката са подсигурени зимни гуми, няма проблем и със зареждането с лекарства за филиала“, обясни д-р Владимиров. Той допълни, че от Областно пътно управление – Видин поддържат пътят за Граничен пункт  Връшка чука. Обявяна е и  обществената поръчка за фирма, която да поддържа общинската пътна мрежа през зимата.  \r\nАнна ЛОЗАНОВА", "date": "2019.11.13", "title": "Д-р Владимир Владимиров, кмет на Община Кула: Осигурено е отоплението на училището и социалните заведения в общината"}
{"url": "http://www.focus-news.net/news/2019/11/13/2719298/pravitelstvoto-prie-naredba-za-pravilata-i-normite-za-proektirane-razpolagane-i-demontazh-na-elektronni-saobshtitelni-mrezhi.html", "text": "Правителството прие Наредба за правилата и нормите за проектиране, разполагане и демонтаж на електронни съобщителни мрежи. Това съобщиха от  правителствената информационна служба . \r\nВ наредбата са включени разпоредби, които установяват техническите изисквания и процедурите за разполагане, маркиране, премахване и демонтаж на електронни съобщителни мрежи, както и за преустановяване на достъпа на съответния оператор до ползваната физическа инфраструктура при наличието на основания за това. \r\nОсновната цел на новата нормативна уредба е да бъде насърчено и улеснено разполагането на високоскоростни мрежи, включително в сгради. Това ще допринесе за повишаване на разнообразието и качеството на обществените електронни съобщителни услуги в интерес на потребителите.", "date": "2019.11.13", "title": "Правителството прие Наредба за правилата и нормите за проектиране, разполагане и демонтаж на електронни съобщителни мрежи"}
{"url": "http://www.focus-news.net/news/2019/11/13/2719299/ministerskiyat-savet-odobri-pozitsiyata-na-balgariya-za-chetvartoto-zasedanie-na-balgaro-chernogorskata-mezhdupravitelstvena-komisiya-za-ikonomichesko-satrudnichestvo.html", "text": "Министерският съвет одобри на днешното си заседание позицията и състава на българската делегация за четвъртото заседание на българо-черногорската междуправителствена комисия за икономическо сътрудничество. Това съобщиха от  правителствената информационна служба . Заседанието ще се проведе в София на 18-19 ноември. \r\nВ дневния ред са включени за обсъждане въпроси на двустранното икономическо сътрудничество в енергетиката, транспорта, търговията, инвестициите, селското стопанство и др. Предвижда се комисията да набележи мерки за разширяване на сътрудничеството и деловите връзки между двете страни в областите от взаимен интерес.", "date": "2019.11.13", "title": "Министерският съвет одобри позицията на България за четвъртото заседание на Българо-черногорската междуправителствена комисия за икономическо сътрудничество"}
{"url": "http://www.focus-news.net/news/2019/11/13/2719294/izpalnitelna-agentsiya-po-gorite-shte-ima-oshte-edin-zamestnik-izpalnitelen-direktor.html", "text": "Министерският съвет прие нов Устройствен правилник на Изпълнителната агенция по горите. Това съобщиха от  правителствената информационна служба . Предвижда се още една щатна бройка, освен съществуващата, за длъжността заместник-изпълнителен директор на агенцията. Целта е да се осъществява по-добър контрол върху изпълнението на задачите на служителите в специализираната администрация. Промяната няма да доведе до увеличаване на общата численост на агенцията, а само ще се извършат структурни промени. Променени са структурата и наименованията на три дирекции в общата администрация. Същият брой административни звена се закриват в специализираната администрация, като техните функции ще се изпълняват от други дирекции. \r\nЦелта на преструктурирането е да се постигне подобряване в работата на администрацията, по-ефективен контрол по спазването на установения законов ред за стопанисване, ползване и опазване на горските територии и ловното стопанство.", "date": "2019.11.13", "title": "Изпълнителна агенция по горите ще има още един заместник-изпълнителен директор"}
{"url": "http://www.focus-news.net/news/2019/11/13/2719302/saldoto-po-konsolidiranata-fiskalna-programa-kam-kraya-septemvri-2019-g-e-polozhitelno-v-razmer-na-1-2645-mln-lv.html", "text": "Министерският съвет одобри информация за касовото изпълнение на държавния бюджет и на основните показатели на консолидираната фискална програма за деветмесечието на 2019 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет. Това съобщиха от  правителствената информационна служба . \r\nПо данни от месечните отчети на първостепенните разпоредители с бюджет салдото по КФП на касова основа към месец септември 2019 г. е положително в размер на 1 264,5 млн. лв. (1,1% от прогнозния БВП) и се формира от превишение на приходите над разходите по националния бюджет в размер на 1 205,7 млн. лв. и по европейските средства в размер на 58,8 млн. лева. \r\nПостъпилите приходи, помощи и дарения по КФП към септември 2019 г. са в размер на 32 797,9 млн. лв. или 74,8% от годишните разчети. Съпоставени със същия период на предходната година приходите, помощите и даренията по КФП нарастват номинално с 3 634,3 млн. лв., в т.ч. данъчните и неданъчните приходи - с 3 224,6 млн. лв. (11,6%) и постъпленията от помощи и дарения (основно грантове по програмите и фондовете на ЕС) - с 409,7 млн. лева. \r\nОбщата сума на данъчните постъпления, вкл. приходите от осигурителни вноски, възлиза на 26 096,2 млн. лв., което представлява 75,5% от планираните за годината данъчни приходи.\t \r\nПриходите от преки данъци са в размер на 4 660,2 млн. лв. или 71,0% от предвидените в разчетите за годината. \r\nПриходите от косвени данъци са в размер на 12 758,7 млн. лв., което е 77,6% от разчетите за годината. Постъпленията от ДДС са в размер на 8 416,5 млн. лв. или 77,7% от планираните. Приходите от акцизи възлизат на 4 136,7 млн. лв. (77,6% от разчетените за годината). Постъпленията от мита са 172,7 млн. лв. или 72,9% от годишните разчети. \r\nПостъпленията от други данъци (вкл. имуществени и др. данъци по ЗКПО) са в размер на 927,7 млн. лв. или 79,3% изпълнение на годишните разчети. \r\nПриходите от социални и здравноосигурителни вноски са 7 749,6 млн. лв., което представлява 74,7% от разчетените за годината. \r\nНеданъчните приходи са в размер на 4 954,9 млн. лв., което представлява 74,8% от годишните разчети. При неданъчните приходи се проявява базов ефект в частта на приходите по бюджета на Фонд „Сигурност на електроенергийната система“ поради влезлите в сила промени в Закона за енергетиката от 01.07.2018 г., с които бе променен механизма за събиране на приходи по бюджета на фонда. Поради тази причина приходите по бюджета на фонда към септември 2019 г. са по-високи от постъпленията за същия период на 2018 г. \r\nПриходите от помощи и дарения са в размер на 1 746,8 млн. лева. \r\nРазходите по КФП (вкл. вноската на Република България в бюджета на ЕС) към септември 2019 г. възлизат на 31 533,4 млн. лв., което е 68,1 % от годишните разчети. Номиналното нарастване на разходите спрямо същия период на предходната година се дължи както на извършените разходи по бюджета на Министерството на отбраната по инвестиционен проект за придобиване на нов тип боен самолет за Военновъздушните сили на Република България, така и на по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г., индексирането на пенсиите от юли 2019 г. и увеличение на здравноосигурителните плащания, заложено в ЗБНЗОК за 2019 г.), увеличение на разходите за субсидии и други. \r\nНелихвените разходи са в размер на 29 954,3 млн. лв., което представлява 67,9 % от годишните разчети. Текущите нелихвени разходи към септември 2019 г. са в размер на 25 337,8 млн. лв., капиталовите разходи (вкл. нетния прираст на държавния резерв) възлизат на 4 588,7 млн. лева. Предоставените текущи и капиталови трансфери за чужбина са в размер на 27,8 млн. лева. Лихвените плащания са в размер на 581,6 млн. лв. или 86,9 % от планираните за 2019 година. \r\nЧастта от вноската на Република България в бюджета на ЕС, изплатена към 30 септември 2019 г. от централния бюджет, възлиза на 997,5 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година. \r\nРазмерът на фискалния резерв към 30.09.2019 г. е 10,14 млрд. лв., в т.ч. 10,12 млрд. лв. депозити на фискалния резерв в БНБ и банки и 0,02 млрд. лв. вземания от фондовете на Европейския съюз за сертифицирани разходи, аванси и други.", "date": "2019.11.13", "title": "Салдото по консолидираната фискална програма към края септември 2019 г. е положително, в размер на 1 264,5 млн. лв."}
{"url": "http://www.focus-news.net/news/2019/11/13/2719308/8-sluchaya-na-ostar-virusen-hepatit-a-sa-registrirani-prez-minaliya-mesets-v-oblast-montana.html", "text": "8 случая на остър вирусен хепатит А са регистрирани през миналия месец в област Монтана, съобщиха за  Радио „Фокус“ – Видин  от Регионалната здравна инспекция. За същия период през 2018 г. няма регистрирани случаи на хепатит. За месец октомври 2019 г. в От дирекция „Надзор на заразните болести” на РЗИ – Монтана отбелязват че през месец октомври 2019 г. регистрираните заразни заболявания  са близо два пъти повече в сравнение със същия период на 2018 г. 185 са заразните заболявания (без грип и ОРЗ),срещу 93 за месец  октомври 2018. От групата на чревните инфекции са регистрирани 89 заболявания, срещу 87 заболели за същия период  на 2018 г. От тях гастроентерити, ентероколити – 81 случая, срещу 87 за месец октомври 2018 г.", "date": "2019.11.13", "title": "8 случая на остър вирусен хепатит А са регистрирани през миналия месец в област Монтана"}
{"url": "http://www.focus-news.net/news/2019/11/13/2719303/ekaterina-zaharieva-predstavi-vazmozhnostite-za-biznes-s-balgariya-pred-pravitelstvoto-na-namibiya.html", "text": "Вицепремиерът и министър на външните работи Екатерина Захариева представи възможностите за бизнес между Намибия и България пред представители на правителството на африканската страна, съобщиха от  Министерство на външните работи . В рамките на своето двудневно официално посещение и след срещите си с президента Хаге Готфрид Гейнгоб и министър-председателя Сара Кугуингелуа, българският първи дипломат проведе обстойни консултации със своя колега - вицепремиера и министър на международните отношения и сътрудничеството г-жа Нетумбо Нанди-Ндаитва, в които се включиха от намибийски страна още министърът на финансите, на околната среда и туризма, на икономическото планиране, зам.-министърът на висшето образование, обучението и иновациите, зам.-министърът на вътрешните работи и миграцията. “Голяма чест за мен е да съм първият външен министър на България, посетил вашата страна. Земеделието, хранителната промишленост и фармацевтичната индустрия, включително производството на лекарства за ветеринарната медицина, са сред секторите, в които може да си партнираме”, каза Захариева. Тя изтъкна, че отношенията ни имат потенциал и в енергетиката - тъй като България вече е натрупала голяма експертиза във възобновяемите енергийни източници, които Намибия също има планове за експлоатира ефективно. “Може да ви предадем нашия опит във финансирането на стартиращи бизнес компании и в иновациите. Предлагаме много добро висше образование по информационни технологии и аграрно инженерство. Необходимо е да се фокусираме върху професиите, от които бизнесът се нуждае. Нашият бизнес е отворен за сътрудничество и би се съгласил да вземе на стаж младежи от вашите държави като МВнР може да съдейства за издаване на краткосрочни визи за обмяна на опит и стажове”, изтъкна българският вицепремиер.  \r\n“По време на нашата борба за самоопределение и независимост вие ни оказахте незабравима помощ -  България обучи в своите университети редица представители на нашето освободително движение, които сега заемат ръководни постове в държавното управление или в частния бизнес - каза вицепремиерът и външен министър на Намибия г-жа Нетумбо Нанди-Ндаитва. - Днес в Южноафриканската общност за развитие (SADC), състояща се от 16 държави, ние представляваме пазар от 190 милиона души, който би бил интересен за българския бизнес. Очаквам ръст на търговията и ваши бизнесмени да посетят страната, специално за България визи се издават вече при пристигане в Намибия, за да могат всички ваши съграждани да бъдат максимално улеснени.” Намибийският вицепремиер изтъкна, че очаква ръст на туристите от България и конкретни стъпки за инвестиции в селското стопанство, минната индустрия, както и проучване на българския опит в подобряването на услугите в сферата на туризма.  \r\n“Миналата седмица стартирахме програма за финансиране на млади предприемачи с помощта на частния бизнес и ще се радваме да проучим опита на България във финансирането на старт-ап компании”, каза и министърът на финансите Кале Шлетвайн. По информация на българското Министерство на образованието и науката у нас в момента се обучава само един български студент от Намибия, а вицепремиерът и външен министър на Намибия разкри кой е той - нейният син. Тя изяви желание повече младежи да го последват и да възстановят една традиция, благодарение на която България днес има много свои приятели в държавната администрация и частния бизнес на Намибия, които са  учили у нас. Българската страна връчи финализиран проект на меморандум за сътрудничество в културата, а намибийската - споразумение за обмен в образованието. Двете страни постигнаха съгласие и за сключване на рамковото споразумение за секторно сътрудничество.", "date": "2019.11.13", "title": "Екатерина Захариева представи възможностите за бизнес с България пред правителството на Намибия"}
{"url": "http://www.focus-news.net/news/2019/11/13/2719307/pregled-na-mezhdunarodnite-novini-do-1800-chasa-agentsiya-fokus.html", "text": "Група от американски сенатори от Републиканската партия ще вземат участие в срещата между турския президент Реджеп Тайип Ердоган и държавния глава на САЩ Доналд Тръмп, пише вашингтонското издание  The Hill . \r\nВ срещата ще участват близките съюзници на Тръмп, помагащи му в решенията свързани с Анкара. Това ще са сенатор Линдзи Греъм и Джим Риш, който оглавява Комисията по международни отношения в парламента.  \r\nБелият дом все още не е изнесъл лист с имената на хората, които ще вземат участие в срещата с Ердоган.  \r\nТя ще се проведе сред атмосфера на напрежение в парламента, след решението на Тръмп да изтегли силите за сигурност на САЩ от Северна Сирия, която беше обект на турска военна операция впоследствие.  \r\nМножество сенатори инициираха и подкрепиха ново законодателство, според което над Анкара да бъдат наложени нови санкции, за нейното участие във военната операция в Северна Сирия. Макар Белият дом да одобри санкциите, законодателството по тях се забави, след като беше внесено в Сената, след като сенатор Мич Макконъл се осъмни за ползата от санкции срещу съюзник от НАТО.  \r\nТой отбеляза, че някои от депутатите са „изразили притеснения“ за това, че на Ердоган му е било позволено да посети Белият дом, но все пак изрази надежда, че Турция ще „се държи по-добре“  този път.  \r\n„Споделям тревогата на моите колеги (от парламента) за това, че президентът Ердоган е приет в Белия дом, но ги призовавам да останат информирани за жизнения интерес на нашата страна в Близкия изток и факта, че напредването на тези интереси ще означава укрепване на отношенията ни с нашия съюзник в НАТО\", добави той. \r\n*** \r\n \r\n  Американските военни влязоха в Сирия през нелегален контролно-пропускателен пункт на границата с Иран и заеха района на нефтените находища в североизточната част на страната, предава  РИА Новости , като се позовава на сирийски правителствени медии. \r\nКонвоят се състои от 22 военни превозни средства и два камиона, които разполагат и с поддръжка на военновъздушните сили.  \r\nОколо 90 процента от производството на петрол в Сирия е съсредоточено на източния бряг на Ефрат. През октомври 2019 г. американският президент Доналд Тръмп обяви изтеглянето на американските войски от териториите на Северна Сирия, но скоро след това обяви, че част от тях ще останат, за да охраняват нефтените кладенци от силите на „Ислямска държава“.  \r\nАмериканският лидер отбеляза, че \"може би е дошло време кюрдите да се преместят в този петролен регион\",  защото \"се нуждаят от пари\". По-рано се появи информация, че печалбите от нефтените находища ще отиват именно за кюрдските сили.  \r\nМинистърът на външните работи на Русия Сергей Лавров от своя страна оцени ситуацията и заяви, че САЩ пречат на уреждането на сирийския конфликт и се опитват да създадат „квази-държава“ за своите съюзници в региона.  \r\n*** \r\n \r\n  Камарата на представителите на САЩ откри първото си изслушване, излъчвано по телевизията, свързано с процедурата по импийчмънт на президента на САЩ Доналд Тръмп, предава  AFP . \r\nДемократическата партия в американския парламент се стреми да докаже, че държавният глава е злоупотребил с властта си за политическа изгода. \r\nДвама американски дипломати ще свидетелстват пред Комисията по разузнаването. Това са Действащият посланик на Вашингтон в Украйна Уилиам Тейлър и сътрудникът на американските служби по външните работи, Джордж Кент.  \r\n*** \r\n \r\n  Влизането на полицейски части и отряди от Националната гвардия на Украйна в зоните за изтегляне на войските в Донбас, на мястото на въоръжените сили на страната ще заличи целият смисъл на този процес, пише руското издание  ”Росийская газета“ . \r\nТова заяви заместник-министърът на външните работи на Русия Александър Грушко. \r\n„Последните твърдения, че вместо въоръжените сили могат да бъдат въведени някои формирования на Националната гвардия и цивилната полиция са стъпки, които могат да заличат целия смисъл на това изтегляне, което считаме за неразделен елемент за прекратяването на насилието и установяването на устойчив режим за прекратяване на огъня\", каза Грушко пред репортери. \r\nТой също така подчерта, че въпреки постепенното създаване на условия за организиране на срещата на върха в „Нормандския формат“, има информация за възможни сериозни политически затруднения и проблеми със сигурността, които могат да възникнат по време на подготовката. \r\nПо-рано специалният представител на САЩ в Украйна Уилиам Тейлър заяви, че украинската полиция и Националната гвардия на Киев ще могат свободно да влязат в зоната за изтегляне на войските, след като военните напуснат. Ръководителят на самопровъзгласилата се Донецка народна република (ДНР) Денис Пушилин заяви, че в такъв случай, ДНР ще отговори подобаващо.  \r\n*** \r\n \r\n  Кметът на Венеция обвини климатичните промени за масивните наводнения в италианския град, като нивото на водата е второто най-високо такова в историята на града, предава  Euronews . \r\nПо-рано стана ясно, че нивото на водата е достигнало до 189 см, което означава, че по-голямата част на Венеция е под вода. Най-високото ниво някога засичано в града е 198 см, по време на наводнението през 1966 г. Регионалният началник на област Венето, Лука Зая каза, че заради бедствието е загинал човек, макар да не е ясно при какви обстоятелства. Бедствието също така стана причина за притеснения за щети по базиликата Сан Марко.  \r\nПо-късно беше предвидено, че втора вълна ще нахлуе във Венеция и нивата на водата ще останат до 160 см. Кметът на италианския град Луиджи Брунаро обвини климатичните промени за „драмтатичната ситуация“ и призова за скоростно завършване на морските бариери, които италианското правителство планира да изгради навътре в Адриатическо море, за да предпазват Венеция от подобни бедствия.  \r\nПодводните подвижни бариери, наречени проект \"МОСЕ“ трябва да ограничат силата на потенциални наводнения във Венеция, най-често причинявани от южни ветрове, които предизвикват огромни приливи на север.  \r\nНо местните природозащитници са притеснени от проекта, понеже според тях той ще наруши крехката екосистема в региона. Освен това проекта беше забавян многократно и заради корупционни скандали и притеснения за цената му.  \r\nСпоред Зая, бариерите са почти готови, но не е ясно дали наистина ще работят срещу подобни наводнения. \r\n„Въпреки вложените под водата 5 млрд. евро, пощада Сан Марко изобщо няма да е площад“, заяви Зая, като имаше предвид една от най-ниските точки в града.  \r\nОт своя страна Брунаро заяви, че това наводнение представлява „рана, която ще остави следи“.  \r\n*** \r\n \r\n  Русия и Турция обсъждат широк спектър от въпроси, свързани със спецслужбите и военните, включително връщането на задържаните от Анкара и Москва терористи в родните им страни, предава  TACC . \r\nТова обяви пред репортери в прессекретарят на президента на Руската федерация Владимир Путин, Дмитрий Песков. \r\n\"Има комуникационни канали между Русия и Турция чрез различни ведомства (във връзка с военните и специалните служби), които обсъждат широк спектър от въпроси, включително темата за завръщането на терористите (в родните им страни)\", заяви представителят на Кремъл, отговаряйки на въпроса дали Руската федерация е готова да приеме обратно на територията си терористи с руско гражданство. \r\nПо-рано турският министър на вътрешните работи Сюлейман Сойлу обяви плановете на своята страна да върне в родните им страни членовете на групировката “Ислямска държава“, които са задържани от Турция. \r\n*** \r\n \r\n  Сръбският президент Александър Вучич заяви в Париж, че инициативата за „мини Шенген“ заслужава внимание, припомняйки оценката на Световната банка, че нейното прилагане ще спести на страните от Западните Балкани общо 3,5 млрд. евро, предава белградската медия  B92 . \r\n\"Екстремистите, и албански, и сръбски (…), обиждат всичко, което обединява хората, негодуват за всичко, което носи мир, стабилност и развитие. Те биха искали да се насладят на застоя и липсата на напредък\", каза Вучич пред сръбски журналисти в Париж и изрази съжаление за факта, че е доста трудно да се говори с хора без визия за бъдещето.  \r\nВучич отбеляза, че другото, което е важно що се отнася до инициативата, е дали всички страни ще могат да издържат на този натиск. \r\nВъв връзка с твърденията на Черна гора, че вече имат „връзки“ в региона, той каза, че те не са се свързвали със Сърбия. \r\n„Вие не сте се „свързали“ с нас. Може би с друга страна от Западните Балкани, но не и със Сърбия. Ние нямаме скоростни линии за камионите, така че те трябва да чакат 100 часа, за да прекосят границата. И аз ще ви напомня, че Световната банка изчисли, че държавите от Западните Балкани ще спестят 3,5 млрд. евро ако могат да приложат инициативата и тя да влезе в сила“, добави Вучич.  \r\nПрезидентът изрази съжаление, че не може да говори или да постигне сериозни резултати с хора, които нямат визия за бъдещето.  \r\nНа въпрос дали „мини Шенген\" няма да представлява създаването на „Велика Албания“, той отхвърли тази теза. \r\n„Как планираме да създадем „Велика Албания“, като направим повече (скоростни) линии по които да минават нашите камиони, като пътуваме само с лична карта и като нямаме нужда от специални разрешителни за работа?“, попита сръбският лидер. \r\nТой освен това изрази мнение, че това е добър начин сръбската икономика да расте.  \r\nВучич изрази своето задоволство и от факта, че опозиционни представители в Белград също са одобрили инициативата, понеже това показва добро разбиране на съобщението, което хората им изпращат. \r\n*** \r\n \r\n  Сръбският външен министър Ивица Дачич заяви, че сътрудничеството на Белград с НАТО е важно, но военната неутралност на страната не може да се постави под съмнение, предава телевизионният канал  N1 . \r\n„Сътрудничеството с НАТО е основано на ясни граници и уважение за сръбската политика на военна неутралност, без условието нашата страна да става част от Алианса“, заяви Дачич по време на събитието „Седмица на НАТО“ в Белград. \r\nТой добави, че Сърбия е отворена за провеждането на политически диалог и специфично сътрудничество с НАТО във всички сфери от общ интерес.  \r\n„Политиката на военна неутралност, като база на нашата политика не е (насочена) само към НАТО, но и към всеки друг военен съюз, това не е под съменние“, добави Дачич.  \r\nТой допълни, че отношенията с НАТО остават деликатни, заради бомбардировките над Белград от 1999 г.  \r\n„Съжалявам, че ще ви напомня, че НАТО се намеси през 1999 г. без разрешението на Съвета за сигурност на ООН, което за нас беше акт на агресия срещу суверенна държава (…) Не можем да забравим тези събития и ние винаги ще помним хората, които загинаха“, каза той и добави, че всички страни, замесени в събитията от 1999 г. имат задължението да сътрудничат за да бъде опазен мирът в региона, въпреки различните гледни точки. \r\nТой добави, че Сърбия добре разбира решенията на своите съседи да се присъединят към НАТО. Белград от своя страна очаква разбиране за своите контакти със страни извън Алианса. Дачич добави, че ситуацията в Косово е важна чат от сътрудничеството с НАТО, понеже Прищина е най-големия отбранителен и политически проблем за Сърбия.  \r\n„Очакваме Алиансът да покаже разбиране и подкрепа за нашите приоритети, особено във връзка с Косово. Ние вярваме, че компромисно решение, постигнато в диалога Белград-Прищина с подкрепата на международната общност е единственият начин да осигуряване на траен мир и стабилност. Няма причина нещо, което да е договорено между двете страни да не е достъпно и за трети партии“, добави министърът.  \r\nТой каза още, че Сърбия очаква косовските спецчасти да предотвратят допълнителни разполагания на силите за сигурност на Прищина в северната част на страната. \r\n*** \r\n \r\n  Властите във Венеция обявиха извънредно положение заради наводненията, които оставиха над 80% от града под вода, предава италианската информационна агенция  ANSA MED . \r\nНивата на водата в града достигнаха до 187 см – близки до стойностите, отчетени при тежкото наводнение от 1966 г.  \r\n„Венеция е на колене\", заяви кметът на града Луиджи Бруняро в социалната мрежа „Туитър“. Базиликата Сан Марко е претърпяла сериозни щети, като целия град и островите... Нуждаем се от помощта на всеки, за да преминем през следващите няколко дни на изпитания\", написа Бруняро. \r\nУправителят на региона Венето Лука Дзая описа ситуацията като „апокалиптична\", а щетите „невероятни и плашещи\". Кметът на града Луиджи Бруняро призова жителите му да не излизат навън. Градските власти обявиха извънредно положение. \r\nДвама души за загинали в резултат на наводненията, които удариха Венеция в последните часове. Една от жертвите вероятно е загинала от токов удар, след като лицето е включило електрическа помпа в наводнения си дом в опит да възпрепятства продължаващото повишаване на нивата на водата. \r\nВенеция е засегната от рекордно наводнение, причинено от прилив. От градския център за наблюдение на приливите и отливите предупредиха, че нивата на водата се очаква да достигнат или дори да надминат височина от 1,9 метра. \r\n„В момента сме изправени пред изключително висок прилив. Всички са мобилизирани да се справят с извънредната ситуация\", написа по-рано кметът на Венеция Луиджи Бруняро в социалната мрежа „Туитър“.", "date": "2019.11.13", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/11/13/2719311/predstoyashti-sabitiya-v-stranata-za-14-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.00 часа в заседателната зала в сградата на Висшия съдебен съвет, ВСС ще направи повторно гласуване за кандидата за главен прокурор на Република България. \r\n \r\n*** \r\n \r\nОт 09.00 часа пред ВСС ще се проведе протест срещу избора на Иван Гешев за главен прокурор.  \r\n \r\n*** \r\n \r\nОт 09.00 часа, във фоайето на поликлиниката на Военномедицинска академия (ВМА) лекари от Клиника по ендокринология и болести на обмяната ще извършват безплатно измерване на кръвна захар и холестерол. \r\n \r\n*** \r\n \r\nОт 09.00 часа в хотел „Хилтън“ , зала „Мусала“, посланичката на Швейцария Мюриел Берсе Коен и вицепремиерът Томислав Дончев ще открият конференцията: „Хора  за хората: България и Швейцария“. \r\n \r\n*** \r\n \r\nОт 10.00 часа в зала „Сердика“ на Хотел „Балкан“, ще се проведе на кръгла маса на тема: „Руското влияние в Европа: противодействие на завладяването на държавата\". В кръглата маса ще вземат участие д-р Майкъл Карпентър, директор на Центъра за дипломация и глобална политика „Пен-Байдън“ и външнополитически съветник на бившия вицепрезидент на САЩ Джо Байдън, Росен Плевнелиев, президент на Република България в периода 2012–2017 г., Трайчо Трайков, министър на икономиката, енергетиката и туризма през 2009–2012 г., бившият посланик на България в Русия Илиян Василев, директорът на Икономическата програма на Центъра за изследване на демокрацията Руслан Стефанов и ръководителят на Представителството на Фондация „Конрад Аденауер“ в България Торстен Гайслер. \r\n \r\n*** \r\n \r\nОт 10.30 часа в Представителството на Европейския парламент в България, Български фонд на жените и гражданско обединение „Равни БГ“, организират дискусията: „Демокрация и човешки права днес“. \r\n \r\n*** \r\n \r\nОт 11.00 часа на 14 ноември – денят, в който е извършена първата масирана бомбардировка на София по време на Втората световна война, в Националния военноисторически музей ще бъде открито пространството за изживяване „Белезите на войната: загубеното архитектурно наследство на София“. \r\n \r\n*** \r\n \r\nОт 11.30 часа във фоайето на Народното събрание, под патронажа на Комисията по здравеопазването ще бъде отбелязан Международният ден за борба с диабета. На събитието ще присъстват д-р Даниела Дариткова, председател на Комисията по здравеопазването, народни представители, представители на Министерството на здравеопазването, Националната здравноосигурителна каса, Световната здравна организация, съсловни и пациентски организации и водещи медицински специалисти. \r\n \r\n \r\n*** \r\n \r\nОт 12.30 часа в Зала 2 на хотел „Форум“ (бул. „Цар Борис III“ № 41), ще се проведе пресконференция по повод Световната седмица за правилната употребана антибиотиците. Темата на събитието е: „Антибиотиците: Използвайте отговорно“. \r\n \r\n \r\n*** \r\n \r\nОт 14.00 часа ще се проведе заседание на Комисия по икономическа политика и туризъм. \r\n \r\n \r\n*** \r\n \r\nОт 14.30 часа ще се проведе заседание на Комисия по бюджет и финанси. \r\n \r\n \r\n*** \r\n \r\nОт 14.30 часа ще се проведе заседание на Комисия по отбрана. \r\n \r\n \r\n*** \r\n \r\nОт 14.30 часа ще се проведе заседание на Комисия по правни въпроси. \r\n \r\n \r\n*** \r\n \r\nОт 14.30 часа ще се проведе заседание на Комисия по културата и медиите. \r\n \r\n \r\n*** \r\n \r\nОт 15.15 часа ще се проведе заседание на Временна комисия за проучване на фактите и обстоятелствата, свързани с прекъсване на излъчването на програма \"Хоризонт\" на Българското национално радио, както и на твърденията за политически натиск върху ръководството и журналисти от Българското национално радио.  \r\n \r\n \r\n*** \r\n \r\nОт 16.00 часа ще се проведе заседание на Комисия за наблюдение на приходните агенции и борба със сивата икономика и контрабандата. \r\n \r\n \r\n*** \r\n \r\nОт 18.00 часа в галерия „Академия“ проф. Иван Газдов ще представи пред публика две от своите книги – „Двама в Алабама (Алабала)“ и „Графичествен“. \r\n \r\n \r\n*** \r\n \r\nОт 18.00 часа в зала „Европа“ на Парк-хотел „Москва“, ул. „Незабравка“ № 25, ще проведе концерт по повод 500-годишнината на Хавана. \r\n \r\n \r\n*** \r\n \r\nОт 18.00 часа в залата на Софийска митрополия на ул. „Калоян“-7, ще се проведе представяне на книгата за незрящи „Иконите разказват“. \r\n \r\n \r\n*** \r\n \r\nОт 17.00 часа в Регионалния исторически музей ще бъде открита фотодокументалната изложба „Погромът в Босилеградско 15-16 май 1917 година“, организирана от музея, Културно-информационен център – „Босилеград“ и Македонския научен институт.  \r\n \r\n \r\n*** \r\n \r\nОт 18.00 часа в Градската художествена галерия ще бъде открита изложбата „11.11“.  \r\n \r\n \r\n*** \r\n \r\n \r\nОт 18.30 часа в зала „Временни изложби“ на Регионалния исторически музей ще бъде открита изложбата „Изкуството: Моята гледна точка”. \r\n \r\n \r\n*** \r\n \r\nОт 17.30 часа в зала „Георги Баев\" на Културен център „Морско казино\", Общината организира информационна среща за съобщаване на всички подробности по предстоящата реконструкция на част от централния булевард „Демокрация“. \r\n \r\n \r\n*** \r\n \r\nОт 12.00 часа в зала 816 на Факултета по фармация на Медицинския университет ще се проведе публична лекция на проф. д-р Зорница Златарова на тема: „Диабетна ретинопатия - съвременни аспекти в патогенезата, диагностиката и лечението”. \r\n \r\n \r\n*** \r\n \r\nОт 13.00 часа в зала „Варна“ на Общината ще се проведе пресконференция по повод Международния ден на логопедията.  \r\n \r\n \r\n \r\n*** \r\n \r\nОт 14.00  до 15.30 часа, в конферентната зала на Фондация „Карин дом“ ще се проведе Кръгла маса на тема: “Ползите от ранната детска интервенция. Предизвикателства, подкрепа и постижения“ по повод Световния ден на недоносените деца. \r\n \r\n \r\n*** \r\n \r\nОт 14.00 часа в Музея на Възраждането ще бъде открита изложба на старопечатни книги, което е част от тридневния фестивал на историята. В 15.00 часа ще започне Националната конференция „Нашите будители“. От 17.00 ч. в зала „Пленарна“ на Общината ще бъдат обявени победителите в Националния исторически конкурс „Надежда за свободата”. \r\n \r\n \r\n*** \r\n \r\nОт 18.00 часа в Градска художествена галерия \"Борис Георгиев\" ще бъде официално открит 5-ия международен салон за дигитална и принт арт фотография.  \r\n \r\n \r\n*** \r\n \r\nОт 10.00 часа в парк „Марно поле“ ще се проведе „Клиника на открито“ – безплатни измервания на кръвна захар.  \r\n \r\n \r\n*** \r\n \r\nОт 10.00 часа в конферентната зала на хотел „Премиер“ ще се проведе среща на бизнеса от града и региона.  \r\n \r\n \r\n*** \r\n \r\nОт 12.00 часа в пресклуба на БТА ще се състои пресконференция, на която ще бъде представено списанието „Медии и комуникации на 21 век – мост между теорията и практиката“. \r\n \r\n \r\n*** \r\n \r\nОт 13.00 часа в Регионална библиотека „Петко Р. Славейков“ ще бъде открита официално Национална научна конференция „Библиотеки – четене – комуникации“, посветена на 130-ата годишнина от учредяването на първата обществена библиотека в града.  \r\n \r\n \r\n*** \r\n \r\nОт 18.00 часа в читалище „Искра“ ще бъде представена „Криворазбраната цивилизация“ – постановка на Театър „Весел“ и Театрална група към Езикова гимназия „Проф. д-р Асен Златаров“.  \r\n \r\n \r\n*** \r\n \r\nОт 18.30 часа в МДТ „Константин Кисимов“ ще бъдат връчени награди и ще се състои тържествен концерт за 130-ата годишнина от основаването на Регионална библиотека „Петко Р. Славейков“.  \r\n \r\n \r\n*** \r\n \r\nОт 18.30 часа крепостта „Царевец“ ще бъде обагрена в синьо за Световния ден за борба с диабета.  \r\n \r\n \r\n*** \r\n \r\nОт 19.00 часа в Клуб 7 ще бъде представена дебютната стихосбирка на Марин Маринов - „Такъв съм“.  \r\n \r\n \r\n*** \r\n \r\nОт 10.30 часа в залата на „ЖП Управление“ с празнична програма ще бъдат отбелязани 45 години от създаването на Клуб на пенсионера „Железничар“.  \r\n \r\n \r\n*** \r\n \r\nОт 18.30 часа в Народно читалище „Напредък-1869“ ще бъдат отбелязани 15 години от създаването на „Театър 220“ при ПГЕЕ „М. В. Ломоносов”.  \r\n \r\n \r\n*** \r\n \r\nОт 17.30 часа в Музея на фотографията, ще бъде открита изложбата от Втория салон на казанлъшките фотографи. \r\n \r\n \r\n*** \r\n \r\nОт 17.30 часа в Художествена галерия „Владимир Димитров – Майстора“ се открива изложбата „Богомир Лазов (1906 – 1969) и българският акварел“, която беше представена от Националната галерия, „Квадрат 500“, в периода 30 юли – 29 септември 2019 г. \r\n \r\n*** \r\n \r\nОт 17.30 часа в Художествената галерия ще бъде открит „Есенен салон 2019“  на ловешките художници. \r\n \r\n \r\n*** \r\n \r\nОт 09.00 часа в зала 5 на Окръжния съд ще се проведе заседание по делото срещу Марин К. и Стефан Т., обвинени в производство и съхранение на високорискови наркотични вещества с цел разпространение.  \r\n \r\n \r\n*** \r\n \r\nОт 09.30 часа в зала 10 на Окръжния съд ще се проведе заседание по делото срещу Илиян Р., обвинен в убийството на годеницата си.  \r\n \r\n \r\n \r\n*** \r\n \r\nОт 10.00 часа в зала 1 на Апелативния съд ще се проведе заседание по делото, образувано по жалби на подсъдимите проф. Н. Б. и Д. Д., които са останали недоволни от осъдителните си присъди.  \r\n \r\n \r\n*** \r\n \r\nОт 11.00 часа в зала „Москва“ на Гранд хотел „Пловдив“ ще се проведе Деветото издание на Международния научно-практически семинар „Обучение по преводаческо майсторство“. \r\n \r\n \r\n*** \r\n \r\nОт 18.30 часа в Total Sport на ул. „Екзарх Йосиф” 13 ще се състои официално откриване на изложба на художника Константин.  \r\n \r\n \r\n \r\n*** \r\n \r\nОт 19.00 часа в голямата зала на Доходното здание ще се проведе 44-та Джаз среща-2019. \r\n \r\n \r\n*** \r\n \r\nОт 09.00 часа в зала „П. Р. Славейков“ ще се проведе заседание на Общинския съвет. \r\n \r\n \r\n*** \r\n \r\nОт 18.00 часа в западната зала на Художествена галерия, ще бъде открита изложба с картини на Дечко Узунов. \r\n \r\n \r\n*** \r\n \r\nОт 13.00 часа в сградата на Общината избраният за кмет Димитър Бръчков ще встъпи в длъжност.  \r\n \r\n \r\n*** \r\n   \r\nОт 13.45 часа в Регионална библиотека „Стилиян Чилингиров“ ще се проведе кръгла маса на тема: „Иновациите – предизвикателства и възможности“, организирана от СУ „Панайот Волов“. \r\n \r\n \r\n*** \r\n \r\nОт 14.00 часа в кабинета по музика на Средно училище „Йоан Екзарх Български“ ще се проведе дискусия на тема: „Повишаване на качеството на училищното образование чрез прилагане на иновативни подходи и дигитализиране на учебния процес“ по Национална програма „Иновации в действие“, Модул 1 и 2 „Мобилност за популяризиране и мултиплициране на добри иновации“. \r\n \r\n*** \r\n \r\nОт 10.30 часа на монтажната площадка на новите багери, министърът на енергетиката Теменужка Петкова ще присъства на завършването на монтажа и предаването за функционални проби на роторни багери KWK 400 L и KWK 2000  в Рудник „Трояново-север”. \r\n \r\n*** \r\n \r\nОт 10.00 часа заместник-министърът на земеделието, храните и горите Лозана Василева ще се срещне с ученици от Професионална гимназия по селско стопанство „Проф. Иван Иванов“ в животновъдното стопанство на Галина Мирчева.", "date": "2019.11.13", "title": "Предстоящи събития в страната за 14 ноември (Агенция „Фокус“)"}
{"url": "http://www.focus-news.net/news/2019/11/13/2719310/daniela-aleksieva-obshtinska-firma-inovatsionni-sistemi-burgas-ochakva-se-integriranata-gradska-platforma-smart-burgas-da-pridobie-i-mobilna-versiya.html", "text": "Очаква се интегрираната градска платформа „Смарт Бургас“ да придобие и мобилна версия. Това каза пред журналисти Даниела Алексиева, управител на Общинска фирма „Иновационни системи - Бургас“ по повод стартирането на платформата, обединяваща всички интелигентни системи за управление в града, предаде репортер на  Радио „Фокус“ – Бургас . По думите ѝ чрез системата „Смарт Бургас“ гражданите ще имат възможност да получат богата информация за всички интересни обекти в града. „Освен това, ще могат да се информират за свободните паркоместа, за възможностите за наем на велосипеди, за движението в града в контекста на различните начини на придвижване. Платформата има и специализирана секция за ремонти. Тя дава преглед и на състоянието на околната среда. Също така има и секция, касаеща  разделното събиране на отпадъци“, отбеляза Алексиева. Тя добави, че „Смарт Бургас“ ще бъде от полза и за експертите от Община Бургас, тъй като ще им предостави възможност да получават в реално време видеокартина от различни ключови локации в града. „По този начин реакцията им за всякакъв вид събития би била много по-улеснена, а интерактивните карти, с възможност да се наслагват различни аспекти на града, също ще помага на експертите в инвестиционните и ремонтните дейности“, посочи още Алексиева. По думите ѝ в платформата ще има и отделна секция за анкети, която ще цели получаването на обратна връзка и предложения от гражданите за подобряване дейността на Общината. „В платформата е отделено място за специална карта на бизнесите в нашия град. Тази секцията е много важна, тъй като това е една нова възможност да представим живота и икономическия потенциал на Бургас“, посочи Алексиева. Тя добави, че информацията в новата интегрирана градска платформа „Смарт Бургас“ ще бъде обновявана на всеки 5 секунди.  \r\nМария ПОПЧЕВА", "date": "2019.11.13", "title": "Даниела Алексиева, Общинска фирма „Иновационни системи - Бургас“: Очаква се интегрираната градска платформа „Смарт Бургас“ да придобие и мобилна версия"}
{"url": "http://www.focus-news.net/news/2019/11/13/2719306/ria-novosti-amerikanski-voyski-zaeha-nyakolko-nefteni-nahodishta-v-siriya.html", "text": "Американските военни влязоха в Сирия през нелегален контролно-пропускателен пункт на границата с Иран и заеха района на нефтените находища в североизточната част на страната, предава  РИА Новости , като се позовава на сирийски правителствени медии. \r\nКонвоят се състои от 22 военни превозни средства и два камиона, които разполагат и с поддръжка на военновъздушните сили.  \r\nОколо 90 процента от производството на петрол в Сирия е съсредоточено на източния бряг на Ефрат. През октомври 2019 г. американският президент Доналд Тръмп обяви изтеглянето на американските войски от териториите на Северна Сирия, но скоро след това обяви, че част от тях ще останат, за да охраняват нефтените кладенци от силите на „Ислямска държава“.  \r\nАмериканският лидер отбеляза, че \"може би е дошло време кюрдите да се преместят в този петролен регион\",  защото \"се нуждаят от пари\". По-рано се появи информация, че печалбите от нефтените находища ще отиват именно за кюрдските сили.  \r\nМинистърът на външните работи на Русия Сергей Лавров от своя страна оцени ситуацията и заяви, че САЩ пречат на уреждането на сирийския конфликт и се опитват да създадат „квази-държава“ за своите съюзници в региона.  \r\n \r\n \r\n \r\n \r\n : Теодор Пенев", "date": "2019.11.13", "title": "РИА Новости: Американски войски заеха няколко нефтени находища в Сирия"}
{"url": "http://www.focus-news.net/news/2019/11/13/2719312/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-na-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на границата с Турция на ГКПП „Капитан Андреево“, ГКПП „Лесово“ и на границата с Румъния на ГКПП „Дунав мост“ и  ГКПП „Дунав мост-2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.11.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и на ГКПП „Дунав мост“ и  ГКПП „Дунав мост-2“"}
{"url": "http://www.focus-news.net/news/2019/11/13/2719313/ognyan-minchev-izostrenite-otnosheniya-mezhdu-gerb-i-demokratichna-balgariya-dovedoha-do-po-visoka-podkrepa-za-maya-manolova.html", "text": "Изострените отношения между ГЕРБ и Демократична България доведоха до по-висока подкрепа за Мая Манолова. Това каза за предаването  „Това е България“  на  Радио „Фокус“  политологът и преподавател в СУ „Св. Климент Охридски“ доц. Огнян Минчев. Той обясни, че покрай политическата криза от 2013г. демократичната общност се е раздвоила между това дали да подкрепи ГЕРБ като антитеза на управлението на Пламен Орешарски или да запазят протестната си позиция. Според него правосъдната реформа е в основата на влошените отношения между ГЕРБ и Демократична България.„Една съществена част от гласоподавателите на Демократична България по всяка вероятност подкрепиха алтернативният кандидат за кмет на София Мая Манолова, а друга съществена част не отидоха да гласуват. Разбира се, имаше и такива, които гласуваха за Йорданка Фандъкова на втория тур, на балотажа за кмет на София. Но като цяло този вътрешен разнобой на практика показва тенденции, които не водят към помиряване или евентуална перспектива на партньорски отношения, между Демократична България или ГЕРБ в т.нар. дясно-центристка част на политическия спектър“ добави политологът. \r\nОгнян Минчев каза още, че в „Да! България“ има много нови и млади избиратели, при които антикомунистическия патос не е водещ. За тези млади хора ГЕРБ олицетворява нелегитимните отношения между икономическото задкулисие и държавната власт и се стреми към авторитарни форми на управление, допълни Минчев. Той обясни, че линиите на разделение в дясното са очертани - „старата“ десница, подкрепяща СДС, са в съюз с ГЕРБ, а тези, които са против управляващите са с Демократична България. \r\n \r\nЦоня СЪБЧЕВА", "date": "2019.11.13", "title": "Огнян Минчев: Изострените отношения между ГЕРБ и Демократична България доведоха до по-висока подкрепа за Мая Манолова"}
{"url": "http://www.focus-news.net/news/2019/11/13/2719300/the-hill-republikanski-senatori-shte-uchastvat-v-sreshtata-mezhdu-tramp-i-erdogan.html", "text": "Група от американски сенатори от Републиканската партия ще вземат участие в срещата между турския президент Реджеп Тайип Ердоган и държавния глава на САЩ Доналд Тръмп, пише вашингтонското издание  The Hill . \r\nВ срещата ще участват близките съюзници на Тръмп, помагащи му в решенията свързани с Анкара. Това ще са сенатор Линдзи Греъм и Джим Риш, който оглавява Комисията по международни отношения в парламента.  \r\nБелият дом все още не е изнесъл лист с имената на хората, които ще вземат участие в срещата с Ердоган.  \r\nТя ще се проведе сред атмосфера на напрежение в парламента, след решението на Тръмп да изтегли силите за сигурност на САЩ от Северна Сирия, която беше обект на турска военна операция впоследствие.  \r\nМножество сенатори инициираха и подкрепиха ново законодателство, според което над Анкара да бъдат наложени нови санкции, за нейното участие във военната операция в Северна Сирия. Макар Белият дом да одобри санкциите, законодателството по тях се забави, след като беше внесено в Сената, след като сенатор Мич Макконъл се осъмни за ползата от санкции срещу съюзник от НАТО.  \r\nТой отбеляза, че някои от депутатите са „изразили притеснения“ за това, че на Ердоган му е било позволено да посети Белият дом, но все пак изрази надежда, че Турция ще „се държи по-добре“  този път.  \r\n„Споделям тревогата на моите колеги (от парламента) за това, че президентът Ердоган е приет в Белия дом, но ги призовавам да останат информирани за жизнения интерес на нашата страна в Близкия изток и факта, че напредването на тези интереси ще означава укрепване на отношенията ни с нашия съюзник в НАТО\", добави той. \r\n \r\n : Теодор Пенев", "date": "2019.11.13", "title": "The Hill: Републикански сенатори ще участват в срещата между Тръмп и Ердоган"}
{"url": "http://www.focus-news.net/news/2019/11/13/2719315/vav-varna-shte-se-provede-bezplaten-skrining-za-diabetna-retinopatiya.html", "text": "Във Варна ще се проведе безплатен скрининг за диабетна ретинопатия, предаде репортер на  Радио „Фокус“ – Варна  . Кампанията се организира от Българското дружество по офталмология (БДО), по повод Световния ден на диабета – 14 ноември, и Световния ден на незрящите – 13 ноември.  Във Варна домакин ще бъде Очна болница, където освен скрининг за диабетна ретинопатия ще се проведе и публична лекция на тема „Диабетна ретинопатия - съвременни аспекти в патогенезата, диагностиката и лечението“, която е предвидена за четвъртък от 12.00 часа в зала 816 на Факултета по фармация на МУ-Варна , с лектор проф. д-р Зорница Златарова. Диабетната ретинопатия засяга повече от 1/3 от пациентите със захарен диабет. Тя е една от водещите причини за намалено зрение и слепота в световен мащаб. Ранното й откриване и адекватно лечение може да предотврати тежката инвалидност, която настъпва от нея. \r\nДесислава ВАСИЛЕВА", "date": "2019.11.13", "title": "Във Варна ще се проведе безплатен скрининг за диабетна ретинопатия"}
{"url": "http://www.focus-news.net/news/2019/11/13/2719316/vavezhda-se-vremenna-organizatsiya-na-dvizhenieto-v-sofiya-za-zasnemane-na-filma-zemya-na-mechtite.html", "text": "Въвежда се временна организация на движението в София за заснемане на филма „Земя на мечтите“. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 19.30 часа на 14 ноември 2019 г. до 19.30 часа на 15 ноември 2019 г. на бул. „Джеймс Баучер“ между ул. „Милин камък“ и ул. „Св. Теодосий Търновски“.  \r\n-от 19.30 часа на 24 ноември 2019 г. до 19.30 на 25 ноември 2019 г.  на паркинга на пл. „Николай Гяуров“.", "date": "2019.11.13", "title": "Въвежда се временна организация на движението в София за заснемане на филма „Земя на мечтите“"}
{"url": "http://www.focus-news.net/news/2019/11/13/2719317/trafikat-za-gkpp-dunav-most-2-e-natovaren-patuvat-predimno-tezhkotovarni-avtomobili.html", "text": "Трафикът за ГКПП „Дунав мост 2“ е натоварен, пътуват предимно тежкотоварни автомобили, съобщиха за  Радио „Фокус“ – Видин  от Областно пътно управление. Най много автомобили се движат в участъка Видин – Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили.  Остава забраната за преминаване на автомобили над 12 тона през прохода Петрохан.  Във Видин трафикът е засилен на входно изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.13", "title": "Трафикът за ГКПП „Дунав мост 2“ е натоварен, пътуват предимно тежкотоварни автомобили"}
{"url": "http://www.focus-news.net/news/2019/11/13/2719319/vavezhda-se-vremenna-organizatsiya-na-dvizhenieto-za-provezhdane-na-meropriyatie-v-posolstvoto-na-kuba-na-14-noemvri.html", "text": "Въвежда се временна организация на движението за провеждане на мероприятие в посолството на Република Куба. Това съобщиха от пресцентъра на  Столична община . От 14.00 часа на 14 ноември 2019 г. до приключване на мероприятието се забраняват престоят и паркирането на пътни превозни средства, с изключение на автомобилите на гостите, поканени на приема по:  \r\n- ул. „Константин Щъркелов” между ул. „Латинка” и ул. „Акад. М. Попов”;  \r\n- ул. „Акад. М. Попов” между пл. „Хосе Марти” и ул. „Н. Островски”.", "date": "2019.11.13", "title": "Въвежда се временна организация на движението за провеждане на мероприятие в посолството на Куба на 14 ноември"}
{"url": "http://www.focus-news.net/news/2019/11/13/2719318/tass-sasht-obyaviha-obshtite-razhodi-ot-zakupuvaneto-na-novite-iztrebiteli-f-35.html", "text": "Разходите за придобиване на самолетите Ф-35 се очаква да надхвърлят 406 млрд. долара, а цената за поддръжката им в продължение на 60 години експлоатация ще надхвърлят 1 трилион долара, предава  ТАСС . \r\nТова бе обявено по време на изслушване в Конгреса на САЩ относно напредъка на програмата от председателя на Комисията по въоръжените сили в парламента Джон Гараменди. \r\n„След близо две десетилетия, в които програмата функционираше, тя навлиза в период, в който самолетите (се тестват) в реална среда“, каза той.  \r\n„Самолетите вече са участвали в бойни полети. На военновъздушните сили, флота и морската пехота на САЩ, както и нашите международни партньори са предадени над 450 самолета. До 2023 г. броят на тези самолети в света ще надвиши 1100“, добави той.  \r\nВ тази връзка Гараменди подчерта, че въпросите за надеждното осигуряване на резервни части и поддръжка за самолетите са от основно значение. Поради проблеми с логистиката, посочи той, само около половината от общия брой самолети са били функционални през 2017 и 2018 г.  \r\nФ-35 е многоцелеви изтребител, проектиран по технология тип „стелт“ и е възможно да носи ядрено оръжие.  \r\nЗаедно със САЩ доскоро осем държави участваха в проекта за неговото създаване. Това са Австралия, Великобритания, Дания, Италия, Канада, Холандия, Норвегия и Турция, като последната беше премахната от програмата във връзка със закупуването на системи за противовъздушна отбрана С-400 от Русия.  \r\n \r\n : Теодор Пенев", "date": "2019.11.13", "title": "ТАСС: САЩ обявиха общите разходи от закупуването на новите изтребители Ф-35"}
{"url": "http://www.focus-news.net/news/2019/11/13/2719309/reuters-naydzhal-farazh-obyavi-che-partiyata-mu-nyama-da-otteglya-poveche-kandidati-za-izborite-vav-velikobritaniya.html", "text": "Лидерът на „Партия Брекзит“ Найджъл Фараж заяви, че няма да оттегля повече кандидати за депутати, oсвен 317-те кандидати, които ще отстъпят местата си на консерваторите, предава  Reuters . \r\nПопитан дали ще оттегли повече кандидати, той отговори отрицателно и заяви, че слуховете, че ще намали допълнително броя кандидати са продукт на медиите.  \r\n„Ще се борим с всички, които подкрепят оставането (в ЕС) в тази страна“, заяви Фараж. Той имаше предвид всички партии, противопоставящи се на Брекзит.  \r\nЛидерът на евроскептичната партия също добави, че ще се опълчи и на торите и на лейбъристите.  \r\n„Ще се опълчим на всеки един от тях“, заяви политическият лидер.  \r\n \r\n : Теодор Пенев", "date": "2019.11.13", "title": "Reuters: Найджъл Фараж обяви, че партията му няма да оттегля повече кандидати за изборите във Великобритания"}
{"url": "http://www.focus-news.net/news/2019/11/13/2719323/vremenno-dvizhenieto-po-pat-iii-502-dolna-lipnitsa-polski-trambesh-se-osashtestvyava-v-edna-lenta-poradi-ptp-na-krastovishte-v-s-obedinenie.html", "text": "Временно движението по път III-502 Долна Липница – Полски Тръмбеш се осъществява в една лента поради ПТП на кръстовище в с.Обединение.Това съобщиха от  Агенция \"Пътна инфраструктура\" .Трафикът се регулира от „Пътна полиция”.", "date": "2019.11.13", "title": "Временно движението по път III-502 Долна Липница – Полски Тръмбеш се осъществява в една лента поради ПТП на кръстовище в с. Обединение"}
{"url": "http://www.focus-news.net/news/2019/11/13/2719325/dnes-v-bibliotekata-na-chitalishte-prosveta-1927-vav-varna-se-provede-sreshta-mezhdu-detsata-ot-ou-hristo-botev-i-poetesata-elena-muri.html", "text": "Днес в библиотеката на  читалище „Просвета 1927” във Варна се проведе вълнуваща среща между децата от ОУ „Христо Ботев“ и поетесата Елена Мури, предаде репортер на  Радио „Фокус“ – Варна  . По-късно, поетесата представи и новата си книга „Сезонът е любов - цветна феерия от мисли”, събрани в 70 стихотворения и 75 картини. Елена Трифонова е родена в гр.Стара Загора през красивия месец септември. Творческото вдъхновение и писане на стихове започва през 1980г., когато е едва на 11 години и участва в Международната Асамблея „Знаме на мира”. В юношеството е част и от клуб за поезия „Веселин Ханчев“, под ръководството на поета Жеко Христов в родния си град. По - късно, на 17 години получава награда за поезия на Национални конкурси и предложение за първа книга от Съюза на българските поети и писатели. Автор е на книгите: „Космос от любов“, „Неизпратени писма до теб“, „В любов- из дневника на едно пътуване в сърцето“, „Албуми с картини“, „Пътуване в цъфтенето“. \r\nДесислава ВАСИЛЕВА", "date": "2019.11.13", "title": "Днес в библиотеката на  читалище „Просвета 1927” във Варна  се проведе среща между децата от ОУ „Христо Ботев“ и поетесата Елена Мури"}
{"url": "http://www.focus-news.net/news/2019/11/13/2719305/nimh-utre-shte-preobladava-oblachna-vreme-s-maksimalni-temperaturi-mezhdu-15-i-20.html", "text": "През нощта ще е облачно и на много места в западната половина от страната ще продължи да вали дъжд. Утре ще преобладава облачна време, дъждът в западните райони ще спира, по-късно и облачността ще се разкъса. Ще продължи да превалява в централните и източните райони, но до края на деня и там валежите ще спрат. Ще духа слаб до умерен вятър от изток-югоизток. Минималните температури ще са от 8° до 13°, а максималните – между 15° и 20°. Атмосферното налягане е по-ниско от средното за месеца и през деня ще започне слабо да се повишава. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nНад Черноморието облачността ще е значителна, с превалявания от дъжд по южното крайбрежие. Ще духа слаб до умерен изток-югоизточен вятър. Максималните температури на въздуха ще са между 15° и 17°. Температурата на морската вода е 17-18°. Вълнението на морето ще е 2-3 бала.  \r\nНад планините ще е облачно. Дъжд ще продължи да вали в Рило-Родопския масив и на места там количествата ще значителни, а над 2300 метра ще превалява сняг.  Южният вятър постепенно ще отслабва и ще е умерен. Максималната температура на височина 1200 метра ще е около 12°, на 2000 – около 5°. \r\nВ петък и през почивните дни ще е без валежи. Вятърът ще бъде от южна четвърт, предимно слаб, в източните райони временно до умерен. В планините и планинските райони, където ще бъде предимно слънчево, с разкъсана висока облачност, отново ще се затопли. В равнинната част от страната ще има ниска облачност, която от ден в ден ще се задържа все по-дълго. Временни разкъсвания и намаления на облачността ще има в следобедните часове, на повече места в петък и събота. Максималните температури ще бъдат предимно между 15° и 20°, минимални - между 6° и 11°.", "date": "2019.11.13", "title": "НИМХ: Утре ще преобладава облачна време с максимални температури – между 15° и 20°"}
{"url": "http://www.focus-news.net/news/2019/11/13/2719326/vremenno-dvizhenieto-pri-km-159-na-am-struma-v-posoka-sofiya-se-osashtestvyava-v-izprevarvashtata-lenta-poradi-goryasht-tir.html", "text": "Временно движението при км 159 на АМ „Струма“ в посока София се осъществява в изпреварващата лента поради горящ ТИР. Това съобщиха от  Агенция \"Пътна инфраструктура\" . Трафикът се регулира от „Пътна полиция”.", "date": "2019.11.13", "title": "Временно движението при км 159 на АМ „Струма“ в посока София се осъществява в изпреварващата лента поради горящ ТИР"}
{"url": "http://www.focus-news.net/news/2019/11/13/2719314/london-evening-standard-naydzhal-farazh-zayavi-che-mozhe-da-glasuva-za-konservativnata-partiya.html", "text": "Ръководителят на „Партия Брекзит“ Найджъл Фараж заяви, че иска да разгледа предизборната програма на консерваторите и да реши дали да не гласува за управляващата партия на премиера Борис Джонсън на изборите на 12 декември във Великобритания, пише вестник  London Evening Standard . \r\nПо-рано лидерът на „Партия Брекзит“ заяви, че ще намали кандидатите, с които формацията му ще участва на изборите. Той ще се откаже от всички избирателни райони, общо 317, спечелени от Консервативната партия на изборите през 2017 г.  \r\nТова означава, че поддръжниците на неговата партия, които живеят в почти половин Великобритания няма да могат да гласуват за кандидат на формацията на Фараж в деня на изборите. \r\nТой заяви, че иска да се подсигури, че промените за Брекзит, които индикира, че ще наложи Джонсън са записани в предизборната програма на торите, преди да им предложи собствения си граждански глас.  \r\nАко тези промени, включително отказът да бъдат удължени търговските преговори с Европейския съюз след 2020 г. и отхвърлянето на бъдещи политически връзки с Брюксел не се появят в предизборния манифест, тогава евродепутатът заплаши, че ще няма да подкрепи споразумението за Брекзит в Европейския парламент.  \r\nПопитан дали той лично би гласувал за консерваторите, Фараж заяви, че иска първо да прегледа предизборния манифест на партията.  \r\n„Ако всичко това е в манифеста, тогава сделката, както беше, ще се промени доста“, добави той.  \r\nФараж допълни, че „никога не би гласувал“ за оригиналната сделка за Брекзит, която според него е „ужасна“.  \r\n„Никога не бих гласувал за оригиналната сделка и не забравяйте, аз още съм евродепутат“, заяви той.  \r\n„Получаваме тези промени, започваме да се движим към Брекзит и е много различно“, допълни Фараж. \r\nПопитан дали би подкрепил сделката с Брюксел след „едностранния“ си пакт с торите, Фараж заяви, че би го направил само с промените, които Борис Джонсън е индикирал, че ще извърши. \r\nТой заяви, че няма да оттегля допълнително кандидати от своята партия и обяви, че ще се бори за всяко депутатско място, принадлежащо на застъпници на ЕС в парламента. \r\nФараж заяви, че е „невероятно“, че Джонсън не е върнал жеста и не е изтеглил своите кандидати в райони, където „Партия Брекзит“ има по-добри шансове и обвини премиера, че „вече той разделя вота“ на поддръжниците на излизането от ЕС.  \r\n„Консерваторите отказаха да ни дадат каквото и да е. Мога да ви уверя, че има широкоразпространено недоволство сред гласоподавателите, които искат да напуснем за това, че моят жест не беше върнат“, заяви Фараж. \r\n \r\n : Теодор Пенев", "date": "2019.11.13", "title": "London Evening Standard: Найджъл Фараж заяви, че може да гласува за Консервативната партия"}
{"url": "http://www.focus-news.net/news/2019/11/13/2719321/daniela-aleksieva-inovatsionni-sistemi-burgas-namerenieto-na-obshtinata-da-realizira-proekt-za-postavyane-na-datchitsi-pod-vsyako-parkomyasto-shte-razvie-platformata-smart-burgas.html", "text": "Намерението на Община Бургас да реализира проект за поставяне на датчици под всяко паркомясто ще развие платформата „Смарт Бургас“. Това каза пред журналисти Даниела Алексиева, управител на Общинска фирма „Иновационни системи - Бургас“ по повод стартирането на платформата, обединяваща всички интелигентни системи за управление в града, предаде репортер на  Радио „Фокус“ – Бургас . По думите ѝ въпреки че към момента все още няма поставен датчик под всяко паркомясто, все пак новата платформа дава добра представа за наличните свободни места за паркиране. „Информацията за наличието на свободни паркоместа е в процентно съотношение. Това все пак дава добра представа на търсещите места в платената зона, дали си струва или не, да се насочат към съответната локация“, допълни още Алексиева. Тя добави, че колкото повече датчици и технически средства бъдат внедрени в употреба, толкова повече ще се развива и платформата „Смарт Бургас“. „По отношение на велосипедите, в момента в системата има информация за тях - както за конвенционалните, така и за електрическите. Все пак платформата ще продължава да се развива - това е един жив организъм, който може да покаже пулса на града ни“, каза още Алексиева. На въпроса дали градският транспорт също ще бъде включен в системата, тя отговори положително. „Системите за градския транспорт сами по себе си са интегрирани и предлагат много добри услуги на гражданите. В момента трудността е да се осъществи на технологично ниво връзка между платформата и информацията, която се подава от системата на градския транспорт“, допълни още управителят на общинската фирма.  \r\nМария ПОПЧЕВА", "date": "2019.11.13", "title": "Даниела Алексиева, „Иновационни системи - Бургас“: Намерението на Общината да реализира проект за поставяне на датчици под всяко паркомясто ще развие платформата „Смарт Бургас“"}
{"url": "http://www.focus-news.net/news/2019/11/13/2719328/sport-rafael-nadal-postigna-neveroyaten-obrat-vav-vtoriya-si-mach-ot-finalite-na-ey-ti-pi-v-london.html", "text": "Рафаел Надал постигна невероятен обрат във втория си мач от финалите на Ей Ти Пи в Лондон. Испанецът се наложи с 6:7, 6:3, 7:6  над Данийл Медведев в повторение на финала от US Open този сезон. Матадора изоставаше с 1:5 гейма във финалния трети сет, но успя да осъществи впечатляващ обрат, с който съхранява шансовете си за продължаване на полуфиналите. \r\nПо-късно тази вечер е двубоят между Александър Зверев и Стефанос Циципас, като при победа на Зверев – Медведев е аут от турнира.", "date": "2019.11.13", "title": "Спорт: Рафаел Надал постигна невероятен обрат във втория си мач от финалите на Ей Ти Пи в Лондон"}
{"url": "http://www.focus-news.net/news/2019/11/13/2719327/ognyan-minchev-politolog-protivopostavyaneto-mezhdu-premierat-boyko-borisov-i-prezidentat-rumen-radev-mozhe-da-prerasne-v-direkten-sblasak-na-prezidentskite-izbori-prez-2021g.html", "text": "Противопоставянето между премиерът Бойко Борисов и президентът Румен Радев може да прерасне в директен сблъсък на президентските избори през 2021-ва година. Това каза за предаването  „Това е България“  на  Радио „Фокус“  политологът и преподавател в СУ „Св. Климент Охридски“ доц. Огнян Минчев. Той добави, че за президента Румен Радев е важно да не отстъпва в конфликта с премиера Борисов, за да успее да си изгради силни и ясно очертани позиции. От друга страна Борисов разглежда президента като функция на БСП, протягаща ръка и към Демократична България, обясни той. „От тази гледна точка позицията на Радев е опасна за Бойко Борисов и тя още повече е опасна, ако допуснем, че Борисов ще се реши да участва в състезанието за следващия президентски мандат, което предстои по-следващата година – в края на 2021-ва година. Тогава вече той ще се изправи, безспорно, пред прякото състезание с Радев, който с много голяма вероятност ще бъде кандидат за втори мандат, излъчен от БСП“, допълни политологът. \r\nОгнян Минчев каза още, че президентът Румен Радев е избрал меката форма на несъгласие с избора на Иван Гешев за главен прокурор като е върнал процедурата обратно във ВСС. \r\n \r\nЦоня СЪБЧЕВА", "date": "2019.11.13", "title": "Огнян Минчев, политолог: Противопоставянето между премиерът Бойко Борисов и президентът Румен Радев може да прерасне в директен сблъсък на президентските избори през 2021г"}
{"url": "http://www.focus-news.net/news/2019/11/13/2719329/daniela-aleksieva-inovatsionni-sistemi-burgas-chrez-platformata-smart-burgas-grazhdanite-shte-mogat-da-badat-navigirani-do-konteynerite-za-razdelno-sabirane-na-otpadatsi.html", "text": "Чрез платформата „Смарт Бургас“ гражданите ще имат възможност да бъдат навигирани до контейнерите за разделно събиране на отпадъци. Това каза пред журналисти Даниела Алексиева, управител на Общинска фирма „Иновационни системи - Бургас“ по повод стартирането на платформата, обединяваща всички интелигентни системи за управление в града, предаде репортер на  Радио „Фокус“ – Бургас . По думите ѝ подземните контейнери на територията на Бургас вече притежават вградени датчици за запълняемост и за температура, а информацията от тях ще бъде експонирана върху новата платформа, за да бъде общодостъпна. „Когато гражданите разглеждат тази платформа, те ще бъдат информирани и навигирани до съответните контейнери, а на място ще им бъде показвано дали контейнерът е пълен или празен. На същата карта в платформата са отбелязани и 20-те мобилни центрове за разделно събиране на отпадъците. В нея се прилага и специална електронна система с карти на гражданите, в които се записва колко количество различен вид отпадък са предали те. Тази система предвижда в скоро бъдеще да превръща натрупаните килограми предаден отпадък в точки, които да бъдат средство за обратно стимулиране на отговорните граждани“, отбеляза Алексиева. Тя добави, че в момента в платформата са отбелязани и всички места на надземните контейнери в града, които са в процес на подмяна.  \r\nМария ПОПЧЕВА", "date": "2019.11.13", "title": "Даниела Алексиева, „Иновационни системи - Бургас“: Чрез платформата „Смарт Бургас“ гражданите ще могат да бъдат навигирани до контейнерите за разделно събиране на отпадъци"}
{"url": "http://www.focus-news.net/news/2019/11/13/2719330/predstoyashti-mezhdunarodni-sabitiya-za-14-noemvri-agentsiya-fokus.html", "text": "*** \r\n  Международна среща на коалицията, водена от САЩ срещу терористичната групировка „Ислямска държава“ \r\n*** \r\n \r\n  Изслушване в Европейския парламент на кандидатите на Франция, Унгария и Румъния за еврокомисари \r\n*** \r\n \r\n  Тристранна среща от високо равнище между премиерите на Македония, Гърция и България \r\n*** \r\n \r\n  Мисията на Международния валутен фонд започва работа в Украйна \r\n*** \r\n \r\n  Последен ден, в който кандидатите за изборите във Великобритания могат да подадат документите си за участие \r\n*** \r\n \r\n  Руското министерство на отбраната провежда среща за сирийските бежанци \r\n*** \r\n \r\n  Доналд Тръмп се среща с генералния секретар на НАТО Йенс Столтенберг преди събранието на Алианса през декември \r\n***", "date": "2019.11.13", "title": "Предстоящи международни събития за 14 ноември (Агенция „Фокус“)"}
{"url": "http://www.focus-news.net/news/2019/11/13/2719324/tass-tramp-shte-obsadi-s-erdogan-situatsiyata-s-iztrebitelite-f-35-i-sistemite-s-400.html", "text": "Президентът на САЩ Доналд Тръмп ще обсъди с турския държавен глава Реджеп Тайип Ердоган ситуацията с руските зенитно-ракетни системи С-400 и американските изтребители Ф-35. Това заяви самия Тръмп малко преди да започне срещата си с турския президент в Белия дом, предава  TACC . \r\n„Ще говорим за С-400, ще говорим за него, както и за изтребители Ф-35\", каза американският лидер. \r\n\"Можем да ви информираме за това по-късно, защото след известно време ще имаме втора среща\", добави Тръмп, отбелязвайки, че може да засегне тази тема на следващата съвместна пресконференция с турския лидер. \r\n \r\n \r\n \r\n \r\n : Теодор Пенев", "date": "2019.11.13", "title": "ТАСС: Тръмп ще обсъди с Ердоган ситуацията с изтребителите Ф-35 и системите С-400"}
{"url": "http://www.focus-news.net/news/2019/11/13/2719331/vazpitanichka-na-odk-varna-grabna-spetsialnata-nagrada-na-zhurito-ot-natsionalniya-konkurs-praznik-na-tantsa.html", "text": "Малката балерина София Караманова от студио „Балет“ при Общинския детски комплекс (ОДК) във Варна, грабна специалната награда на журито от Националния конкурс „Празник на танца“, който се проведе в Двореца на културата и спорта (ДКС) – Варна, предаде репортер на  Радио „Фокус“ – Варна . Възпитаничката на хореографката Бистра Бъчварова бе отличена за артистичното си изпълнение на „Жулиета“. Студио „Балет“ бе отличено и за изпълненито си на танца „Еnergy“, за което получи безплатно участие в Dance Cup Bulgaria  през 2020 г.  Балеринкте на Бъчварова грабнаха също няколко втори и трети места за изпълненията на „Водоноска“, „Перли“, „Птички“, „Мери Попинз“ и „Испански танц“. \r\nОбщински детски комплекс имаше представител и в раздел „Характерни и съвременни танци“. Там децата на хореографката Слава Тобак взеха трето място  за изпълненито си на „Хава нагила“. \r\nДесислава ВАСИЛЕВА", "date": "2019.11.13", "title": "Възпитаничка на ОДК – Варна грабна специалната награда на журито от Националния конкурс „Празник на танца“"}
{"url": "http://www.focus-news.net/news/2019/11/13/2719333/ministerstvo-na-kulturata-direktorat-na-direktsiya-pravnonormativna-deynost-i-obshtestveni-porachki-podade-molba-za-napuskane-vav-vrazka-s-proekta-za-kompleks-serdika.html", "text": "Директорът на дирекция „Правнонормативна дейност и обществени поръчки“ в Министерството на културата Татяна Цветанова е подала молба за напускане. Това съобщиха от пресцентъра на  Министерството на културата . Във връзка с публикации относно определение № 465 от 4 ноември 2019 г. на Върховния касационен съд, касаещо искова молба от Министерството към фирмата изпълнител на дейностите по проекта „Античен културно-комуникационен комплекс „Сердика“, от ведомството уточняват, че министърът на културата не осъществява процесуалното представителство на министерството, за което са упълномощени юрисконсултите на институцията.   \r\nСпоред нормативната уредба, регламентираща дейността на институцията, дирекция „Правнонормативна дейност и обществени поръчки“ осъществява процесуалното представителство и правната защита на министъра и на министерството пред всички съдебни инстанции, планира, организира и координира всички дейности във връзка с подготовката и провеждането на съдебни и други правни процедури, дава правни становища по прилагането на законовите и подзаконовите нормативни актове, следи за изпращането в нормативно установените срокове на информацията, свързана с договорите, по които министерството е страна.  \r\nВ тази връзка и с оглед резултатите по съдебния иск, предявен от Министерството на културата към фирмата изпълнител на строителните дейности по проект „Античен културно-комуникационен комплекс „Сердика“, директорът на дирекция „Правнонормативна дейност и обществени поръчки“ Татяна Цветанова подаде молба за напускане.  \r\nДисциплинарният съвет към Министерството на културата продължава проверката по изясняване на фактите и обстоятелствата, както и действията на всички служители на Министерството, довели до Определение № 465 от 4 ноември 2019 г. на Върховния касационен съд. Резултатите от проверката ще бъдат оповестени своевременно.", "date": "2019.11.13", "title": "Министерство на културата: Директорът на дирекция „Правнонормативна дейност и обществени поръчки“ подаде молба за напускане във връзка с проекта за комплекс „Сердика“"}
{"url": "http://www.focus-news.net/news/2019/11/13/2719336/byudzhet-2020-g-mina-na-parvo-chetene-obzor.html", "text": "Близо 6 часа и с удължено работно време депутатите разглеждаха проектобюджета на държавата. Парламентът прие Закона за държавния бюджет за 2020 г. със 126 гласа \"за\", 92 „против“ и без нито един „въздържал се“. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им. Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването й през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета.  Министърът на финансите Владислав Горанов  заяви, че балансираният бюджет е удобният инструмент за преминаване през евентуални незгоди. „Чуха се мнения, че твърде оптимистично виждаме развитието на икономиката. Бързам да отговоря на тези опасения“, каза той. Според него и при най-негативният сценарий ще може да се отбележи разумно бюджетно салдо, съобразено с критериите на Банката за развитие и растеж. Според него очакванията, че бюджетната рамка ще извършва структурни реформи са твърде амбициозни.  Депутътът от ГЕРБ Евгения Ангелова  изтъкна, че в бюджет 2020 г. има стабилна финансова и фискална политика. \"Днес ще разгледаме и гласуваме годишният план на държавата за следващата година. Както винаги интересът към държавния бюджет е голям. Това е добре. Показва, че нашето общество свободно и демократично се интересува от финансите на държавата и изразява мнение. Нека обаче преди да се спра на конкретни политики в бюджета за догодина да ви върна назад. Назад към едно време, на едно друго управление. Какво си спомняме оттогава. Заварихме огромен бюджетен дефицит, неизпълнение на приходите, спрени европейски програми, фалирала банка и още и още“, каза още Ангелова.  Лидерът на БСП Корнелия Нинова  определи бюджет 2020 г. като бюджет на  застоя. Тя подчерта, че между първо и второ четене БСП ще внесем своя алтернативен бюджет на развитието. \"Обикновено мнозинството и правителството гледа на бюджета като на счетоводство. Даже определихте бюджета като взел-дал. Предлагаме ви друг подход на дискусия за бюджета. Не този, който каза има х количество пари, нека да видим как да ги раздадем и разпределим, а обратно. Имаме ето тези проблеми в държавата, нека да видим как да ги решим или да им помогнем за решаването през бюджета. Да започнем с най-наболелите въпроси, по някои от които мисля, че сме единодушни\", каза Нинова. Тя посочи, че става въпрос за демографската криза, здравеопазването, решаването на проблема с доходите и бедността. Като четвърти проблем Нинова изтъкна образованието, а като пети въпрос - икономиката. Тя разкритикува правителството, че не само не прави нищо по посока разработване на нови пазари, но свива капиталовите разходи.  Заместник-председателят на ПГ на ДПС Йордан Цонев  изрази мнение по темата с реформите. Според него е трябвало да има реформи, които да бъдат финансирани от бюджета. \"От 1997 г. много държа журналистите това да го запомнят, защото цитират неправилно има традиция всеки бюджет да получава някакво наименование. Да, тогава от тази трибуна нарекохме първия бюджет след правителството на Жан Виденов - бюджет на наследството. След това тази традиция продължи. Съжалявам, че този път ми беше справедливо \"отнето\" правото опозицията да сложи име на този бюджет. Име му сложи председателката на Бюджетна комисия г-жа Стоянова. \"Този бюджет е още от същото, повече от същото\". Сега да видим кое е същото, защото няма лошо да има още от същото и повече от същото, ако това същото всички го искат и ако наистина води до изпълнение на целите, които си поставяме като държава“, каза Цонев. Той посочи, че ДПС няма да подкрепи бюджет 2020 г.и изтъкна, че от групата са добронамерени. От  „Воля – Българските родолюбци“  коментираха, че ще подкрепят бюджет 2020 г. Лидерът на „Воля“ Веселин Марешки определи дебата като 30 епизод от сериала „Безсмислено дърдорене и чешене на езиците“.  \r\nДеница КИТАНОВА", "date": "2019.11.13", "title": "Бюджет 2020 г. мина на първо четене (ОБЗОР)"}
{"url": "http://www.focus-news.net/news/2019/11/13/2719338/vazstanoveno-e-dvizhenieto-pri-km-159-na-avtomagistrala-struma-v-posoka-sofiya.html", "text": "Възстановено е движението при км 159 на автомагистрала „Струма“ в посока София.", "date": "2019.11.13", "title": "Възстановено е движението при км 159 на автомагистрала „Струма“ в посока София"}
{"url": "http://www.focus-news.net/news/2019/11/13/2719332/hayko-maas-nyama-da-se-otkazhem-germaniya-shte-nastoyava-makedoniya-da-zapochne-pregovori-za-prisaedinyavane-kam-es.html", "text": "Не сме доволни от решението на Европейския съвет, но не се отказваме, на следващото му заседание Германия ще настоява Скопие да получи дата за начало на преговорите за присъединяване. Това заяви германският външен министър Хайко Маас след срещата си с македонския президент Стево Пендаровски, предава скопския  “Фокус“ . \r\nНа срещата те обмениха мнения относно цялостните двустранни отношения между двете страни, които бяха оценени като приятелски, с доверие и взаимно уважение, се казва в съобщение на македонското президентство. \r\nПрезидентът Пендаровски подчерта, че Северна Македония високо оценява подкрепата на Германия за нейните стремежи за членство в Европейския съюз и НАТО. В този контекст Пендаровски подчерта значението на завършването на процедурата по ратифицирането на протокола за членството на Скопие в НАТО от страна на Германия. \r\nПендаровски благодари на министъра за силната германска подкрепа за започване на преговори за присъединяване на Северна Македония в ЕС. Той още благодари на Маас за солидарността с от страна на Берлин след последния Европейски съвет и за факта, че Германия ще поддържа разширяването на Общността във фокуса на ЕС. \r\n \r\n : Теодор Пенев", "date": "2019.11.13", "title": "Хайко Маас: Няма да се откажем, Германия ще настоява Македония да започне преговори за присъединяване към ЕС"}
{"url": "http://www.focus-news.net/news/2019/11/13/2719339/yordan-dimitrov-ekspert-v-balgariya-pod-reforma-se-razbira-dopalnitelno-finansirane.html", "text": "В България под реформа се разбира допълнително финансиране. Това каза за предаването  „Това е България“  на  Радио „Фокус“  експертът по социални въпроси Йордан Димитров. Той добави, че в бюджет 2020г. са предвидени необходимите разходи за социални плащания. Димитров даде за пример Кипър, където социалната реформа е финансирана от ЕС, което може да се направи и в България. Въпреки това, според него интеграцията на повече лица с увреждания на пазара на труда ще доведе до повече доходи в страната. „Защото си представете влизането на 100-120 хиляди човека, които работят. Да, те ще продължат да бъдат подпомагани - всичко това, което и към момента са подпомагани, но допълнително те ще започнат да изкарват доходи. Доходи за себе си, доходи за държавата“, обясни експертът.  \r\nЙордан Димитров каза още, че най-важната придобивка за хората, които са на пазара на труда, не е подобреното им финансово състояние, а че са интегрирани в социалната среда, на работното място, където могат да изградят своето самочувствие. Според него съществува страх в управляващите от големи реформи, заради евентуалната реакция на обществото срещу тях. \r\n \r\nЦоня СЪБЧЕВА", "date": "2019.11.13", "title": "Йордан Димитров, експерт: В България под реформа се разбира допълнително финансиране"}
{"url": "http://www.focus-news.net/news/2019/11/13/2719334/yordan-dimitrov-ekspert-sashtestvuva-bariera-i-nedoverie-mezhdu-rabotodateli-i-litsa-s-uvrezhdaniya-koyato-tryabva-da-bade-preodolyana.html", "text": "Съществува бариера и недоверие между работодатели и лица с увреждания, която трябва да бъде преодоляна. Това каза за предаването  „Това е България“  на  Радио „Фокус“  експертът по социални въпроси Йордан Димитров. Той добави, че в момента се разработват програми, които да сближат двете страни. “Това недоверие може да се преодолее освен чрез много, много мащабна информационна кампания и сред работодателите, и сред хората с увреждания и с нещо друго, което може би има раздвижване, и за което държавата започва да работи в тази насока - това е създаването на система за оценка на работоспособността на хората с увреждания, която много ясно, много детайлно да покаже на хората с увреждания какво точно могат да правят, при какви условия могат да го правят, каква подкрепа им е необходима, за да могат да го правят и от друга страна да покаже на работодателите, че един човек с увреждане с много малки инвестиции и само с промяна на възприемането на този човек с увреждане може да бъде невероятно качествен служител във всяка фирма“, обясни експертът по социални въпроси. \r\nЙордан Димитров каза още, че оценката за работоспособност се съставя чрез реформиране на трудово-експертната лекарска комисия така, че тя да се фокусира не толкова върху заболяването на човек, а върху възможностите му. Според него допълнителното финансиране не решава проблемите в системата, а е необходима масова кампания сред работодатели и хора с увреждания, за да видят и двете страни, че имат взаимна полза.   \r\n \r\nЦоня СЪБЧЕВА", "date": "2019.11.13", "title": "Йордан Димитров, експерт: Съществува бариера и недоверие между работодатели и лица с увреждания, която трябва да бъде преодоляна"}
{"url": "http://www.focus-news.net/news/2019/11/13/2719320/nezavisen-makedoniya-albin-kurti-prodalzhava-da-kritikuva-edi-rama-za-uchastieto-na-albaniya-v-mini-shengen.html", "text": "Ръководителят на косовското движение „Самоопределение“ отново разкритикува Албания и премиера Еди Рама заради участието му в тройната среща в Охрид, на която се обсъди т.нар. „мини Шенген\" между Тирана, Скопие и Белград, пише македонското издание  ”Независен“ . \r\nКурти каза, че албанският премиер е трябвало да изчака формирането на ново правителство в Прищина, което председателят на „Самоопределение“ вероятно ще оглави.  \r\nТой допълни, че проектът, стартиран в Нови Сад и продължен в Охрид, е не само прибързан и грешен, но и че Албания е трябвало да го започне с Прищина, а не с Белград. \r\n„Нови Сад и Охрид бяха грешка. Не се започва със Сърбия. Започва се с договор между Албания и Косово, продължава се с договор с Хърватия и България, и след това със Сараево, Подгорица и Скопие, а в крайна сметка и с Белград\", каза Курти пред косовски журналисти.  \r\nПо думите му, Сърбия трябва да бъде в дъното на списъка, тъй като не съжалява за \"престъпления, извършени с Москва и Путин“. \r\n\"Ето защо мисля, че срещите в Нови Сад и Охрид бяха грешни стъпки\", каза още Курти. \r\n \r\n : Теодор Пенев", "date": "2019.11.13", "title": "„Независен“ (Македония): Албин Курти продължава да критикува Еди Рама за участието на Албания в „мини Шенген“"}
{"url": "http://www.focus-news.net/news/2019/11/13/2719335/kommersanta-bundesataga-prie-popravki-v-direktivata-na-es-za-gaz-ot-severen-potok-2.html", "text": "Германският парламент прие изменения в енергийната директива на Европейския съюз за газта, във връзка със строежа на „Северен поток-2“, пише руското издание  “Коммерсантъ“ . \r\nПо-рано Бундестагът не успя да приеме директивата, тъй като необходимия брой гласове не беше получен при гласуването. \r\nПриемането на директивата означава, че компанията-оператор на \"Северен поток-2\" трябва да бъде независима от руския гигант \"Газпром\", а 50% от капацитета му трябва да бъде запазен за алтернативни доставчици. \r\nСамата директива беше приета през май 2019 г. Сега от държавите-членки на ЕС се изисква да въведат директивата в националните си законодателства до 24 февруари 2020 г. \r\nПо-рано Датската енергийна агенция даде разрешение на руската компания „Газпром“ да завърши участъка от газопровода „Северен поток-2“, който минава през Изключителната икономическа зона (ИИЗ) на страната. \r\n„Газпром\" сега трябва да осигури пълното функциониране на тръбите, което е законово възпрепятствано от измененията в енергийната директива на ЕС.  \r\nНовият законопроект за Бундестага де факто отменя строгите правила на Брюксел. \r\n \r\n : Теодор Пенев", "date": "2019.11.13", "title": "“Коммерсантъ“: Бундесатага прие поправки в директивата на ЕС за газ от „Северен поток-2“"}
{"url": "http://www.focus-news.net/news/2019/11/13/2719343/pensionerskite-klubove-ot-obshtina-svishtov-sa-izpratili-palen-bus-s-dareniya-za-detsata-na-otets-ivan-ot-novi-han.html", "text": "На християнския празник „Св. Мина“ членовете на всички пенсионерски клубове в община Свищов са изпратили пълен бус с дарения за децата на отец Иван от Нови хан. Това съобщиха за  Радио „Фокус“ - Велико Търново  от пресцентъра на Общината. Благородната инициатива е подета от Маргарита Самоковлиева, която след репортаж, свързан с трудностите, които среща отец Иван при отглеждане на децата, споделя с председателя на общинските пенсионерски клубове Мария Радулова идеята си да помогнат като обединят усилията на всички членове на клубовете в цялата община.  \r\nМаргарита Самоковлиева разказва, че основно са събирани топли дрехи, обувки и хранителни продукти, като в каузата са се включили и местни търговци. Тя допълва, че се радва много на съпричастността от страна на всички, защото по думите й една птичка пролет на прави. \r\nМария Радулова споделя, че абсолютно всички клубове са се включили с удоволствие в инициатива, като сред даренията има и ръчно изплетени топли терлици. Тя казва още, че е изключително трогната от спонтанното решение на едно младо момиче, което, разбирайки от своята баба за инициативата, е донесло цял кашон с хранителни продукти и хигиенни консумативи. \r\nДвете дами изразяват искрената си благодарност към всички участници в благородната кауза, като специално споменават приноса на транспортната фирма, поела ангажимента да закара дарението до Нови хан. \r\nЛуиза ТРАНЧЕВА", "date": "2019.11.13", "title": "Пенсионерските клубове от община Свищов са изпратили пълен бус с дарения за децата на отец Иван от Нови хан"}
{"url": "http://www.focus-news.net/news/2019/11/13/2719342/sport-arsen-venger-zapochna-rabota-vav-fifa.html", "text": "Бившият мениджър на Арсенал Арсен Венгер официално започна работа във ФИФА. Французинът ще отговаря за глобалното футболно развитие, като лично президентът на световната футбола централа Джани Инфантино го представи в новата му роля. \r\nВ последните седмици Венгер бе спряган като един от кандидатите за треньорския пост в Байерн (Мюнхен), но след днешното назначение очевидно такъв развой вече е невъзможен. \r\nОт ФИФА обясняват, че ролята на Венгер ще бъде да отговаря за надзора и развитието на спорта както при мъжете, така и при жените.", "date": "2019.11.13", "title": "Спорт: Арсен Венгер започна работа във ФИФА"}
{"url": "http://www.focus-news.net/news/2019/11/13/2719341/chetiri-dni-sled-izchezvaneto-na-64-godishna-turistka-v-rila-tyaloto-i-be-namereno-v-blizost-do-rilskiya-manastir-obzor.html", "text": "Четири дни след изчезването на 64-годишна туристка в Рила, тялото ѝ бе намерено в ниските части на южните склонове на Мальовишки дял – Белия улей, в близост до Рилския манастир. Екипи на Планинска спасителна служба (ПСС) при БЧК започнаха издирването ѝ още в неделя вечерта, след като в Централния денонощен пост (ЦДП) на ПСС е получен сигнал, че близките ѝ са загубили контакт с нея. Тялото е открито преди обед от спасители от ПСС-Благоевград, при оглед на района. Жената е починала от травмите си след падане. \r\nПланинската спасителна служба при БЧК благодари на всички спасители, взели участие в акцията, както и на представителите на МВР и на Министерство на отбраната, които са били в постоянна готовност да окажат необходимата помощ на екипите, работили на терен. \r\nОт БЧК припомниха, че времето в планината не е подходящо за туризъм, а метеорологичните условия са много динамични и призоваха хората, които се отправят към планината, да се информират предварително за условията и добре да преценят собствените си възможности и подготовка, да не подценяват условията и винаги да носят със себе си зареден мобилен телефон \r\nЗорница КОСТАДИНОВА", "date": "2019.11.13", "title": "Четири дни след изчезването на 64-годишна туристка в Рила, тялото ѝ бе намерено в близост до Рилския манастир (ОБЗОР)"}
{"url": "http://www.focus-news.net/news/2019/11/13/2719345/borislav-yordanov-turisticheska-agentsiya-tsarevgrad-tarnov-po-vreme-na-turisticheskoto-izlozhenie-world-travel-market-predstavihme-balgariya-kato-turisticheska-destinatsiya.html", "text": "Общинската туристическа агенция „Царевград Търнов“ представи страната ни и Велико на едно от най-елитните туристически изложения, за първи път - професионално. Това каза в предаването  „Царевград Търново – величието и слава на България“  на  Радио „Фокус“-Велико Търново  управителят на туристическата агенция Борислав Йорданов. Той уточни, че преди време са участвали по проект, но сега за първи път участват като община и като туристическа агенция, влизайки в профила на изложението, организирайки си срещи с туроператори и турагенти.  \r\n„Изложението беше доста силно. Ние бяхме на щанда на Министерството на туризма като представители на община. Мисля, че много ползотворно положихме основите на бъдещите си контакти и отношения с различни туроператори. Надявам се скоро да имаме възможност отново да представим потенциала на града. Ние сме общинска агенция по туризъм и това, което представяме навсякъде е всичко, с което се занимаваме. Силната ни част, разбира се, е културният туризъм. Това е целта на туристическите изложения – всяка община да представи това, което има. Когато всяка община представи силните си продукти, се получава нещо общо и стойностно, което ангажира вниманието на туроператорите и представя България като дестинация. Не може да си позволим да отидем и да представим само Велико Търново. Затова всяка община трябва да представи това, в което е силна, за да може да работим всички заедно за развитието на туризма в България“, каза Борислав Йорданов.  \r\nТой уточни, че са проведени много ползотворни срещи и контактите, които са завързали до една година вече ще дават резултат. „Като за първо участие мисля, че е положително и благодарение на него ще имаме бъдещи професионални отношения с туроператори. Изложението беше голямо и повече се работеше със срещи, а не като други изложения, които са отворени за широката публика. Тук нямаше възможност хората да ходят и да си купуват пакети за почивки, а по-скоро беше на по-високо ниво, тъй като беше насочено към разговори с бъдещи отношения“, каза управителят на Общинската туристическа агенция „Царевград Търнов“ във Велико Търново.  \r\nБорислав Йорданов бе категоричен, че Велико Търново ще се представи на изложението и следващата година и поясни, че целта по време на такива големи туристически изложение на всички общини, които представят България, е да работят заедно и да представят един нов продукт на туроператорите, които работят със страната ни.  \r\nРени АТАНАСОВА", "date": "2019.11.13", "title": "Борислав Йорданов, туристическа агенция „Царевград Търнов“: По време на туристическото изложение World Travel Market представихме България като туристическа дестинация"}
{"url": "http://www.focus-news.net/news/2019/11/13/2719344/teatarat-v-kardzhali-shte-predstavi-bremenskite-muzikanti-po-povod-sedmoto-izdanie-na-nosht-na-teatrite.html", "text": "Спектакълът на режисьора Леонард Капон ще бъде представен безплатно за децата от града на сцената на кукления театър в Кърджали от 11.00 ч. на 16 ноември 2019 г., съобщиха от Театрално-музикален център-Кърджали, предаде кореспондент на  Радио „Фокус“ . По думите на директора на театъра Гълъб Бочуков идеята е децата да се докоснат до куклите, до актьорите, да разговарят с тях, да надникнат зад кулисите и да видят механизма на правене на театър.  \r\n„Нощ на театрите” е част от платформата „Европейска Нощ на театъра”. Началото на инициативата е през 2008 г. Зад идеята стои Елеонора Роси  от Франция, но пилотно проектът стартира в Хърватска, в два театъра. Тя обединява всички, имащи отношение към театъра и сцената, за създаване и показване на качествено театрално изкуство без граници, езикови, религиозни или етнически бариери. През 2019 г. „Нощ на театрите” ще се проведе едновременно в 11 европейски държави. В България се включват над 1500 творци от различни театрални стилове. В 18 града у нас ще има повече от 170 изяви, свързани с инициативата. За всяко издание кампанията има послание. Тази година то е: „Ти променяш играта. Играта променя теб”.  \r\nДарина ДЕЕНИЧИНА", "date": "2019.11.13", "title": "Театърът в Кърджали ще представи „Бременските музиканти” по повод седмото издание на „Нощ на театрите”"}
{"url": "http://www.focus-news.net/news/2019/11/13/2719337/tacc-donald-tramp-zayavi-che-toy-i-erdogan-otdavna-imat-dobro-priyatelstvo.html", "text": "Президентът на САЩ Доналд Тръмп говори за добрите си приятелски отношения с турския държавен глава Реджеп Тайип Ердоган, който е на посещение в САЩ в началото на срещата между двамата, предава  TACC . \r\n\"Президентът (на Турция) и аз сме много добри приятели отдавна, почти от първия ден. Разбираме се един друг, както и нашите страни, разбираме откъде идваме\", заяви американският лидер в Белия дом по време на срещата с Ердоган. \r\nТръмп също отбеляза, че за него е чест да приеме турския президент и съпругата му в Белия дом.  \r\n\"Те са много уважавани в своята страна и в региона. Ще видим какво можем да направим, но отношенията са добри\", добави американският президент. \r\n \r\n : Теодор Пенев", "date": "2019.11.13", "title": "TACC: Доналд Тръмп заяви, че той и Ердоган отдавна имат добро приятелство"}
{"url": "http://www.focus-news.net/news/2019/11/13/2719340/los-angeles-times-vizitata-na-erdogan-vav-vashington-vazobnovi-naprezhenieto-v-kongresa-i-beliya-dom.html", "text": "Визитата на турския президент Реджеп Тайип Ердоган в Белия дом във Вашингтон предизвика остри двупартийни критики от Конгреса, както и протести в столицата на САЩ, пише американското издание Los Angeles Times. \r\nПарламентът и протестиращите осъдиха турската военна операция в Северна Сирия. \r\nДълъг лист от действия на Анкара, съюзник на САЩ в НАТО, тормози Конгреса и организациите за опазване на човешките права. В Сирия, турските сили и подкрепяните от тях милиции често са обвинявани в това, че има възможност да са участвали във военни престъпления и етническо прочистване срещу кюрдите в региона. Кюрдските сили от Северна Сирия по-рано бяха основен съюзник на Вашингтон в борбата с „Ислямска държава“. \r\nПо-рано Ердоган изпрати своите войски в Сирия, след като президентът на САЩ Доналд Тръмп неочаквано обяви, че американските военнослужещи ще се изтеглят от региона. Това решение само по себе си беше посрещнато от яростна съпротива в парламента от страна на представители на демократите и републиканците. \r\nВ Турция, Ердоган вкара в затвора десетки хиляди дисиденти, държавни служители, полицаи, професори и военни, след провалилия се опит за преврат срещу него през 2016 г. Ердоган е обвиняван за това, че е манипулирал изборите, за да остане на власт, според продемократични организации в Анкара. Освен това Турция е на едно от челните места в света по журналисти, озовали се в затвора. \r\nАнкара все повече се доближава до Русия, като наскоро дори закупи системи за противовъздушна отбрана С-400 от Москва, които според ескпертите може да не са съвместими с оборудването на НАТО. \r\nМного представители в Конгреса изискваха поканата към турския лидер да бъде отменена и изразиха притеснения, че Тръмп не разкри съдържанието на телефонния си разговор с Ердоган, в който много хора смятат, че е дал „зелена светлина“ на Анкара да нахлуе в Сирия. \r\n„Непростимо е, че тази визита ще се състои, въпреки нечуваните действия на Ердоган“, заяви сенатор Джиан Шахин. \r\n„Президентът Тръмп още веднъж си сътрудничи с авторитарен лидер и изпраща ужасно съобщение. Призовавам ръководството на Конгреса да търси пълното съдържание на дискусиите им“, добави сенаторът. \r\nНякои депутати от Републиканската партия, чиито член е и Тръмп, се съгласиха с това мнение. \r\n„Визитата на президента Ердоган идва в тревожни времена в нашите двустранни отношения“, заяви Майкъл Маккоул, който е част от Комисията по външните отношения в парламента. \r\n„Ердоган трябва да промени курса и да се посвети отново на НАТО и на нашето двустранно партньорство“, добави още той. \r\nОбщо 17 републиканци и демократи от Конгреса излязоха с общо писмо до Тръмп по-рано, в което го призовават да отмени срещата. \r\n„Пагубните действия на президента Ердоган в Сирия следват дълъг лист от смущаващи стъпки под неговото управление“, написаха те и обвиниха турският лидер в това, че разделя НАТО, наранява националната сигурност на САЩ и предизвиква хуманитарна катастрофа за кюрди и сирийци. \r\nНапрежението между Анкара и Вашингтон все още е високо. Тръмо обаче очевидно иска да използва все още близките си лични взаимоотношения с Ердоган. \r\nИзточници в американската администрация заявиха, че срещата лице в лице между двамата е била нужна, за да се изгладят детайлите за следващите стъпки в Сирия, как ще изглежда турското присъствие там и дали кюрдите ще могат да останат в региона, както и как да се предотврати възраждането на „Ислямска държава“. \r\n„Не гледайте на тези неща като на награди – това е изпълнение на дипломация“, заяви източник на Държавния департамент на САЩ, който пожела да остане анонимен. \r\nПриоритетът в разговорите ще бъде Анкара да бъде убедена да се отдръпне от покупката на руските системи С-400, според източника. Освен това той твърди, че САЩ не са изоставили кюрдите. Тръмп заяви по-рано, че малък брой американски войници ще останат в Сирия и ще пазят нефтените находища. \r\n„Честно е да кажем, че има дразнения и от двете страни“, заяви друг източник от американската администрация. \r\n„И това е причината да смятаме, че тази среща е толкова важна, за да можем ние (…) с нашите турски колеги да разберем къде имаме общи (интереси) и да стигнем до прогрес“, каза той. \r\nПо време на предишната си визита във Вашингтон през 2017 г., бодигардовете на Ердоган нападнаха мирни демонстранти пред резиденцията на турския посланик в САЩ. Повече от десет души, включително американски полицаи, бяха ранени. На четири турски охранители бяха повдигнати съдебни дела, но те бяха изведени от САЩ преди да могат да бъдат задържани. \r\nРепубликанският депутат Лиз Шейни написа в свое писмо до държавния секретар Майк Помпео, че очаква този път полицията да държи под око охраната на турския лидер. \r\n„Режима на Ердоган използва насилие срещу цивилни навсякъде и това е нехуманно, нецивилизиовано и неприемливо“, написа тя. \r\nОсвен това кюрдски, арменски и християнски групи планират да извършат демонстрации в парк „Лафайет“, близо до Белия дом, а по-късно и пред турското посолство. \r\n \r\n : Теодор Пенев", "date": "2019.11.13", "title": "Los Angeles Times: Визитата на Ердоган във Вашингтон възобнови напрежението в Конгреса и Белия дом"}
{"url": "http://www.focus-news.net/news/2019/11/13/2719346/the-guardian-boris-dzhonsan-otkaza-da-vtvardi-stanovishteto-si-za-brekzit-za-da-formira-dvustranen-pakt-s-naydzhal-farazh.html", "text": "Премиерът на Великобритания Борис Джонсън отказа да втвърди становището си за Брекзит и по този начин отхвърли призивите за формиране на двустранен пакт с лидера на „Партия Брекзит“ Найджъл Фараж, пише лондонското издание  The Guardian . \r\nФараж по-рано заяви, че неговата партия няма да се противопоставя на кандидатите на торите в областите в Обединеното кралство, където те получиха мнозинство на изборите през 2017 г. Пред крайния срок за подаване на документи и кандидатури за предстоящите избори, който е на 14 ноември, премиерът беше призован от Фараж да върне услугата и да оттегли кандидатите на торите от регионите, където се очаква „Партия Брекзит“ да получи повече гласове. По този начин Фараж се надява да не бъде разделен вота на евроскептиците.  \r\nОсвен това имаше спекулации, че Джонсън може да обещае да осъществи Брекзит без сделка, ако не бъде постигнато търговско споразумение с Брюксел до 2020 г. Според информацията, подобно обещание би трябвало да спечели Фараж на негова страна. \r\nПремиерът отхвърли възможността за удължаване на транзитният период след Брекзит за дата, по-късна от края на 2020 г. Но в интервю по-рано неговият съюзник и депутат на торите Майкъл Гоув настоя, че няма планове за Брекзит без сделка в края на 2020 г. Освен това на въпросите, зададени към него след края на своята първа официална предизборна реч, Джонсън също отхвърли идеите за Брекзит без сделка.  \r\n„Искам да кажа само едно нещо на Найджъл Фараж и „Партия Брекзит“. Винаги е много трудно нещо за всеки партиен лидер да оттегли кандидати от изборите и аз разбирам това“, каза премиерът. \r\n„Но всичко което мога да кажа, (…) за да няма съмнения, за да повторя моето основно съобщение, има само един начин да се подсигурим, че ще осъществим Брекзит, че ще завършим този план, ще напуснем, ще постигнем фантастична сделка за свободна търговия и това е да гласувате за нас и за Консервативната партия“, каза още Джонсън.  \r\nПо-рано Фараж заяви, че след като разгледа предизборната програма на торите, може да гласува за тях. По-късно обаче той се отметна в свое съобщение в социалната мрежа „Туитър“ и заяви, че това вече е „невъзможно“. \r\nЛидерът на опозиционната Лейбъристка партия Джереми Корбин заяви по-рано, че ще се бори срещу алианс между Фараж, Джонсън и американският президент Доналд Тръмп на идните избори. В своята реч, Джонсън отвърна на тези думи и каза, че той от своя страна е изправен пред пакт между опозицията и Шотландската национална партия (ШНП) на Никола Стърджън.  \r\n„Едно нещо е ясно – алиансът между Стърджън и Корбин ще обрече тази страна на месеци, ако не години, от забавяне и разделение. Всеки месец безсмислено бавене (…) коства на тази страна милиарди паундове за нищо“, каза премиерът.  \r\nТой отново повтори, че Корбин и Стърджън планират да проведат два референдума, ако получат властта. Единият референдум според него е идеята на Корбин за допитване за нова сделка за Брекзит, с възможност за оставане в ЕС, а другият за независимостта на Шотландия.  \r\nПо-рано обаче лейбъристите обявиха, че няма да подкрепят нов референдум за независимост до изборите в Шотландия през 2021 г.  \r\n \r\n : Теодор Пенев", "date": "2019.11.13", "title": "The Guardian: Борис Джонсън отказа да втвърди становището си за Брекзит, за да формира двустранен пакт с Найджъл Фараж."}
{"url": "http://www.focus-news.net/news/2019/11/13/2719322/ministar-boil-banov-ocherta-balgarskite-prioriteti-v-programite-na-yunesko-po-vreme-na-40-ata-sesiya-na-organizatsiyata-v-parizh.html", "text": "Министърът на културата Боил Банов очерта българските приоритети в програмите на ЮНЕСКО и приноса на България за тяхното реализиране по време на 40-ата сесия на Генералната конференция на световната организация за образование, наука и култура, която се провежда в Париж. Това съобщиха от пресцентъра на  Министерството . Министър Банов участва в Генералната конференция на ЮНЕСКО като ръководител на българската делегация.  \r\nБългарските приоритети в програмите на ЮНЕСКО са: образование; опазването на материалното, нематериалното и подводното културно наследство и прилагането на съответните конвенции на ЮНЕСКО; науката и опазването на околната среда.  \r\n„Ключовите приоритети на образованието днес, по които работят активно българските институции, са поощряването на креативността, откривателството, изобретателността и критичното мислене, съдействието за пълноценното развитие на личния потенциал на всеки търсещ знание; подготовката на младите хора за учене, живот и работа в глобализирана икономика, основана върху знания и иновации. Целта ни е да се постигне по-качествено, равнопоставено и приобщаващо равнище на образованието”, подчерта Боил Банов в изказването си.  \r\nВъв връзка със сериозния интерес на страната ни и към дейността на ЮНЕСКО в социалните науки министърът на културата посочи, че подкрепяме изцяло приложението на етиката в науката и технологиите; управлението на социалните трансформации; борбата срещу всички форми на дискриминация, расизъм и ксенофобия и произтичащата от тях нетолерантност; проблемите на най-уязвимите социални групи. „Насърчаването на свободното движение на идеи и всеобщия достъп до информация и знания и до информационни и комуникационни технологии, с акцент върху свободата на изразяване, следва да продължи да бъде сред приоритетите на ЮНЕСКО”, допълни още той.  \r\nПо отношение работата на Регионалния център за опазване на нематериалното културно наследство в Югоизточна Европа в София, той посочи, че се работи за широко сътрудничество при прилагането на международните принципи за съхраняване, опазване и управление на културното наследство, а формалното и неформално образование се насърчава като основен приоритет на ЮНЕСКО с оглед опазването и предаването на културното наследство на бъдещите поколения и активизирането на междукултурния диалог. „Бихме искали нашите усилия да бъдат все повече насочени към влиянието на културата върху икономическия растеж - икономиката, основаваща се на творчество, цифровата среда и нови професии”, изтъкна министър Банов.  \r\nПо думите му в бързо променящия се свят ЮНЕСКО трябва да бъде в крачка с промените и предизвикателствата и дори да ги предвижда и да прилага коригиращи мерки. По отношение на процеса на реформи в ЮНЕСКО Боил Банов посочи, че страната ни придава особено значение на успешното прилагане на Стратегията за партньорство, както и на Комуникационната стратегия на ЮНЕСКО, особено за приобщаването на младите хора, използвайки дигиталните възможности. Като още един инструмент за постигане на целите на Организацията министър Банов посочи запазването на възможностите на ЮНЕСКО да поддържа програмите си в пълен обем, да повиши тяхната ефективност и да реализира признатото си лидерство в поетите ангажименти по достигане на целите на Дневния ред 2030 на ООН за устойчиво развитие, съответстващи на мандата й.  \r\nЧетиридесетата сесия на Генералната конференция на ЮНЕСКО беше открита в седалището на Организацията в Париж на 12 ноември и ще продължи до 27 ноември 2019 г. Общият политически дебат, който включва изказванията на ръководителите на националните делегации, протича в периода 13-18 ноември.  \r\nВ рамките на конференцията са планирани заседания на Комисиите в областите от компетентност на Организацията. В тях участват представители на съответните министерства, които ще изразят българската позиция по разглежданите документи. Участието на българската делегация е израз на традиционно активния принос на България за реализиране на целите, принципите и програмите на ЮНЕСКО, както и възможност за заявяване на българските приоритети и проекти в рамките на предстоящия двегодишен период.", "date": "2019.11.13", "title": "Министър Боил Банов очерта българските приоритети в програмите на ЮНЕСКО по време на 40-ата сесия на организацията в Париж"}
