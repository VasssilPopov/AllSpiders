{"url": "http://www.focus-news.net/news/2017/08/07/2423559/politico-britantsite-stavat-vse-po-skeptichni-kam-podhoda-na-tereza-mey-za-brekzit.html", "text": "Британските граждани губят доверието си във възможностите на министър-председателя Тереза Мей да постигне успешна сделка за Брекзит, показа проучване, пише Politico. \r\nСпоред изследването 61% от запитаните не одобряват подхода на британското правителство към излизането на Великобритания от блока. В сравнение с предишните месеци броят на недоволните продължава да се увеличава. През юни той беше 46%, а през юли вече 56% от гражданите не подкрепяха правителството.\r\nПри последната анкета само 35% са отговори, че вярват на обещанието на Мей за „справедлива сделка“ за Великобритания.  Мария Динкова", "date": "2017.08.07", "title": "Politico: Британците стават все по-скептични към подхода на Тереза Мей за Брекзит"}
{"url": "http://www.focus-news.net/news/2017/08/07/2423527/premierat-boyko-borisov-darzhavata-e-zagubila-miliardi-ot-razboynicheska-privatizatsiya-obzor.html", "text": "Не е честно да събираме пари за инфраструктура, пенсии и заплати, а да плащаме за стари бакии. Това каза пред журналисти министър-председателят Бойко Борисов при посещението си в бившия завод „Полимери“ – Девня. За утилизацията на трихлоретана от държавния бюджет са осигурени близо 15 млн. лв. Премиерът отбеляза, че всичко в завод „Полимери“ е разграбено и унищожено, собствениците имат „Мерцедеси-Майбах“ и дават оценка за работата на правителството. Премиерът определи приватизацията като разбойническа, защото държавата е загубила милиарди и продължава да плаща, накрая активите отиват за частниците, а вредният отпадък и утилизацията остават за данъкоплатеца. Борисов допълни, че делата са в напреднала фаза и изрази увереност, че главният прокурор ще направи така, че от срещу неизвестен извършител, каквото е в момента ограбването на цял завод, гордост на Балканите, да има известен. Според премиера в държавата има десетки подобни случаи, които носят много по-големи щети от всичко останало, а „Полимери\" е пример за историята на българския преход. С тях трябва да се занимае новият антикорупционен орган. \r\nОбластният управител Стоян Пасев, който придружаваше премиера, заяви, че държавата ще търси овъзмездяване за отпуснатите 15 млн. лв. за утилизация на опасния трихлоретан. След като бъде направено първото авансово плащане, държавата ще се присъедини към несъстоятелността и ще се нареди на опашката на кредиторите. Според Пасев в този завод за продажба не е останало почти нищо. Безопасността на процеса е гарантирана, като към тръжната процедура са заложени и технически обезпечения. Опасното вещество ще бъде изнесено от територията на завода с комбиниран превоз, като извозването от завода до жп линиите ще се осъществи с цистерна. Тази седмица ще бъде отворена акредитивна сметка, която се открива за съхранение на пари за разплащане на клиента на банката с трето лице. Сумата се освобождава при изпълнение на определените условия, поставени при откриването на акредитива. Фирмата-изпълнител е уверила, че в срок от десет месеца ще извърши утилизация. Първите два месеца са гратисни - за нотификации. Документите са необходими за преминаване на опасното вещество през границите на различните държави от Европейския съюз. Около 2600 кубика трихлоретан се съхраняват към момента в здравия резервоар, осигурено е 24-часово видеонаблюдение на обекта. \r\nЗа \"Фокус\" областният управител на Варна  коментира, че сключеният договор за обществена поръчка с фирмата-изпълнител предвижда в срок от 10 месеца да бъде обезвредено опасното вещество трихлоретан, което престоява в завод „Полимери“- Девня. По думите му договорът влиза в сила от последното плащане, което е извършено през миналата седмица. Според него оптимистичният вариант е някъде в края на септември или октомври да започне извозване на веществото от завода, тъй като има двумесечен срок за набавяне на необходимата документация за преминаване то му през различните европейски държави. Пасев допълни, че трихлоретанът, който се съхранява, застрашава населението не само на Девня, но на Провадия и Варна. По думите му при запалване на веществото се отделя силно отровен летлив газ, а при попадане в питейна вода, ще причини екологична катастрофа в цялото Варненско езеро, допълни областният управител.", "date": "2017.08.07", "title": "Премиерът Бойко Борисов: Държавата е загубила милиарди от разбойническа приватизация (ОБЗОР)"}
{"url": "http://www.focus-news.net/news/2017/08/07/2423528/hristo-kaloyanov-obs-panagyurishte-ot-nachaloto-na-godinata-sme-prieli-106-resheniya.html", "text": "От началото на годината Общинският съвет в Панагюрище е провел 6 редовни и едно извънредно заседание. Това каза за Радио „Фокус“ – Пазарджик неговият председател Христо Калоянов. Той уточни, че за същия период проведените заседания на постоянните комисии към Общинския съвет са 94. „Приетите решения са 106 като те са свързани с управление, разпореждане и стопанисване на общинско имущество, приемане на бюджета на Община Панагюрище за 2017 година, приемане на Програма за управление и разпореждане с общинско имущество в Община Панагюрище и други важни за общината документи“, коментира Калоянов. Той допълни, че е направена актуализация и на приети от Общински съвет наредби.\r\nВаня НИКОЛОВА", "date": "2017.08.07", "title": "Христо Калоянов, ОбС-Панагюрище: От началото на годината сме приели 106 решения"}
{"url": "http://www.focus-news.net/news/2017/08/07/2423529/kmetat-na-sofiya-yordanka-fandakova-do-2-godini-srednata-vazrast-na-stolichniya-avtopark-shte-bade-pod-7-godini.html", "text": "До 2 години средната възраст на столичния автопарк ще бъде под 7 години, всички автобуси, които се купуват, са с най-висок екологичен стандарт. Това заяви в обзорното предаване на Радио „Фокус“ „Това е България“  кметът на Столична община Йорданка Фандъкова. Тя подчерта, че през последните 3-4 години са направени огромни инвестиции по отношение на наземния транспорт. Фандъкова каза още, че имат готовност да обявят първите процедури за електробуси. \r\n„От 2 август по 17 линии, които обслужват основно районите \"Нови Искър\" и \"Кремиковци\" работят 60 нови автобуса по договор с частен превозвач. След дълги преговори задължихме дружеството да закупи нови автобуси на природен газ, за да бъдат по-екологични и с всички изисквания за достъпност. В момента тече процедура по закупуване на още 120 автобуса на природен газ, доставката им се очаква през 2018 г. Тече и процедура за закупуване на още 13 трамвая, които се финансират по ОП „Региони в растеж“, коментира столичният кмет. \r\nЙорданка Фандъкова подчерта, че метромрежата е вече 40 км и над 320 хил. души пътуват с метрото всеки ден.  По думите ѝ това е основен проект на Общината и за последните 10 години не е спирана работата по него.", "date": "2017.08.07", "title": "Кметът на София Йорданка Фандъкова: До 2 години средната възраст на столичния автопарк ще бъде под 7 години"}
{"url": "http://www.focus-news.net/news/2017/08/07/2423530/varna-nad-6-mln-leva-e-odobreniyat-byudzhet-po-strategiyata-za-mestno-razvitie-na-mestna-initsiativna-grupa-avren-beloslav-za-perioda-do-2023-godina.html", "text": "6,376 млн. лева е одобреният бюджет по Стратегията за местно развитие на СНЦ „Местна инициативна група Аврен- Белослав“ за периода до 2023 година. Това съобщи за Радио „Фокус“ – Варна кметът на община Белослав инж. Деян Иванов. Заповедта за бюджета за функциониране на инициативната група и за управление на дейностите до 2023 година е издадена на 29 юли. Бюджетът от над 6 млн. лева на Стратегията за местно развитие обхваща мерки и дейности по Програмата за развитие на селските райони, Оперативна програма „Развитие на човешките ресурси” и Оперативна програма „Иновации и конкурентоспособност“. Тези средства ще бъдат разпределени между двете общини, като в стратегията са залегнали проекти и за публичния, и за частния сектор.\r\nГлавната цел на Стратегията за местно развитие на територията на общините Аврен и Белослав е повишаване качеството на жизнената среда, на конкурентоспособността на местната икономика, осигуряване на балансирано и устойчиво местно развитие. Това изисква да бъдат приложени интегрирани мерки за развитие на бизнес и предприемачество, изграждане и обновяване на туристическа и публична инфраструктура, осигуряване на повече възможности за трудова реализация и социално включване.\r\n„Имаме също одобрен бюджет за управление на Местна инициативна група Аврен- Белослав. Очакваме одобрение и на годишния бюджет за управление на инициативната група. След това ще стартираме информационни кампании, за да информираме хората как и по какви мерки могат да кандидатстват, за да обхванем по-голям брой бенефициенти, които да се възползват от стратегията“, отбеляза инж. Деян Иванов. Той заяви, че проектите по различните оперативни програми трябва да бъдат реализирани на териториите на общините Белослав и Аврен. Кандидатите ще бъдат одобрявани на местно ниво и няма да имат конкуренция от други градове, ще се отчитат също на местно ниво.\r\nМарияна ВАЛЕНТИНОВА", "date": "2017.08.07", "title": "Варна: Над 6 млн. лева е одобреният бюджет по Стратегията за местно развитие на Местна инициативна група Аврен - Белослав за периода до 2023 година"}
{"url": "http://www.focus-news.net/news/2017/08/07/2423531/prokuraturata-proveryava-zapovedta-na-ministara-na-okolnata-sreda-i-vodite-neno-dimov-za-zona-kaliakra-obzor.html", "text": "Върховна административна прокуратура проверява заповедта на министъра на околната среда и водите Нено Димов за забрана за земеделска дейност на територията на защитена зона „Комплекс Калиакра”. ВАП ще иска от министъра копия от административната преписка по издаване на посочената заповед и от документацията за защитена зона „Комплекс Калиакра“ в т. ч. и относно начина на създаването на картен материал и координатен регистър на границата на защитената зона. На база на тези данни прокуратурата ще вземе решение за последващите си действия. Решението на МОСВ бе обяснено с риск от загуби за държавата за стотици милиони евро под формата на санкции от ЕС. Според министъра на околната среда казусът датира от 2002 година. Той обясни, че заповедта, която въведе забрани за определени дейности на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори с Европейската комисия във връзка с осъдително решение на Съда на Европейския съюз срещу България по казуса \"Калиакра\". По думите му целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров, които са заложили бомба със закъснител, възлагайки на зелени организации да направят картирането на земите, които ще попаднат в „Натура“, а не на реномирани научни организации, както са направили другите страни от ЕС. Нено Димов поясни, че районът е очертан от екоорганизациите и приет с решение на Министерски съвет през 2007 г. и е даден на ЕК, а още на следващата година по сигнал на зелените, ЕК завежда две дела - през юни 2008 г. и през късната есен на 2008 г. по неспазване на района като „Натура“. По думите му последната част на тази бомба със закъснител е от март месец тази година, когато служебното правителство, оглавявано от проф. Огнян Герджиков поема ангажимента да издаде тази заповед за забрана като спешна мярка, за да не преминем към ефективни санкции, но не изпълнява това обещание.\r\nЗаповедта на министъра на околната среда и водите предизвика протести от страна на жителите на Каварна, Шабла и Балчик, към които се присъединиха и живеещите в Несебър, Обзор, Бургас и Ахтопол. Причината за недоволството на местното население бе опасението, че забраната ще навреди на основния му поминък – земеделие, туризъм и риболов. На противоположната позиция застанаха еколози, според които хората са подведени и поминъкът им няма да бъде отнет, напротив ще бъде запазен, а целта е земеделските земи да не се застрояват. След двудневни протести премиерът Бойко Борисов обяви, че заповедта ще бъде ревизирана. \r\nВъв връзка с образуваната от държавното обвинение проверка от Гражданска инициатива \"Да спасим Крайморска Добруджа\" благодариха на главния прокурор Сотир Цацаров за това, че  е чул „справедливите искания на добруджанци“.  В изпратено до медиите становище Движението отбелязва, че е крайно време този казус, в който са заложници много местни земеделци, производители, хотелиери, овощари и рибари, да бъде разплетен и ще бъдат благодарни ако и държавните институции, в лицето на министър Нено Димов и с подкрепата на премиера Бойко Борисов, се намери справедливост за добруджанци и за всички български граждани, пострадали от \"еко\" манипулациите.\r\nВ понеделник министър-председателят обсъди в телефонен разговор с комисаря по околна среда, морско дело и рибарство Кармену Вела ситуацията в България след издаването на заповедта на министър Нено Димов. Двамата се обединиха около позицията, че решението на Съда на Европейския съюз трябва да се изпълни. По време на разговора бе посочено, че българските власти трябва да идентифицират подходящите мерки и начини, с които това да стане. Подчертано бе, че европейското законодателство в областта на „Натура 2000” не забранява икономически дейности, включително земеделие, и ще се търсят варианти как решението да бъде приложено, така че да не бъдат ощетени засегнатите от него хора в района на крайморска Добруджа.\r\nЕвропейската комисия и българското правителство са в добър диалог по темата и полагат усилия за намиране на оптималния компромис за защита и на природата, и на интересите на хората в този край на България, е отбелязано в разговора.\r\nКомисар Вела приветства усилията на министър-председателя да събере всички заинтересовани страни по случая в търсене на решение. Той също така отбеляза доброто сътрудничество и усилията на министър Димов. \r\nПремиерът Борисов покани комисар Кармену Вела заедно с еврокомисаря по регионална политика Корина Крецу да посетят България и на място да се запознаят с мерките, които са взети за опазване на защитените територии.\r\nЗа вторник е насрочена среща на министър-председателя за решаване на проблемите около защитена зона \"Комплекс Калиакра\". На нея ще бъде обсъдена ситуацията, възникнала след осъдителното решение срещу България на Съда на Европейския съюз и да се постигне възможно най-правилно решение за всички страни и за държавата. \r\n„Ако дадем тон за единност и за няколко стъпки за решаване на проблема, затова апелирам към всички, аз мисля, че ще успеем да намерим работещ механизъм“, заяви  в понеделник премиерът Бойко Борисов, след като протестиращите, заявиха че не искат да седнат на една маса със създателите на Натура 2000. „Ще ги разделим в Министерски съвет на две зали, но в крайна сметка всички сме българи и всички имаме желание да решим този проблем. Така че, колкото и да не ни е приятно на един или на друг в края на краищата е хубаво да седнем и да решим заедно въпроса“, посочи още Борисов.", "date": "2017.08.07", "title": "Прокуратурата проверява заповедта на министъра на околната среда и водите Нено Димов за зона „Калиакра” (ОБЗОР)"}
{"url": "http://www.focus-news.net/news/2017/08/07/2423532/nimh-oranzhev-kod-za-opasno-visoki-temperaturi-e-v-sila-za-tsyalata-strana-na-8-avgust.html", "text": "Оранжев код за опасно високи температури е в сила за цялата страна на 8 август. Това сочи справка на сайта на Националния институт по метеорология и хидрология (НИМХ) към Българската академия на науките (БАН). От НИМХ предупреждават, че горещото време продължава. Прогнозират се опасни и особено опасни метеорологични явления. Съществува голяма вероятност за материални щети. Възможни са и човешки жертви. Високите температури могат да доведат до здравни проблеми за чувствителни и болни хора, възрастни и деца. Препоръчва се да се следят прогнозите и да се действа според съветите на властите.", "date": "2017.08.07", "title": "НИМХ: Оранжев код за опасно високи температури е в сила за цялата страна на 8 август"}
{"url": "http://www.focus-news.net/news/2017/08/07/2423533/dots-margarita-bakracheva-psiholog-sled-otpuskata-tryabva-period-na-adaptatsiya-kolegite-i-rabotodatelite-ni-tryabva-da-proyavyavat-tolerantnost.html", "text": "След отпуската трябва период на адаптация – колегите и работодателите ни трябва да проявяват толерантност. Това каза психологът доц. Маргарита Бакрачева в интервю за Агенция „Фокус“ във връзка с настроенията в жегите. По думите й периодът след отпуската засяга както служителите, така и работодателите до голяма степен. „Добре е и двете страни да знаят, че след като човек малко се е откъснал от ежедневието и рутината, му трябва период на адаптация. Нормално е през първите два-три дни той да не бъде в същата кондиция, в която е бил преди излизането в отпуска. Това е един период, в който е добре хората да не се насилват и да се „гмуркат“ да дават най-доброто от себе си“, каза доц. Бакрачева. Тя препоръча хората да си оставят период, в който да се върнат и да се настроят на вълните, на които се очаква да бъдат. По думите й в противен случай това още повече ще  увеличи стресът, което води до намаляване на работоспособността. \r\nДеница КИТАНОВА", "date": "2017.08.07", "title": "Доц. Маргарита Бакрачева, психолог: След отпуската трябва период на адаптация – колегите и работодателите ни трябва да проявяват толерантност"}
{"url": "http://www.focus-news.net/news/2017/08/07/2423534/plyusinfomakedoniya-v-makedoniya-nyama-da-se-stroyat-bezhanski-lageri-zashtoto-e-tranzitna-strana.html", "text": "Новините, че Македония ще строи бежански лагери и че ще заселва бежанци в страната са лъжа. В Република Македония няма да се строят бежански лагери, няма да се дава гражданство на бежанци, нито ще се активират други мерки в тази насока, предаде „Плюсинфо“, позовавайки се на съобщение от македонското Министерство на труда и социалната политика.\r\nОт ведомството заявиха, че всяка информация в тази посока е лъжа, неточна и неистинска, в отговор на обвиненията от ВМРО-ДПМНЕ, че правителството има намерение да предприеме тези мерки.\r\n„Република Македония е държава, която е транзитна за бежанците и в миналото, и в бежанската криза от 2015/16 г. Като страна-членка на ООН нашата страна ще помогне на бежанците по пътя им към крайните дестинации, за които са тръгнали, съгласно международните стандарти и ратифицираната Конвенция за правата на бежанците от 1994 г. Предложената „Стратегия за интеграция на бежанци и чужденци 2017-2027 г.“ е продължение на същата такава стратегия за периода 2009-2015 г., прокарана от предходното правителство на ВМРО-ДПМНЕ. Документът няма никакво обвързващо действие и тези, които в миналото са приемали тази стратегия, знаят този факт. Във връзка с това, ние осъждаме дезинформациите и преднамереното разпространение на страх и ксенофобия сред гражданите“, пише в реакцията на министерството.\r\nПревод и редакция:", "date": "2017.08.07", "title": "„Плюсинфо“(Македония): В Македония няма да се строят бежански лагери, защото е транзитна страна"}
{"url": "http://www.focus-news.net/news/2017/08/07/2423535/veliko-tarnovo-priklyuchi-sedmoto-izdanie-na-natsionalniya-festival-folkloren-izvor-2017.html", "text": "С награждаване на най-добре представилите се участници в Националния фестивал „Фолклорен извор“ 2017, приключи седмото издание на събитието. Това съобщиха от пресцентъра на Община Свищов. Повече от пет хиляди самодейци и творци се съревноваваха да спечелят вниманието на взискателното жури, което с изключителна прецизност и много внимание проследи представянето на всички участници. Наградите на най-добрите участници бяха връчени по време на тържествена церемония, на открита сцена пред кметството на село Царевец, след което пищна заря огря небето. Конушенският народен оркестър задържа еуфорията сред присъстващите, които извиха кръшно хоро на мегдана, в центъра на селото. Председателят на „Фолклорен извор“ Генчо Генчев изрази искрена благодарност към квалитетното жури, което с присъствието си несъмнено допринася за престижа на фестивала. Той не пропусна да благодари на кмета на село Царевец Марин Любенов, както и на всички партньори и спомоществователи, които подкрепиха „Фолклорен извор“. Той специално се обърна към председателя на ППОК Изгрев 93 – село Царевец Ганчо Ламбев, който от създаването на фолклорния фестивал прегръща идеята и до днес продължава да е основен спонсор. Благодарение на спомоществователите и тази година имаше много допълнителни парични и предметни награди. Изобилието от талантливи изпълнители затрудни и представителите на Министерството на културата, които тази година решиха да връчат две награди. Специалните призове и статуетките Гласът на фестивала, Лауреат и Приз тази година отидоха при: Петя Панева от град Варна, която със своя уникален глас заслужено получи статуетката „Гласът на фестивала“; Женски народен хор „Росна китка“, с диригент Георги Петров от село Поликраище, област В. Търново, които бяха наградени с престижната награда „Лауреат на фестивала“ и Ансамбъл за изворен фолклор „Гушанци“ при НЧ „Развитие 1928“, село Замфирово, обл. Монтана, които отпътуваха за родния край със статуетката „Приз на фестивала“.\r\nВсички призьори от дванадесетте категории, както и наградените с  поощрителни награди, ще бъдат обявени на официалния сайт на  НФФ „Фолклорен извор.", "date": "2017.08.07", "title": "Велико Търново: Приключи седмото издание на Националния фестивал „Фолклорен извор“ 2017"}
{"url": "http://www.focus-news.net/news/2017/08/07/2423536/kyustendil-selata-dzherman-i-gramade-v-obshtina-dupnitsa-sa-s-namalen-debit-na-vodata.html", "text": "Селата Джерман и Грамаде в община Дупница са с намален дебит на водата. Това съобщиха за Радио „Фокус” – Кюстендил от общинското ВиК дружество. В село Джерман хората от високите части на селото са без вода във времето от 21.00 до 06.00 часа. В останалата част от селото водоподаването е нормално. В село Грамаде водоподаването също е с по-нисък дебит, заради засушаването. Останалите населени места, обслужвани от водното дружество, нямат проблеми с водоподаването.\r\nВенцеслав ИЛЧЕВ", "date": "2017.08.07", "title": "Кюстендил: Селата Джерман и Грамаде в община Дупница са с намален дебит на водата"}
{"url": "http://www.focus-news.net/news/2017/08/07/2423537/rumen-ivanov-zam-kmet-na-sliven-zapochva-blagoustroyavaneto-na-kvartal-republika-i-po-porechieto-na-reka-asenovska.html", "text": "Започва благоустрояването на квартал  „Република” и по поречието на река Асеновска в Сливен. Това съобщи пред Радио „Фокус“ – Сливен зам.-кметът по финансите Румен Иванов. До края на месеца предстои да се сключат договори за дейностите по проекта. По думите на зам.-кмета напредва работата и по останалите проекти за благоустрояването на Сливен. Вече  е отворена обществената поръчка за избор на изпълнител за „пробива“ на ул. „Г.С.Раковски“. Комисията по разглеждане и оценяване на офертите работи и предстои тя да излезе с предложение за допустимост на кандидатите. „През лятото на 2018 градът ще бъде обновен с много нови обекти”, заяви Румен Иванов. Той допълни, че активно се работи по проекта за интегриран градски транспорт. Вече е сключен договор за ремонт на производствено-техническата база на превозвача и изграждане на логистичен център на обръщалото на „Дюлева река“. В процес на разглеждане са процедурите за доставка на 27 автобуса, за интегрирана билетна система и на система за информация на пътниците.", "date": "2017.08.07", "title": "Румен Иванов, зам.-кмет на Сливен: Започва благоустрояването на квартал  „Република” и по поречието на река Асеновска"}
{"url": "http://www.focus-news.net/news/2017/08/07/2423538/kyustendil-klaviren-konkurs-i-filmov-festival-shte-zapochnat-tazi-sedmitsa-v-grada.html", "text": "Клавирен конкурс и филмов фестивал ще започнат тази седмица в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. На 11 август ще бъде поставено началото на шестото издание на Международния фестивал „Велики учители”, в рамките на който ще се проведе и международен клавирен конкурс „Виктор Мержанов”. На същата дата ще бъдат и първите две прожекции от гостуващия филмов фестивал „София филм фест”. Прожекциите ще бъдат на Арката на площад „Велбъжд”. На 13 август ще започне тридневният културен форум „Панагия – въздигане на хляба”. В манастира край село Граница ще бъде замесен богородичен хляб.\r\nВенцеслав ИЛЧЕВ", "date": "2017.08.07", "title": "Кюстендил: Клавирен конкурс и филмов фестивал ще започнат тази седмица в града"}
{"url": "http://www.focus-news.net/news/2017/08/07/2423539/varna-sredniyat-dobiv-na-pshenitsa-v-obshtina-vetrino-e-okolo-500-kg-ot-dekar.html", "text": "Средният добив на пшеница в община Ветрино е около 500 кг от декар. Това съобщиха за Радио „Фокус“ – Варна от Община Ветрино. Тази година хубавото време е дало възможност  за навременно започване на жътвената кампания. Според началника на общинска служба „Земеделие“ Бюрхан Девлетов жътвата върви безпроблемно. От засети 79 500 дка с пшеница са ожънати около 95%. С ечемик са засети 12 800 дка, които вече са ожънати. Средният добив от ечемика е около 400 кг от декар. Размерът на засятата рапица е 13 000 дка, като средният добив на декар е 340 кг. През последните години се отглеждат и някои сравнително нови култури в община Ветрино. С грах са засети 1160 дка, като средният добив на декар от него е 250 кг. С леща са засети 1560 дка. Средният добив от лещата е 230 кг/дка. В селата от общината посевите са е развивали нормално и това определя добра реколта за стопаните.\r\nМарияна ВАЛЕНТИНОВА", "date": "2017.08.07", "title": "Варна: Средният добив на пшеница в община Ветрино е около 500 кг от декар"}
{"url": "http://www.focus-news.net/news/2017/08/07/2423540/china-daily-kitay-i-asean-shte-razshiryat-satrudnichestvoto-pomezhdu-si.html", "text": "Външните министри на страните от Асоциацията на страните от югоизточна Азия (АСЕАН) стигнаха до заключение, че икономическият растеж в Китай ще облагодетелства членовете на организацията и те очакват по-високо ниво на стратегическо партньорство със страната, пише китайският ежедневник China Daily, позовавайки се на взаимно комюнике на външните министри на страните от АСЕАН.\r\nАзиатските страни поздравяват Китай за нарастващата му роля в региона и очакват диалог на високо ниво и засилена икономическа интеграция с него.\r\nТе са изразили задоволството си от приетия „Протокол за изменение на Рамковото споразумение за всеобхватно икономическо сътрудничество и някои споразумения между АСЕАН и Китай“ и очакват бързата му ратификация от всички страни.\r\n2018 г. ще бъде 15-ата годишнина от установяването на стратегическото партньорство между Китай и АСЕАН и по този случай министрите са решили да я обозначат като „годината на АСЕАН и Китай за иноватация и съдействие“. Освен това, те са решили да формулират план, наречен „Визия 2030 за стратегическо партньорство между Китай и АСЕАН“, който трябва да бъде насочващ за бъдещите отношения между страните.\r\nВъпросът за Южнокитайско море:\r\nВ комюникето на външните министри е обърнато внимание и на ситуацията в Южнокитайско море. Там е отбелязано подобрение на ситуацията в спорното море, което е дало позитивни резултати за подобряването на съдействието между страните от целия регион.\r\nУчастниците в срещата са се разбрали да насърчават мирните инициативи, стабилността и просперитета в Южнокитайско море, което ще е от полза за всички страни.\r\nОсвен това министрите са приветствали приемането на рамков договор за „Код на пoведение“ в Южнокитайско море и успешната проба на гореща линия между външните министерства на всички засегнати страни, която има за цел да предотврати евентуални конфликти. \r\nПревод и редакция:", "date": "2017.08.07", "title": "China Daily: Китай и АСЕАН ще разширят сътрудничеството помежду си"}
{"url": "http://www.focus-news.net/news/2017/08/07/2423541/kyustendil-pozhar-e-obhvanal-okolo-90-dka-plosht-mezhdu-selata-tsiklovo-i-vukovo-nyama-opasnost-za-naselenieto.html", "text": "Пожар е възникнал между селата Циклово и Вуково в община Бобошево. Това съобщи за Агенция \"Фокус\" комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). Огънят е обхванал около 90 дка площ, от които 45 дка широколистна гора. На място за погасяването на огъня работят 4 пожарни екипа. Участват пожарникари от Дупница, Бобовдол и Кюстендил. Към момента огънят е локализиран и няма опасност за населението на близките села.", "date": "2017.08.07", "title": "Кюстендил: Пожар е обхванал около 90 дка площ между селата Циклово и Вуково, няма опасност за населението"}
{"url": "http://www.focus-news.net/news/2017/08/07/2423245/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Иранският президент Хасан Роухани обеща да се фокусира върху икономическия растеж през втория си мандат, предава China Daily.\r\nПо време на официална церемония, върховният лидер на страната аятолах Али Хаменей даде официалното си одобрение за Хасан Роухани.\r\nСлед това, президентът Роухани заяви, че основната му задача през следващите четири години, ще е да подобни икономиката на страната, както и да насърчи социалната справедливост, елиминирайки бедността.\r\nТой добави, че администрацията ще направи възможно най-големи усилия, да изкорени корупцията.\r\n*** Сирийската арабска армия (САА) е постигнала успехи срещу „Ислямска държава“ в северното и централното направление на бойните действия и се приближава до Дейр ез-Зор, пише The Times of Israel, позовавайки се на данни от Сирийската обсерватория за човешки права, базирана в Лондон, която направи сводка за последните развития на бойното поле и отбеляза, че САА е отбелязала „сериозен прогрес“ в района на юг от град Рака.\r\n„Вече има по-малко от четири километра между силите на режима и град Мадан, който е последното населено място в провинция Рака, контролирано от „Ислямска държава“, твърдят от обсерваторията.\r\nГрад Мадан се намира близо до границата между провинциите Рака и Дейр ез-Зор, като последната е почти изцяло под контрола на терористите.\r\n*** Израел предложи политическо убежище на, намиращ се в Турция, ирански блогър, който е изправен пред възможността, да бъде насилствено депортиран в родната си, където ще бъде изложена на сериозен риск, заради работата си в израелски новинарски сайт, предаде The Jerusalem Post.\r\nНеда Амин, блогър, пишещ на фарси, напусна Иран през 2014 г., за да отиде в Турция. В момента тя води съдебна битка, за да предотврати реаптриацията си и усилено търси държави, които могат да я приемат като бежанец.\r\nВраждебността между Израел и Иран е довела, до там, че от Ерусалим не приемат ирански граждани в страната, но след като журналистически организации в Израел се застъпиха за Амин, Министърът на вътрешните работи на Израел Арие Дери заяви, че ще издаде, на 32-годишната блогърка, специална виза.\r\n„Това е журналист, чийто живот е в истинска опасност. Вземайки предвид очевидните обстоятелства, съм се разпоредил, тя да бъде пусната в страната без забавяния“, заяви Министър Дери.\r\n*** В неделя, в кулоарите на срещата на АСЕАН турският министър на външните работи Мевлют Чавушоглу и неговият руски колега Сергей Лавров потвърдиха своята решимост да засилят двустранното си сътрудничество по отношение на Сирия, пише вестник Daily Sabah. \r\nЧавушоглу отбеляза, че с Лавров са обсъдили ситуацията в Сирия и двустранните връзки между Анкара и Москва. \r\n„Както знаете, ние оценихме ситуацията в Сирия. Ние също така обсъдихме подготовката на предстоящата среща в Астана. Коментирахме въпроса за визите, износа на някои продукти“, уточни турският министър. \r\nТой допълни, че са били дискутирани начини за подобряване на икономическите отношения и подчерта, че срещата с Лавров е била полезна. \r\nПо-късно Чавушоглу ще разговаря с държавния секретар на САЩ Рекс Тилърсън.\r\n*** В събота вечерта Белият дом отбеляза, че американският президент Доналд Тръмп оценява помощта на Русия и Китай при приемането на санкциите срещу Северна Корея, предава The Hill.  \r\n„Президентът Доналд Тръмп похвали Съвета за сигурност на ООН за това, че е приел нова резолюция за засилване на санкциите срещу Северна Корея в отговор на скорошните изпитания с балистични ракети“, отбелязаха от Белия дом. \r\n„Президентът оценява сътрудничеството на Китай и Русия при приемането на тази резолюция“, допълниха от американската администрация.", "date": "2017.08.07", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/08/07/2423246/predstoyashti-sabitiya-v-stranata-za-7-avgust-agentsiya-fokus.html", "text": "***\r\nОт 11.00 часа в Гербовата зала на „Дондуков“ 2 президентът Румен Радев ще удостои посланика на Федерална република Германия в България Детлеф Лингеман с орден „Стара планина“ първа степен.\r\n***\r\nОт 13.00 час в Българска телеграфна агенция ще се проведе пресконференция по повод организирането на XIII Световна среща на българските медии.\r\n***\r\nОт 13.30 часа 11 състав на Специализирания наказателен съд ще заседава по делото срещи Стоян Т., Георги Г., Костадин Т., Диавара Л., обвинени в незаконно превеждане през граница.\r\n***\r\nОт 15.00 часа 7 състав на Специализирания наказателен съд ще заседава по делото срещи Ивайло И., Производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).\r\n***\r\nОт 9.00 часа  негово преосвещенство Константийският епископ Яков ще оглави архиерейска света Литургия  в храм \"Св. Вмца Неделя\".\r\n***\r\nОт 10.00 часа в Юнашкия салон ще бъде открита благотворителна изложба на авиомодели „История на световната бойна авиация за 100 години”.\r\n***\r\nТурнир по плажен волейбол ще се проведе на Градския плаж в Каварна. \r\n***                                     \r\nОт 11.00 часа на ул. „Ян Хус“ кметът на Район “Северен” инж. Ральо Ралев ще открие нов пункт за раздаване на храна към Детска кухня “Слънчеви усмивки“.\r\n***                                     \r\nОт 13.30 часа в зала 1 на Пловдивския окръжен съд ще се гледа делото срещу Диян Г., обвинен за причиняване на смърт по непредпазливост  при управляване на автобус в Сопот. \r\n*** \r\nОт 18.00 часа в храм „Св. Възнесение Господне“ Негово Високопреосвещенство Пловдивския митрополит Николай ще отслужи Молебен канон на Пресвета Богородица – част от богослуженията през Богородичния пост. \r\n***\r\nОт 16.00 часа в Заседателна зала на Община Русе ще се състои награждаване на военнослужещи от ВМС и съвместна пресконференция с командира на ВМС, кмета на общината и областния управител на Русе. От 18.30 ще се състои концерт на Представителния духов оркестър на ВМС пред Доходното здание, а след това празнично шествие от Доходното здание до Паметника на моряка. От 19.30  ч. ще се проведе военен ритуал по полагане на венци и цветя на Паметника на моряка. От 20.00 ч. е предвидено празнично шествие от Паметника на моряка до площад „Свобода”, а от 20.30 часа ще се състои военен ритуал за отбелязване на 138-та годишнина от създаването на ВМС, спектакъл „Вълни” на Представителния духов оркестър и празнична заря на пл. „Свобода”.\r\n***\r\nОт 9.30 часа общинските съветници от ПП ГЕРБ Сливен Христо Котов и Силвия Маринова ще проведат приемни за граждани. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.", "date": "2017.08.07", "title": "Предстоящи събития в страната за 7 август (Агенция „Фокус”)"}
{"url": "http://www.focus-news.net/news/2017/08/07/2423247/kommersanta-polsha-e-posavetvala-ukrainskiya-prezident-da-se-otkazhe-ot-geroiziraneto-na-natsionalisticheskata-organizatsiya-oun-upa-koyato-e-deystvala-prez-vtorata-svetovna-voyna.html", "text": "Полският външен министър Витолд Вашчиковски заяви, че е предложил на президента на Украйна Петро Порошенко, да се откаже от героизирането на организацията „ОУН-УПА“, която си е сътрудничела с Третия Райх, предава Коммерсантъ .\r\nПолският външен министър е казал на украинския президент, че има други достойни личности, които заслужават героизиране, вместо членовете на „Организацията на украинските националисти и Украинската въстаническа армия“.\r\nВитолд Вашчиковски разкри, че е заявил това на президента Петро Порошенко през декември 2016-та година.\r\n„Обсъдихме този проблем и предложихме решение. Да се опрем на опита и примера на Израел, опита за преосмисляне на Холокоста, строителството на мемориала Яд ва-Шем“, каза полският министър.\r\nТой добави, че „в съвместната история на Полша и Украйна има личности, които са свършили много добро“. Симеон Миланов", "date": "2017.08.07", "title": "Коммерсантъ: Полша е посъветвала украинския президент да се откаже от героизирането на националистическата организация „ОУН-УПА“, която е действала през Втората световна война"}
{"url": "http://www.focus-news.net/news/2017/08/07/2423248/afp-trima-dushi-sa-zaginali-pri-burya-v-severna-italiya.html", "text": "Трима души загинаха при инциденти, свързани с природни аномалии, в Северна Италия, пише AFP .\r\nМъж от Белгия на 41-години, е сред загинал на летния лагер в долината Трамонтина, след като дърво е паднало върху палатката му.\r\nДруго дърво, изкоренено от силните ветрове, е паднало по време на фестивал в Марция, убивайки друг човек. \r\nВ планинската област Мармолада загива турист, ударен от светкавица. Симеон Миланов", "date": "2017.08.07", "title": "AFP: Трима души са загинали при буря в Северна Италия"}
{"url": "http://www.focus-news.net/news/2017/08/07/2423249/reuters-premierat-na-dolna-saksoniya-othvarli-obvineniyata-v-blizki-vrazki-s-volkswagen.html", "text": "Правителството на германската област Долна Саксония, което държи една пета от правото на глас на акционерните събрания на Volkswagen, отхвърли обвиненията, че премиерът на провинцията, е смекчил критиките си към автомобилния производител, пише Reuters.\r\nПремиерът Щефан Вайл, който вече е изправен пред неочаквани избори, след загуба на парламентарното мнозинство в провинцията, е нападнат за предполагаеми близки връзки с автомобилния гигант.\r\nЕдно от тези обвинения е, че компанията е „пренаписала“ реч на Вайл пред парламента относно скандала с дизеловите емисии.\r\nЩефан Вайл, който е член на борда на директорите на Volkswagen, e наричал компанията „перла на германската индустрия“.\r\nОт офиса на премиера отхвърлиха тези обвинения.Симеон Миланов", "date": "2017.08.07", "title": "Reuters: Премиерът на Долна Саксония отхвърли обвиненията в близки връзки с „Volkswagen“"}
{"url": "http://www.focus-news.net/news/2017/08/07/2423250/kuna-kitay-izrazi-podkrepa-za-reshenieto-na-oon-za-razshiryavane-na-sanktsiite-sreshtu-severna-koreya.html", "text": "Китайският външен министър Ван И, изрази подкрепата си за новите санкции на ООН срещу Северна Корея, предава кувейтската информационна агенция KUNA.\r\nВан И предупреди севернокорейския си колега Ри Юнг Хо, по време на разговор в кулоарите на срещата на АСЕАН, че Пекин застава зад решението на Съвета за сигурност на ООН.\r\nВан И, е посъветвал Северна Корея да направи постъпки към намаляване на напрежението на Корейския полуостров, както и да прекрати ядрените си и ракетни тестове. Същевременно, според него САЩ и Южна Корея трябва да прекратят съвместните си военни учения. Симеон Миланов", "date": "2017.08.07", "title": "KUNA: Китай изрази подкрепа за решението на ООН за разширяване на санкциите срещу Северна Корея"}
{"url": "http://www.focus-news.net/news/2017/08/07/2423251/nezavisimaya-gazeta-v-razgovora-si-sergey-lavrov-i-reks-tilarsan-zasegnaha-vaprosa-za-razpolaganeto-na-raketi-sas-sreden-obseg.html", "text": "Министърът на външните работи на Русия Сергей Лавров, е предложил на американския си колега Рекс Тилърсън, да проведат деполитизиран диалог за ракетите със среден и голям обсег, предава Независимая Газета .\r\nСпоред Сергей Лавров, алтернатива на диалога между двете държави по този въпрос, няма.\r\n„Говорихме, че е необходимо да започнем прагматичен и деполитизиран диалог по въпроса за ракетите със среден и голям обсег“, каза руският външен министър. \r\nДържавният секретар на САЩ и Сергей Лавров са засегнали и темите за Сирия и Корея.\r\nАгенция „Фокус“ припомня, че още от времето на СССР, Вашингтон и Москва водят диалог за ограничаването на ядрените оръжия в Европа. Двете страни имат подписани споразумения по този въпрос. Симеон Миланов", "date": "2017.08.07", "title": "Независимая Газета: В разговора си, Сергей Лавров и Рекс Тилърсън засегнаха въпроса за разполагането на ракети със среден обсег"}
{"url": "http://www.focus-news.net/news/2017/08/07/2423252/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Полша приветства новите санкции на САЩ срещу Русия и се застъпва против реализирането на проекта „Северен поток-2“, заяви полският външен министър, цитиран от руското издание Газета.ru .\r\nПо негови думи, във Варшава не са съгласни с редица европейски политици, които твърдят, че „Северен поток-2“, е преди всичко бизнес проект.\r\n„Не, това не е бизнес проект. Ако американските политици включат в санкциите този проект, ще приветстваме тези санкции. Тъй като това ще предотврати инициатива, която заплашва енергийната стабилност и безопасност на нашата част от Европа“, заяви полският външен министър Витолд Вашчиковски.\r\n*** Полският външен министър Витолд Вашчински заяви, че Варшава няма възможност да си сътрудничи с руските институции по делото за разбиването на самолета на полския президент в Смоленск през 2010 г., предава руското издание „Известия“.\r\n„В продължение на години не можем да получим информация от Русия, не можем да получим документи, отломки от самолета. Нямаме възможност да си сътрудничим с руските правосъдни органи, за да получим информация относно това как се е случила катастрофата“, заяви полският външен министър.\r\nАгенция „Фокус“ припомня, че през 2010 г. самолетът на полския президент Лех Качински се разби на летище „Смоленск-Север“. Сред загиналите 96 души, бе и полският президент.\r\n***Полският външен министър Витолд Вашчиковски заяви, че е предложил на президента на Украйна Петро Порошенко, да се откаже от героизирането на организацията „ОУН-УПА“, която си е сътрудничела с Третия Райх, предава Коммерсантъ .\r\nПолският външен министър е казал на украинския президент, че има други достойни личности, които заслужават героизиране, вместо членовете на „Организацията на украинските националисти и Украинската въстаническа армия“.\r\nВитолд Вашчиковски разкри, че е заявил това на президента Петро Порошенко през декември 2016-та година.\r\n„Обсъдихме този проблем и предложихме решение. Да се опрем на опита и примера на Израел, опита за преосмисляне на Холокоста, строителството на мемориала Яд ва-Шем“, каза полският министър.\r\nТой добави, че „в съвместната история на Полша и Украйна има личности, които са свършили много добро“.\r\n***Министърът на външните работи на Русия Сергей Лавров, е предложил на американския си колега Рекс Тилърсън, да проведат деполитизиран диалог за ракетите със среден и голям обсег, предава Независимая Газета .\r\nСпоред Сергей Лавров, алтернатива на диалога между двете държави по този въпрос, няма.\r\n„Говорихме, че е необходимо да започнем прагматичен и деполитизиран диалог по въпроса за ракетите със среден и голям обсег“, каза руският външен министър. \r\nДържавният секретар на САЩ и Сергей Лавров са засегнали и темите за Сирия и Корея.\r\nАгенция „Фокус“ припомня, че още от времето на СССР, Вашингтон и Москва водят диалог за ограничаването на ядрените оръжия в Европа. Двете страни имат подписани споразумения по този въпрос.", "date": "2017.08.07", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/08/07/2423253/premierat-boyko-borisov-svikva-vav-vtornik-sreshta-za-reshavane-na-problemite-okolo-zashtitena-zona-kompleks-kaliakra-obzor.html", "text": "Премиерът Бойко Борисов свиква във вторник среща за решаване на проблемите около защитена зона \"Комплекс Калиакра\". Това стана ясно на среща на министър-председателя и министъра на околната среда и водите Нено Димов с кметовете на Каварна, Балчик и Шабла, представители на инициативния комитет „Да спасим Добруджа“ и засегнатите браншови организации по повод възникналото напрежение за защитена зона „Комплекс Калиакра“, която се проведе във Варна. Целта на срещата бе да бъде обсъдена ситуацията, възникнала след осъдителното решение срещу България на Съда на Европейския съюз и да се постигне възможно най-правилно решение за всички страни и за държавата.  В преговори между различните страни в казуса около „Комплекс Калиакра“ може да се намери решение, което да защити интересите и на данъкоплатците, и на собственици на имоти, попадащи в забранителното решение по „Натура 2000“ на Съда на Европейския съюз, посочи министър-председателят Бойко Борисов. Той заяви, че страната ни е осъдена и в момента не става въпрос да се приема нещо, а да се намери решение, което да не увреди ничии интереси. Премиерът предложи във вторник в 11.00 часа в Министерския съвет да се проведе ново обсъждане, но този път и с участието на екоорганизациите. Министър-председателят заяви, че ще продължи да се търси съдействие от Европейската комисия и допълни, че със сигурност ще се наложи засегнатите собственици на земи, попадащи в защитената зона, да бъдат компенсирани чрез механизми на държавата и Европейския съюз. Министърът на околната среда и водите Нено Димов запозна присъстващите с историята на казуса, който датира от 2002 година. Заповедта, която въведе забрани за определени дейности на територията на природно местообитание 62СО Понто-сарматски степи от защитена зона „Комплекс Калиакра“, част от европейската мрежа Натура 2000, е издадена след преговори на министър Димов с Европейската комисия във връзка с осъдително решение на Съда на Европейския съюз срещу България по казуса \"Калиакра\". По думите му целта на преговорите с Европейската комисия е била да се ограничат максимално щетите от недалновидни управленски решения, взети от правителството на Тройната коалиция и министър Джевдет Чакъров. Постигнатото споразумение с ЕК е, за да не се налагат финансови санкции и милиони загуби за България, включително чрез премахване на съществуващи обекти. Министър Димов подчерта, че диалогът със заинтересованите страни, който ще започне във вторник, ще продължи до намирането на решения, които да защитят гражданите и тяхната частната собственост, и уточни, че обявяването на „Комплекс Калиакра“ за защитена местност все още не е влязло в сила.  \r\nКметът на Каварна Нина Ставрева благодари на министър-председателя за организираната среща и за бързата реакция от негова страна. Присъстващите представители на гражданската инициатива „Да спасим Добруджа“ обясниха на премиера Бойко Борисов, че са притеснени, защото изкарват прехраната си чрез земите, които попадат в зоната на защитената местност. Те са били информирани за промените в последния момент и са защитили интересите си на собственици. Присъстващите изразиха увереност, че след започване на разговорите във вторник, ще бъдат взети конкретни решения. \r\nПо-късно премиерът Бойко Борисов проведе работна среща в община Варна, организирана от кмета Иван Портних. В срещата участваха представители на кабинета и президентът на КНСБ Пламен Димитров. Премиерът обяви, че правителството ще подпомогне Варна за разрешаване на инфраструктурни проблеми, които към момента не позволяват на града да се развива. Той подчерта, че Варна заслужава перспектива. Градът има и други дейности, освен туризма, посочи Борисов. Той припомни думи на кмета, че от 30 години не е правено нищо, за да се облекчи трафикът във Варна, и съобщи, че правителството предлага две мерки в това отношение – разширяване с две допълнителни ленти и с две локални платна на централния транзитен булевард, който свързва входа на града и аерогарата, както и нова пътна отсечка, която да облекчи движението от и към пристанището. Финансирането ще бъде от бюджета и от ЕИБ, а дали изпълнението ще се организира от АПИ или от общината, зависи от общинския съвет във Варна, посочи Борисов. Приоритетни за правителството са също ремонтът на Математическата гимназия и изграждането на трета пречиствателна станция за отпадъчни води. Борисов подчерта, че съществуват още много проекти, които се нуждаят от финансиране, а в същото време се пилеят пари за ликвидиране на щети от недалновидни решения на предишни правителства. Той даде примери със зоните по „Натура 2000“, плащанията за АЕЦ „Белене“ и американските централи, както и приватизационната сделка за „Полимери“ – Девня, която определи като грабеж. Според него новият антикорупционен орган трябва да започне с разследванията си оттук и да стигне до НДК.", "date": "2017.08.07", "title": "Премиерът Бойко Борисов свиква във вторник среща за решаване на проблемите около защитена зона \"Комплекс Калиакра\" (ОБЗОР)"}
{"url": "http://www.focus-news.net/news/2017/08/07/2423254/afp-valna-ot-haityanski-imigranti-v-kanada.html", "text": "Засилва се напливът на хаитянски имигранти към Канада, предава AFP.\r\nТова се случва, тъй като те се страхуват, че САЩ ще ги експулсира.\r\nНа един от граничните пунктове в Квебек, федералната полиция издигна шатра, за да проверява идентичността на имигрантите, които пристигат пеша.\r\nПовече от 100 души прекосиха границата в неделя, докато 50 други изчакаха да бъдат регистрирани от канадските власти.\r\nПовечето са хаитяни, но има и хора от Йемен и Сомалия.\r\nНа граничния пункт в Лаколе преминават средно между 450 до 700 имигранти седмично.\r\nПремиерът Джъстин Трюдо обеща, че Канада ще вземе мерки, за да се справи с изникналата ситуация. Симеон Миланов", "date": "2017.08.07", "title": "AFP: Вълна от хаитянски имигранти в Канада"}
{"url": "http://www.focus-news.net/news/2017/08/07/2423255/the-independent-chikago-shte-sadi-administratsiyata-na-prezidenta-tramp-zaradi-ogranichavaneto-na-sredstvata-za-gradovete-ubezhishta.html", "text": "Чикаго планира да съди администрацията на президента Тръмп, заради заплахите й, че ще ограничи финансирането на „градовете убежища“, предава The Independent .\r\nКметът на Чикаго Рам Еманюел обяви решението си на пресконференция.\r\n„Чикаго няма да позволи фундаменталните права на гражданите му, да бъдат нарушение. Чикаго никога няма да премахне статута си на гостоприемен град“, заяви той.\r\nГлавният прокурор Джеф Сешънс наскоро каза, че Министерството на правосъдието ще задържи средства за т.нар. „градове убежища“, които отказват да изпълняват федералните решения за ограничаване на имиграцията.\r\nМинистерството на правосъдието настоява тези градове да дадат достъп на имиграционните агенции до затворите си,  както и да започнат да предоставят 48-часови известия преди да пускат заподозрени за нарушаване на имиграционните закони. Симеон Миланов", "date": "2017.08.07", "title": "The Independent: Чикаго ще съди администрацията на президента Тръмп, заради ограничаването на средствата за „градовете убежища“"}
{"url": "http://www.focus-news.net/news/2017/08/07/2423256/reuters-ek-iska-velikobritaniya-da-prodalzhi-da-plashta-na-es-do-2020-godina.html", "text": "Великобритания ще продължи да плаща по дългосрочни програми на Европейския съюз до 2020 година, дори след като осъществи Брекзит, заяви еврокомисарят Гюнтер Йотингер, цитиран от Reuters .\r\nГюнтер Йотингер каза, че Великобритания е задължена да уважи ангажиментите, които е поела по дългосрочните програми, преди референдума за Брекзит.\r\n„В резултат, Лондон ще трябва да прехвърля средства към Брюксел поне до 2020 година“, заяви той.\r\nНапускането на Обединеното кралство ще отвори дупка от финансова дупка от 10 милиарда в ЕС, каза той.  Симеон Миланов", "date": "2017.08.07", "title": "Reuters: ЕК иска Великобритания да продължи да плаща на ЕС до 2020 година"}
{"url": "http://www.focus-news.net/news/2017/08/07/2423257/tass-sergey-lavrov-shte-obsazhda-vaprosite-na-sigurnostta-po-vreme-na-sreshtata-na-asean.html", "text": "Руският външен министър Сергей Лавров продължава работното си посещение в Манила, предава ТАСС . В понеделник руският първи дипломат ще вземе участие в срещата на външните министри на страните от АСЕАН, както и в сесията по сигурността на организацията.\r\nНакрая той ще вземе участие в министерската среща Русия – АСЕАН.\r\nНа тези срещи, той ще повдига въпроси от международно значение, като ситуацията в Сирия, Украйна и Корея. Симеон Миланов", "date": "2017.08.07", "title": "ТАСС: Сергей Лавров ще обсъжда въпросите на сигурността по време на срещата на АСЕАН"}
{"url": "http://www.focus-news.net/news/2017/08/07/2423258/petima-dushi-postradaha-sled-kato-avtomobilat-im-propadna-v-stramno-dere-kray-hizha-zagaza-v-pirin-planina-obzor.html", "text": "Петима души пострадаха след като автомобилът им пропадна в стръмно дере край хижа „Загаза“ в Пирин планина. Пътният инцидент е станал на 5 август, малко след 22.30 часа. В особено трудни условия е предприета продължителна спасителна акция с участието на полицейски и спасителни екипи, както и местни хора. Ранените са на възраст между 25 и 30 години. Четирима от тях са настанени в Многопрофилна болница за активно лечение – Благоевград, като трима са с опасност за живота, а един е с по-леки наранявания. Те са с най-различни травми – фрактури в областта на главата, счупени ребра, пробит бял дроб, фрактура на черепа, фрактура на крак и откъснато ухо. Най-тежко пострадалият от петимата младежи е настанен в УМБАЛСМ „Н. И. Пирогов“. Говорителят на лечебното заведение Мария Пойразова поясни, че пациентът е докаран в болницата и изследван, след което е настанен в Неврохирургичната реанимация с тежка черепно-мозъчна травма и контузии по различни части на тялото. По думите ѝ в момента състоянието му е сериозно и за него се полагат реанимационни грижи. Продължава работата за изясняване на обстоятелствата около тежкия инцидент.", "date": "2017.08.07", "title": "Петима души пострадаха след като автомобилът им пропадна в стръмно дере край хижа „Загаза“ в Пирин планина (ОБЗОР)"}
{"url": "http://www.focus-news.net/news/2017/08/07/2423259/reuters-mrezhata-na-islyamska-darzhava-v-pakistan-e-razkrita-sled-samopriznaniyata-na-mladezh-koyto-se-opita-da-izvarshi-atentat.html", "text": "Признанията на пакистански младеж, който бе заловен мигове преди да се опита да извърши самоубийствен атентат, дадоха на властите ценна информация за екстремистката мрежа, която седи зад скорошното насилие в страната, пише Reuters .\r\nПризнанията на младежа, който се казва Усман, описват мрежа от радикални семинари и тренировки, както и тайни съоръжения, където се правят бомби, в Източен Афганистан.\r\nСтотици хора бяха убити в нападения срещу шиитското малцинство на Пакистан, пораждайки страхове, че страната може да стане арена на религиозно насииле.\r\nПакистанската полиция смята, че мрежата, за която Усман твърди, че му е помогнала да извърви двете хиляди километра пътешествие от Афганистан, помага на „Ислямска държава“ да разпространява екстремистката си пропаганда в Южна Азия.\r\nПакистанската мрежа обединява няколко известни джихадисти, които принадлежат на екстремистки групировки, казаха от полицията. \r\nВ признанието си, Усман не назовава „Ислямска държава“ директно, но полицията смята, че мрежата, която седи зад пет смъртоносни нападения в страната, е свързана с базираната в Сирия и Ирак групировка.\r\n„Ислямска държава няма формална структура в Пакистан. Тя работи на франчайз система и именно това е моделът, който е използван в Пакистан“, заяви високопоставеният полицай от Департамента за антитероризъм, Раджа Умер Хатаб.\r\nМиналата година, младежът е пристигнал в източната афганска провинция Нангархар, където американски и афгански сили за сигурност се бият с местния клон на „Ислямска държава“.\r\nУсман е родом от пакистанската долина Сват. Той заяви на разследващите, че е бил рекрутиран от брат си.\r\n„Брат ми, ми каза, че трябва да се присъединя към джихада. Да стана самоубийствен атентатор“, се казва в признанието. Младежът е напуснал дома си, заедно с по-възрастен мъж. Двамата са отишли в афганската провинция Кандахар. Оттам с мотоциклет са стигнали до отдалечения пустинен град Вадх, в южен Белуджистан, където Усман е бил обучаван. Симеон Миланов", "date": "2017.08.07", "title": "Reuters: Мрежата на \"Ислямска държава\" в Пакистан, е разкрита след самопризнанията на младеж, който се опита да извърши атентат"}
{"url": "http://www.focus-news.net/news/2017/08/07/2423260/afp-mavritanskite-grazhdani-glasuvaha-za-premahvane-na-senata.html", "text": "Мавританците гласуваха за премахване на сената си, както и промяна на националния си флаг, предава AFP.\r\nЕлекторалната комисия на страната обяви това, след като в страната се проведе референдум, иницииран от президента Мохамед Улд Азиз. \r\nАктивността на референдума бе 53,73 %, от които 85 % гласуваха „За“ промените. \r\nОт опозицията заявиха, че отхвърлят референдума като „електорален фарс“, добавяйки, че „гражданите очевидно са отхвърлили промените“.\r\nОт ООН заявиха, че „лидерите на опозиционните протести са пребивани, а някои от тях и арестувани“ по време на кампаниите против референдума. Симеон Миланов", "date": "2017.08.07", "title": "AFP: Мавританските граждани гласуваха за премахване на сената"}
{"url": "http://www.focus-news.net/news/2017/08/07/2423261/tass-sergey-lavrov-razyasni-na-reks-tilarsan-otvetnite-merki-koito-rusiya-predpriema-v-otgovor-na-amerikanskite-sanktsii.html", "text": "Руският външен министър Сергей Лавров даде подробно разяснение на американския държавен секретар Рекс Тилърсън, относно ответните мерки, които Русия предприема в отговор на американските санкции, предава ТАСС.\r\n„С Рекс Тилърсън проведохме продължителна среща. Него го интересуваше преди всичко, с това именно започна, подробностите около решенията, които бе нужно да вземем в отговор на приетия от Конгреса на САЩ закон за антируските санкции“, каза Лавров.\r\nМосква е готова за нормализация на диалога при отказ на САЩ от конфронтацията, добави Лавров. \r\nДвамата са обсъдили и ситуацията в Сирия. Русия разчита на продължение на контактите със САЩ по отношение на Сирия, във военната и политическа сфера.\r\n„Разчитам, че и по другите аспекти на сирийската ситуация, както военни, така и политически, диалогът със САЩ ще продължи“, каза Лавров. Симеон Миланов", "date": "2017.08.07", "title": "ТАСС: Сергей Лавров разясни на Рекс Тилърсън ответните мерки, които Русия предприема в отговор на американските санкции"}
{"url": "http://www.focus-news.net/news/2017/08/07/2423262/the-times-of-israel-spored-prouchvane-66-ot-izrailtyanite-smyatat-che-benyamin-netanyahu-tryabva-da-podade-ostavka-ako-bade-nameren-za-vinoven-po-obvineniyata-v-koruptsiya.html", "text": "Две трети от израилтяните смятат, че премиерът Нетаняху трябва да подаде оставка, ако бъде намерен за виновен по обвиненията за корупция, пише The Times of Israel.\r\nПовече от половината (51 %) не вярват, че премиерът е невинен, се твърди в проучването на телевизионния канал „10“.\r\nСпоред проучването, управляващата дясна партия Ликуд задържа преднината си пред опозицията, дори с Бенямин Нетаняху като лидер. Ако той остане на власт, партията би спечелила 27 места в парламента, следвана от „Ционисткия съюз“ с 22 места. Без него, Ликуд биха спечелили 31 места. Симеон Миланов", "date": "2017.08.07", "title": "The Times of Israel: Според проучване, 66 % от израилтяните смятат, че Бенямин Нетаняху трябва да подаде оставка, ако бъде намерен за виновен по обвиненията в корупция"}
{"url": "http://www.focus-news.net/news/2017/08/07/2423263/sport-konyaspor-pobedi-beshiktash-i-specheli-superkupata-na-turtsiya.html", "text": "Коняспор спечели турската Суперкупа  след победа над Бешикташ. Коняспор победиха Бешикташ с 2:1. Голове за Коняспор отбелязаха Абду Краоре и Нейч Скубич. Коняспор е вторият отбор извън Истанбул, който печели Суперкупата от 2006 година насам.", "date": "2017.08.07", "title": "Спорт: Коняспор победи Бешикташ и спечели Суперкупата на Турция"}
{"url": "http://www.focus-news.net/news/2017/08/07/2423264/the-hill-yuzhnokoreyskiyat-prezident-poiska-telefonen-razgovor-s-donald-tramp-zaradi-krizata-na-koreyskiya-poluostrov.html", "text": "Южнокорейският президент Мун Дже-ин поиска телефонне разговор с президента Доналд Тръмп, предава The Hill.\r\nИскането за телефонен разговор идва един ден след като Съвета за сигурност на ООН реши да разшири санкциите срещу Северна Корея, заради ракетните й тестове.\r\nВ момента президентът на САЩ Доналд Тръмп, е в „Национален голф клуб Тръмп“ в Ню Джърси, прекарвайки 17-дневната си работна ваканция на голф игрището си.Симеон Миланов", "date": "2017.08.07", "title": "The Hill: Южнокорейският президент поиска телефонен разговор с Доналд Тръмп, заради кризата на Корейския полуостров"}
{"url": "http://www.focus-news.net/news/2017/08/07/2423265/the-new-york-times-hilyadi-yemenski-voynitsi-uchastvat-v-operatsiya-sreshtu-al-kayda.html", "text": "Хиляди йеменски войници участват в операция, чиято цел, е да отблъсне „Ал Кайда“ от една от йеменските й твърдини, предава The New York Times.\r\nОфанзивата в провинция Шабва започна миналата седмица и включва две хиляди йеменски войници, подкрепени от десетки военни съветници от ОАЕ, както и няколко командоси от спецчастите на САЩ.\r\nТова е най-голямата военна операция срещу „Ал Кайда“ в Йемен, откакто йеменски войници в бронирани машини, с авиационна поддръжка завзеха ключов пристанищен град през април месец.\r\nОперацията е последната фаза от кампанията срещу йеменските екстремисти, която започна откакто Доналд Тръмп стана американски президент.  Тя показва, че президентът Тръмп възприема стратегията на Барак Обама, да се подкрепят местните съюзници в горещите точки като Йемен, Сомалия и Нигерия, вместо да се изпращат американски военни. Симеон Миланов", "date": "2017.08.07", "title": "The New York Times: Хиляди йеменски войници участват в операция срещу „Ал Кайда“"}
{"url": "http://www.focus-news.net/news/2017/08/07/2423266/300-dekara-iglolistna-gora-goryaha-kray-burgaskite-sela-izvorishte-mirolyubovo-i-banovo-obzor.html", "text": "Частично бедствено положение обяви кметът на Община Бургас Димитър Николов, заради разразил се пожар между селата Миролюбово, Банево и Изворище, който обхвана около 300 дка иглолистна гора. В гасенето му се включиха пожарникари, горски служители, военни и доброволци. Огънят е овладян, но дежурен екип на пожарната остава на място, за да следи обстановката. Димитър Николов увери, че няма риск за жителите на трите населени места, а от Областна управа-Бургас уточниха, че е била изпратена мобилна лаборатория, която да провери състоянието на въздуха. По официални данни замърсяване няма. Няма опасност и за увреждане на имущество и постройки. Свободен за движение на автомобили е пътят между Изворище и Миролюбово, който вчера беше затворен заради гъст дим.Агенция „Фокус“ припомня, че пожар избухна на територията на иглолистна гора между бургаските села Изворище, Миролюбово и Баново в събота малко след 12.30 часа. На място бе изпратен целият личен състав на бургаската пожарна и техниката на Югоизточното държавно предприятие, както и служители на местното горско стопанство. Действията на пожарникарите бяха затруднени заради силно пресечната местност и силния вятър. В късния следобед правителствената информационна служа съобщи, че министър-председателят Бойко Борисов е разпоредил военен вертолет да се включи в гасенето на пожара. Екипаж от състава на Военновъздушните сили излетя от авиобаза Крумово около 17.30 часа с вертолет Ми-17, за да окаже помощ на екипите на ГД „Пожарна безопасност и защита на населението“ в усилията за овладяване на огъня. Заради гъстия дим от пламъците бе ограничено движението по път III-6009 Миролюбово – Изворище, като шофьорите се движиха по обходен маршрут. На мястото на пожара от РИОСВ-Бургас бе изпратена мобилна лаборатория за изследване на въздуха, която увери, че той не е замърсен и няма опасност за здравословното състояние на хората в района. Въпреки това късно вечерта кметът на община Бургас Димитър Николов обяви частично бедствено положение. Малко по-късно той съобщи за Агенция „Фокус“, че пожарът е локализиран, но екипи на пожарната ще останат на място през цялата нощ. Димитър Николов увери, че няма риск за жителите на трите села. \r\nЦветилена СИМЕОНОВА", "date": "2017.08.07", "title": "300 декара иглолистна гора горяха край бургаските села Изворище, Миролюбово и Баново (ОБЗОР)"}
{"url": "http://www.focus-news.net/news/2017/08/07/2423267/middle-east-monitor-ot-nachaloto-na-2017-g-v-egipet-ima-254-sluchaya-na-prinuditelno-izchezvanespored-pravozashtitnitsi.html", "text": "Египетска правозащитна организация заяви, че 254 души са „изчезнали принудително“ за последните шест месеца в Египет, предава Middle East Monitor.\r\nДокато египетските власти отричат твърденията за случаи на „принудително изчезване“, правозащитници твърдят, че въпросът е „инструмент за политически интриги“.\r\nОрганизацията „Египетска координация за права и свободи“ заяви, че 254 души са изчезнали от януари до края на юни. Те призоваха за „върховенство на закона и прекратяване на тези нарушения“.\r\nЕгипет е критикуван за нарушения на човешките права, включително мъчения на пленници.\r\nЕгипетският вътрешен министър Магди Абдел Гафар заяви, че „няма такова нещо като принудително изчезване в Египет, а египетската полиция няма този израз в речника си“.Симеон Миланов", "date": "2017.08.07", "title": "Middle East Monitor: От началото на 2017 г. в Египет има 254 случая на „принудително изчезване“според правозащитници"}
{"url": "http://www.focus-news.net/news/2017/08/07/2423268/afp-politsay-e-ranen-pri-napadenie-sreshtu-ofis-na-oon-v-kolumbiya.html", "text": "Полицай бе ранен при нападение срещу мисията на ООН в Колумбия, която следи разоръжаването на бунтовниците от ФАРК, предава AFP.\r\nНападателите атакуваха мястото, където бунтовническата група, е имала склад за оръжия в градчето Калото, заявиха от полицията.\r\nВластите смятат, че зад нападението може да седи или по-малка марксистка група, която се е отцепила от „ФАРК“, или „Национално-освободителната армия“.\r\nПолицейският генерал от Каука Едгар Родригез смята, че „Национално-освободителната аримя“, е отговорна за нападението. В момента тя е единствената групировка, която продължава сраженията срещу правителството. Симеон Миланов", "date": "2017.08.07", "title": "AFP: Полицай е ранен при нападение срещу офис на ООН в Колумбия"}
{"url": "http://www.focus-news.net/news/2017/08/07/2423269/reuters-kitay-smyata-che-krizata-na-koreyskiya-poluostrov-tryabva-da-bade-razreshena-chrez-dialog.html", "text": "Китайският външен министър Ван И приветства решението на ООН за разширяване на санкциите срещу Северна Корея, предава Reuters .\r\nВан И заяви, че е посъветвал севернокорейския външен министър да оцени резолюциите на ООН и страната му да се въздържа от нови ядрени и ракетни тестове.\r\nСпоред китайския външен министър, дипломатическите и мирни начини за разрешаване на кризата са нужни, за да се избегне напрежението и ескалирането на конфликта.\r\n„Призоваваме всички страни да вземат отговорно отношение, когато правят решения и действат“, заяви той.\r\n„Не можем да правим едно и да неглижираме друго. Санкциите са нужни, но санкциите не са крайна цел“, заяви Ван И. Симеон Миланов", "date": "2017.08.07", "title": "Reuters: Китай смята, че кризата на Корейския полуостров трябва да бъде разрешена чрез диалог"}
{"url": "http://www.focus-news.net/news/2017/08/07/2423270/bbc-venetsuelskite-vlasti-izdirvat-10-ot-uchastnitsite-v-napadenieto-sreshtu-voenna-baza.html", "text": "Венецуелските власти издирват 10 мъже, които са избягали с оръжия след нападението срещу военна база в страната, предава BBC, позовавайки се на изказване от президента Николас Мадуро.\r\nНападението в град Валенсия е било извършено от 20 души, заяви президентът на Венецуела. Двама са убити, един е ранен, а седем са арестувани.\r\nНиколас Мадуро поздрави армията за „незабавната реакция“ при отразяване на атаката в ранните часове на неделя.\r\nТой нарече инцидента „терористична атака“, извършена от „наемници“. \r\nБронирани машини и превозни средства патрулират улиците на Валенсия. В небето над околностите лети поне един хеликоптер, който издирва избягалите нападатели.\r\nСпоред президента Мадуро, нападателите са подкрепяни от опозиционни лидери, базирани в САЩ и Колумбия. Симеон Миланов", "date": "2017.08.07", "title": "BBC: Венецуелските власти издирват 10 от участниците в нападението срещу военна база"}
{"url": "http://www.focus-news.net/news/2017/08/07/2423271/tass-shvedskiyat-ministar-na-otbranata-smyata-che-chlenstvoto-na-stranata-mu-v-nato-bi-zasililo-naprezhenieto-v-regiona.html", "text": "Министърът на отбраната на Швеция Петер Хултквист счита, че страната му следва да засилва самостоятелно военния си потенциал, предава ТАСС.\r\nТой заяви пред японски медии, че евентуално влизане в НАТО само ще засили напрежението в региона.\r\n„Ако подадем заявление за встъпване в НАТО, това ще засили напрежението в региона“, изрази опасението си той, заявявайки, че такова действие би оказало влияние на Финландия, която също не е членка на Алианса.\r\n„Най-добрата стратегия сега, е да засилваме военния си потенциал на национално ниво, а също така да развиваме двустранно и многостранно взаимодействие с други страни. Никакви експерименти в сферата на стратегическата политика не са ни нужни“, каза шведският министър. Симеон Миланов", "date": "2017.08.07", "title": "ТАСС: Шведският министър на отбраната смята, че членството на страната му в НАТО би засилило напрежението в региона"}
{"url": "http://www.focus-news.net/news/2017/08/07/2423272/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бойците на „Ислямска държава“ няма да могат повече да бягат от Сирия и да извършват нападения в Европа, заяви специалният пратеник на водената от САЩ коалиция Брет Макгърк, цитиран от The Telegraph.\r\n„Терористичните бойни отряди“, които целят да създадат хаос в и разруха в Европа, няма да могат да напуснат столицата на „Ислямска държава“ Ракка, заяви Брет Макгърк.\r\n„Не толкова отдавна, това, което те биха направили, е да планират терористична атака в Ракка. Те биха обучили отряд, терористичен боен отряд, и биха го инфилтрирали, за да извърши нападения като тези в Париж или Брюксел. Това правеха, и за такива неща развиваха капацитета си. Не могат повече“, каза американският дипломат.\r\nТези изявление дойдоха след като кюрдски бойци плениха член на „Ислямска държава“, който разкри детайли относно отрядите, чиято цел е да извършат нападения на европейска територия.\r\nЕкстремистът заяви, че всеки „европеец“, който е влизал в Сирия, е получил възможността да се присъедини към бригадата „Ал Харса“, която предлага седем месеца тренировъчна програма, включително и по създаването на бомби.\r\n„Много е трудно. Ако 20 почнат да тренират, само петима завършват.След това, те се връщат в Европа, и нападат“, е заявил екстремистът.\r\n*** Бунтовници нападнаха село в северната афганистанска провинция Сар-е-Пул, убивайки 50 души, включително жени и деца, предава The Guardian.\r\nЕкстремистите са нападнали пост на силите за сигурност в областта Мирза Олан, която се намира в окръг Сайад. Те са подпалили 30 къщи, заяви говорителят на провинциалния губернатор, Забигулах Амани.\r\nТой добави, че сраженията продължават, а около 50 деца, жени и възрастни мъже повечето, от които членове на една от шиитските общности в страната, са убити.\r\n„Убити са по брутален и нехуманен начин“, каза той. Седем души на афганистанските сили за сигурност също са загинали. \r\nАфганистанските войници са успели да неутрализират седем от екстремистите.\r\nВластите заявиха, че нападателите са смесена група от талибани и бойци на „Ислямска държава“.\r\n*** Чикаго планира да съди администрацията на президента Тръмп, заради заплахите й, че ще ограничи финансирането на „градовете убежища“, предава The Independent .\r\nКметът на Чикаго Рам Еманюел обяви решението си на пресконференция.\r\n„Чикаго няма да позволи фундаменталните права на гражданите му, да бъдат нарушение. Чикаго никога няма да премахне статута си на гостоприемен град“, заяви той.\r\nГлавният прокурор Джеф Сешънс наскоро каза, че Министерството на правосъдието ще задържи средства за т.нар. „градове убежища“, които отказват да изпълняват федералните решения за ограничаване на имиграцията.\r\nМинистерството на правосъдието настоява тези градове да дадат достъп на имиграционните агенции до затворите си,  както и да започнат да предоставят 48-часови известия преди да пускат заподозрени за нарушаване на имиграционните закони.\r\n***Полша обяви, че е готова да приема мигранти от Европа, но не и от Африка или Близкия изток, предава Daily Express.\r\nПрез 2015 година, страните от ЕС приеха план за релокацията на 160 хиляди мигранти от бежанските лагери в Италия и Гърция.\r\nВъншният министър на Полша Витолд Вашчински заяви, че релокацията на тези мигранти нарушава европейските споразумения.\r\n„Полша е отворена за миграция. Тази година например издадохме 1,267,000 визи за украинци. Половината от тях са за работа“, каза той.\r\n„Отворени сме не само за миграция от Украйна, но и от Беларус, както и други страни. Не искаме да участваме в задължителния процес на релокация на мигранти от Близкия изток и Африка. Не искаме да изпълним решението на Европейския съюз, взето през септември 2015 година“, каза полският външен министър.\r\nПрез юни Европейската комисия започна процес срещу Полша, Чехия и Унгария, заради нежеланието им да приемат мигранти.  Управляващите в Полша заявиха, че са „доволни“ от съдебните действия срещу тях.", "date": "2017.08.07", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/08/07/2423273/protestirashtite-v-asenovgrad-blokiraha-iztsyalo-patya-za-smolyan-i-asenova-krepost-za-okolo-20-minuti-obzor.html", "text": "Асеновград. Протестиращите в Асеновград блокираха изцяло пътя за Смолян и Асенова крепост за около 20 минути. Група протестиращи от около 30 души се събраха за протестно шествие срещу насилието и незаконно пребиваващите в Асеновград цигани. Шествието потегли малко след 20.00 часа, предвождано от полицейска патрулка. Протестиращите първоначално блокираха главния път за Смолян, а след това и обходния маршрут. Заради блокадата стотици автомобили и в двете посоки бяха принудени да изчакат. Водачите бяха изнервени, защото бързаха да се приберат, а протестиращите се обърнаха към тях с викове: „Елате при нас“. Лозунгите, които скандираха бяха: „Българи, юнаци“, „Сърце, душа за България“. След блокадата на пътя гражданите се отправиха към площада, където бе крайната точка на протестното шествие. \r\nПреди протестното шествие на място дойде и вицепремиерът Валери Симеонов, който дебатира с протестиращите свършеното до момента от Общината и държавата. Гражданите твърдяха, че направеното не е ефективно и не се усеща в града. Според тях всичко, което се говори, е „замазване на очите“, а циганите продължават да живеят по същия начин. Някои от протестиращите настояха за законодателни промени. Вицепремиерът Валери Симеонов заяви пред журналисти, че е дошъл да се срещне с хората, тъй като на миналия протест е имало плакати, насочени към него: „Вие обещахте“.  Той заяви, че всичко, което е обещал, е изпълнено и добави, че в циганската махала е осигурено 24-часово полицейско присъствие, което продължава и в момента. Симеонов коментира, че върви описване и премахване на незаконни постройки и уточни, че до момента са премахнати 16 и са подготвени документите за още 17. Вицепремиерът допълни, че процесите на описване и установяване на незаконно пребиваващите продължават. Той коментира, че само четири лица са регистрирани в циганската махала в Асеновград от началото на протестите досега. Той поясни, че общо 181 са новорегистрираните в Асеновград с четирите случая в циганската махала. По повод опасенията на протестиращите, че незаконно пребиваващи получават дори помощи, Симеонов уточни, че според справката, която сам е направил от 10 хил. живеещи в циганската махала „Лозница“, одобрени за помощи са само 463. Той поясни, че всяко лице получава помощи срещу нотариален акт. Симеонов обърна внимание, че е осигурена и охрана за тренировките на децата от отбора по кану-каяк. Той добави също, че със заповед е прекратено къпането в язовир „40-те извора“ и че се подготвя изграждането на полицейски участък в циганската махала, като до 20 дни той трябва да заработи. От своя страна директорът на ОДМВР – Пловдив старши комисар Атанас Илков също разговаря с протестиращите и ги информира, че от вчера е обявен нов конкурс за назначаване на служители в управлението на полицията в Асеновград за още 9 места. По думите му те ще бъдат разпределени в квартал „Лозница“. Той поясни, че до момента там има назначени вече 3-ма служители, които са на курс. Ст. Комисар Илков уточни, че сградата за полицейско управление е подсигурено.", "date": "2017.08.07", "title": "Протестиращите в Асеновград блокираха изцяло пътя за Смолян и Асенова крепост за около 20 минути (ОБЗОР)"}
{"url": "http://www.focus-news.net/news/2017/08/07/2423274/interfaks-polskoto-vanshno-ministerstvo-zayavi-che-mezhdunarodnite-zakoni-ne-zashtitavat-savetskite-pametnitsi.html", "text": "Международните закони не защитават съветските паметници от демонтиране, заяви полският външен министър Витолд Вашчински, предава Интерфакс.\r\n„Ако тези паметници са на гробище, те са под защита. Ако не са, тогава защо да ги ценим? Никакви международни закони или двустранни съглашения не защитават подобни паметници“, каза полският външен министър.\r\nАгенция „Фокус“ припомня, че по-рано полският парламент прие поправка в законите, която предвижда възможността за премахване на паметници, включително тези на Съветската армия.  Симеон Миланов", "date": "2017.08.07", "title": "Интерфакс: Полското външно министерство заяви, че международните закони не защитават съветските паметници"}
{"url": "http://www.focus-news.net/news/2017/08/07/2423275/daily-sabah-turtsiya-mozhe-da-mahne-zabranata-na-uikipediya-ako-saytat-mahne-nezhelatelno-sadarzhanie-i-pozvoli-na-turski-redaktori-da-nanasyat-korektsii.html", "text": "Забраната на свободната онлайн енциклопедия „Уикипедия“ може да бъде вдигната от Турция, ако сайтът изпълня турските искания, предава Daily Sabah .\r\nМинистърът на телекомуникациите на Турция Ахмет Арслан заяви, че сайтът ще стане достъпен в Турция, когато турските искания бъдат изпълнени.\r\nДостъпът до „Уикипедия“ бе блокиран през април, след като сайтът отказа да сътрудничи на Анкара при премахването на съдържание, с което турските власти не съгласни. \r\nТурското Министерство на телекомуникациите заяви, че „Уикипедия“ „става информационен източник, който действа с групи, извършващи клеветническа кампания срещу Турция“.\r\nМинистър Ахмет Арслан заяви, че сайтът „не е коригирал грешките си“, и не е позволил на турски редактори да направят желаните корекции. Симеон Миланов", "date": "2017.08.07", "title": "Daily Sabah: Турция може да махне забраната на „Уикипедия“, ако сайтът махне нежелателно съдържание и позволи на турски редактори да нанасят корекции"}
{"url": "http://www.focus-news.net/news/2017/08/07/2423276/afp-vanshnite-ministri-na-severna-i-yuzhna-koreya-se-sreshtnaha.html", "text": "Външните министри на Северна и Южна Корея се срещнаха на регионалния форум на АСЕАН в Манила, предава AFP\r\nПо време на кратка среща преди вечерята на регионалния форум на АСЕАН, външният министър на Юга призова Севера да приеме предложението за диалог.\r\nСевернокорейският външен министър от своя страна заяви, че на тези предложения „им липсва искреност“.Симеон Миланов", "date": "2017.08.07", "title": "AFP: Външните министри на Северна и Южна Корея се срещнаха"}
{"url": "http://www.focus-news.net/news/2017/08/07/2423277/sport-inter-pobedi-vilyareal.html", "text": "Интер победи испанския Виляреал в контрола преди началото на сезона в Серия А. Интер победи Виляреал с 3:1. Мачът се проведе в Сан Бенедето дел Тронто. Голове за Интер отбелязаха Едер, Стеван Йоветич и Марсело Брозович.", "date": "2017.08.07", "title": "Спорт: Интер победи Виляреал"}
{"url": "http://www.focus-news.net/news/2017/08/07/2423278/the-warsaw-voice-donald-tusk-be-razpitan-otnovo-po-deloto-za-smartta-na-leh-kachinski.html", "text": "Бившият полски премиер и настоящ президент на Европейския съвет Доналд Туск, бе разпитан отново от прокуратурата за самолетния инцидент от 2010 година, когато загинаха 96 души, включително и президента Лех Качински, предава The Warsaw Voice.\r\nПреди Доналд Туск да постъпи на позицията си, лидерът на управляващата „Законност и справедливост“ Ярослав Качински заяви, че президентът на Европейския съвет, е допуснал прокуратурата да не работи по случая, както трябва. Според Ярослав Качински, Доналд Туск е направил това, тъй като се е интересувал повече от отношенията с Русия и бъдещата кариера в ЕС, отколкото от изясняването на причините за самолетната катастрофа.\r\nВсе още няма осъдени по делото. Според Туск, разпитът му е политически мотивиран. Симеон Миланов", "date": "2017.08.07", "title": "The Warsaw Voice: Доналд Туск бе разпитан отново по делото за смъртта на Лех Качински"}
{"url": "http://www.focus-news.net/news/2017/08/07/2423279/reuters-donald-tramp-e-provel-razgovor-s-yuzhnokoreyskiya-prezident-za-sanktsiite-sreshtu-severna-koreya.html", "text": "Американският президент Доналд Тръмп заяви, че е говорил с южнокорейския си колега Мун Дже-ин относно санкциите срещу Северна Корея, предава Reuters .\r\n„Току-що завърших разговора си с президента Мун от Южна Корея. Много съм щастлив и впечатлен от вота на ООН с 15:0 за санкции срещу Северна Корея“, написа Тръмп в „Туитър“.\r\nПо-рано южнокорейският президент поиска телефонен разговор с Доналд Тръмп. В момента американският президент, е на 17 дневна работна почивка. Симеон Миланов", "date": "2017.08.07", "title": "Reuters: Доналд Тръмп е провел разговор с южнокорейския президент за санкциите срещу Северна Корея"}
{"url": "http://www.focus-news.net/news/2017/08/07/2423280/afp-donald-tramp-i-yuzhnokoreyskiyat-prezident-se-saglasiha-che-severna-koreya-predstavlyava-rastyashta-zaplaha.html", "text": "Американският президент Доналд Тръмп и южнокорейският президент Мун Дже-ин се съгласиха, че Северна Корея представлява „сериозна и растяща заплаха“, предава AFP.\r\nДвамата проведоха телефонен разговор, един ден след като ООН наложи нови санкции срещу Северна Корея.\r\n„Двамата лидери потвърдиха, че Северна Корея представлява сериозна и растяща заплаха за САЩ, Южна Корея и Япония, както и повечето страни в света“, заявиха от белия дом.\r\n„Лидерите се ангажираха с пълното изпълнение на релевантните резолюции, и призоваха международната общност да направи същото“, казват от Белия дом. Симеон Миланов", "date": "2017.08.07", "title": "AFP: Доналд Тръмп и южнокорейският президент се съгласиха, че Северна Корея представлява растяща заплаха"}
{"url": "http://www.focus-news.net/news/2017/08/07/2423281/daily-express-polsha-e-gotova-da-priema-migranti-ot-evropa-no-ne-i-ot-afrika-ili-blizkiya-iztok.html", "text": "Полша обяви, че е готова да приема мигранти от Европа, но не и от Африка или Близкия изток, предава Daily Express.\r\nПрез 2015 година, страните от ЕС приеха план за релокацията на 160 хиляди мигранти от бежанските лагери в Италия и Гърция.\r\nВъншният министър на Полша Витолд Вашчински заяви, че релокацията на тези мигранти нарушава европейските споразумения.\r\n„Полша е отворена за миграция. Тази година например издадохме 1,267,000 визи за украинци. Половината от тях са за работа“, каза той.\r\n„Отворени сме не само за миграция от Украйна, но и от Беларус, както и други страни. Не искаме да участваме в задължителния процес на релокация на мигранти от Близкия изток и Африка. Не искаме да изпълним решението на Европейския съюз, взето през септември 2015 година“, каза полският външен министър.\r\nПрез юни Европейската комисия започна процес срещу Полша, Чехия и Унгария, заради нежеланието им да приемат мигранти.  Управляващите в Полша заявиха, че са „доволни“ от съдебните действия срещу тях.   Симеон Миланов", "date": "2017.08.07", "title": "Daily Express: Полша е готова да приема мигранти от Европа, но не и от Африка или Близкия изток"}
{"url": "http://www.focus-news.net/news/2017/08/07/2423282/pregled-na-mezhdunarodnite-novini-do-6-chasa-agentsiya-fokus.html", "text": "Все още има няколко пожара в община Македонски брод.\r\nЦентърът за управление на кризите съобщи, че около село Брест гори суха трева, дъбова шума и друга растителност. Въпреки това, пожарът е под контрол.\r\nПод контрол, е и пожарът в село Могилец. Оттам той се разпространява към землището на село Модрище, където гори суха трева и ниско стеблена шума. Властите заявиха, че няма опасност пожарът да се разпространи към населеното място, тъй като река Треска, е природно препятствие за пожара. Все още активни са пожарите в Дреново, Горна Якупица, Горно Яболчище и други селски землища.\r\nВластите твърдят, че пожарите са под контрол, но поради високите температури, не изключват възможността от нови огнени стихии.\r\n*** Бойците на „Ислямска държава“ няма да могат повече да бягат от Сирия и да извършват нападения в Европа, заяви специалният пратеник на водената от САЩ коалиция Брет Макгърк.\r\n„Терористичните бойни отряди“, които целят да създадат хаос в и разруха в Европа, няма да могат да напуснат столицата на „Ислямска държава“ Ракка, заяви Брет Макгърк.\r\n„Не толкова отдавна, това, което те биха направили, е да планират терористична атака в Ракка. Те биха обучили отряд, терористичен боен отряд, и биха го инфилтрирали, за да извърши нападения като тези в Париж или Брюксел. Това правеха, и за такива неща развиваха капацитета си. Не могат повече“, каза американският дипломат.\r\nТези изявление дойдоха след като кюрдски бойци плениха член на „Ислямска държава“, който разкри детайли относно отрядите, чиято цел е да извършат нападения на европейска територия.\r\nЕкстремистът заяви, че всеки „европеец“, който е влизал в Сирия, е получил възможността да се присъедини към бригадата „Ал Харса“, която предлага седем месеца тренировъчна програма, включително и по създаването на бомби.\r\n„Много е трудно. Ако 20 почнат да тренират, само петима завършват.След това, те се връщат в Европа, и нападат“, е заявил екстремистът.\r\n*** Бунтовници нападнаха село в северната афганистанска провинция Сар-е-Пул, убивайки 50 души, включително жени и деца.\r\nЕкстремистите са нападнали пост на силите за сигурност в областта Мирза Олан, която се намира в окръг Сайад. Те са подпалили 30 къщи, заяви говорителят на провинциалния губернатор, Забигулах Амани.\r\nТой добави, че сраженията продължават, а около 50 деца, жени и възрастни мъже повечето, от които членове на една от шиитските общности в страната, са убити.\r\n„Убити са по брутален и нехуманен начин“, каза той. Седем души на афганистанските сили за сигурност също са загинали. \r\nАфганистанските войници са успели да неутрализират седем от екстремистите.\r\nВластите заявиха, че нападателите са смесена група от талибани и бойци на „Ислямска държава“.\r\n*** Саудитска Арабия, която е основният поддръжник на сирийските бунтовници заяви, че все още подкрепя международното споразумение за бъдещето на Сирия според, което президентът Башар Асад няма място в преходния период.\r\nМинистерството на външните работи на Саудитска Арабия отхвърли твърденията, че Риад обмисля политически преход с първа фаза, в която Асад остава на власт.\r\n„Позицията на кралството за сирийската криза, е твърда и базирана на комюникето от Женева, както и резолюция 2254 на Съвета за сигурност на ООН, която предвижда формирането на преходен орган, който ще управлява страната“, казват от саудитското външно министерство.\r\n***Нападатели убиха 11 души и раниха още 18 в нигерийска църква.\r\nПричината за престъплението, е вражда между членове на местната общност.\r\nПолицията смята, че извършителите, са търсели мъж, който не се е намирал в църквата, когато се е случило нападението.\r\n„Нападателите са дошли, мислейки, че целта им, е в църквата, но по случайност, той не е бил там“, заявиха властите.\r\n*** Двама от хората, които нападнаха венецуелска военна база, са убити, а 10 други пленени.\r\nПрезидентът Николас Мадуро обяви по държавната телевизия, че въоръженото нападение, е извършено от „терористи“.\r\nС това изказване се променя броят на пострадалите, който преди това бе определен на един човек от генерал Хесус Суарез Чурио.\r\n*** Великобритания ще продължи да плаща по дългосрочни програми на Европейския съюз до 2020 година, дори след като осъществи Брекзит, заяви еврокомисарят Гюнтер Йотингер.\r\nГюнтер Йотингер каза, че Великобритания е задължена да уважи ангажиментите, които е поела по дългосрочните програми, преди референдума за Брекзит.\r\n„В резултат, Лондон ще трябва да прехвърля средства към Брюксел поне до 2020 година“, заяви той.\r\nНапускането на Обединеното кралство ще отвори дупка от финансова дупка от 10 милиарда в ЕС, каза той.\r\n*** Признанията на пакистански младеж, който бе заловен мигове преди да се опита да извърши самоубийствен атентат, дадоха на властите ценна информация за екстремистката мрежа, която седи зад скорошното насилие в странат..\r\nПризнанията на младежа, който се казва Усман, описват мрежа от радикални семинари и тренировки, както и тайни съоръжения, където се правят бомби, в Източен Афганистан.\r\nСтотици хора бяха убити в нападения срещу шиитското малцинство на Пакистан, пораждайки страхове, че страната може да стане арена на религиозно насииле.\r\nПакистанската полиция смята, че мрежата, за която Усман твърди, че му е помогнала да извърви двете хиляди километра пътешествие от Афганистан, помага на „Ислямска държава“ да разпространява екстремистката си пропаганда в Южна Азия.\r\nПакистанската мрежа обединява няколко известни джихадисти, които принадлежат на екстремистки групировки, казаха от полицията. \r\nВ признанието си, Усман не назовава „Ислямска държава“ директно, но полицията смята, че мрежата, която седи зад пет смъртоносни нападения в страната, е свързана с базираната в Сирия и Ирак групировка.\r\n„Ислямска държава няма формална структура в Пакистан. Тя работи на франчайз система и именно това е моделът, който е използван в Пакистан“, заяви високопоставеният полицай от Департамента за антитероризъм, Раджа Умер Хатаб.\r\nМиналата година, младежът е пристигнал в източната афганска провинция Нангархар, където американски и афгански сили за сигурност се бият с местния клон на „Ислямска държава“.\r\nУсман е родом от пакистанската долина Сват. Той заяви на разследващите, че е бил рекрутиран от брат си.\r\n„Брат ми, ми каза, че трябва да се присъединя към джихада. Да стана самоубийствен атентатор“, се казва в признанието. Младежът е напуснал дома си, заедно с по-възрастен мъж. Двамата са отишли в афганската провинция Кандахар. Оттам с мотоциклет са стигнали до отдалечения пустинен град Вадх, в южен Белуджистан, където Усман е бил обучаван.\r\n*** Хиляди йеменски войници участват в операция, чиято цел, е да отблъсне „Ал Кайда“ от една от йеменските й твърдини.\r\nОфанзивата в провинция Шабва започна миналата седмица и включва две хиляди йеменски войници, подкрепени от десетки военни съветници от ОАЕ, както и няколко командоси от спецчастите на САЩ.\r\nТова е най-голямата военна операция срещу „Ал Кайда“ в Йемен, откакто йеменски войници в бронирани машини, с авиационна поддръжка завзеха ключов пристанищен град през април месец.\r\nОперацията е последната фаза от кампанията срещу йеменските екстремисти, която започна откакто Доналд Тръмп стана американски президент.  Тя показва, че президентът Тръмп възприема стратегията на Барак Обама, да се подкрепят местните съюзници в горещите точки като Йемен, Сомалия и Нигерия, вместо да се изпращат американски военни.\r\n***Венецуелските власти издирват 10 мъже, които са избягали с оръжия след нападението срещу военна база в страната.\r\nНападението в град Валенсия е било извършено от 20 души, заяви президентът на Венецуела. Двама са убити, един е ранен, а седем са арестувани.\r\nНиколас Мадуро поздрави армията за „незабавната реакция“ при отразяване на атаката в ранните часове на неделя.\r\nТой нарече инцидента „терористична атака“, извършена от „наемници“. \r\nБронирани машини и превозни средства патрулират улиците на Валенсия. В небето над околностите лети поне един хеликоптер, който издирва избягалите нападатели.\r\nСпоред президента Мадуро, нападателите са подкрепяни от опозиционни лидери, базирани в САЩ и Колумбия.\r\n***Полша обяви, че е готова да приема мигранти от Европа, но не и от Африка или Близкия изток.\r\nПрез 2015 година, страните от ЕС приеха план за релокацията на 160 хиляди мигранти от бежанските лагери в Италия и Гърция.\r\nВъншният министър на Полша Витолд Вашчински заяви, че релокацията на тези мигранти нарушава европейските споразумения.\r\n„Полша е отворена за миграция. Тази година например издадохме 1,267,000 визи за украинци. Половината от тях са за работа“, каза той.\r\n„Отворени сме не само за миграция от Украйна, но и от Беларус, както и други страни. Не искаме да участваме в задължителния процес на релокация на мигранти от Близкия изток и Африка. Не искаме да изпълним решението на Европейския съюз, взето през септември 2015 година“, каза полският външен министър.\r\nПрез юни Европейската комисия започна процес срещу Полша, Чехия и Унгария, заради нежеланието им да приемат мигранти.  Управляващите в Полша заявиха, че са „доволни“ от съдебните действия срещу тях.  \r\n***Министърът на външните работи на Русия Сергей Лавров, е предложил на американския си колега Рекс Тилърсън, да проведат деполитизиран диалог за ракетите със среден и голям обсег.\r\nСпоред Сергей Лавров, алтернатива на диалога между двете държави по този въпрос, няма.\r\n„Говорихме, че е необходимо да започнем прагматичен и деполитизиран диалог по въпроса за ракетите със среден и голям обсег“, каза руският външен министър. \r\nДържавният секретар на САЩ и Сергей Лавров са засегнали и темите за Сирия и Корея.\r\nАгенция „Фокус“ припомня, че още от времето на СССР, Вашингтон и Москва водят диалог за ограничаването на ядрените оръжия в Европа. Двете страни имат подписани споразумения по този въпрос.\r\n***Гръцките власти заявиха, че горският пожар на остров Китера, продължава да се разраства.\r\nЗасега няма засегнати домове, но кметът на Китера Ефстратиос Хархалакис заяви, че пожарът е унищожил 1,500 хектара горска и земеделска земя. Четири села и манастир са евакуирани.\r\nОт противопожарната служба не потвърдиха щетите, но казаха, че силните ветрове, хълмистият терен и лесно запалимата растителност, правят трудно спирането и контролирането на пожара.\r\nНад 200 пожарникари се борят с огнената стихия. Всички налични хеликоптери и самолети за гасене на пожари, участват.", "date": "2017.08.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/08/07/2423283/afp-reks-tilarsan-zayavi-che-svetat-e-obedinen-s-tsel-razorazhavaneto-na-severna-koreya.html", "text": "Държавният секретар на САЩ Рекс Тилърсън похвали, решението на Съвета за сигурност на ООН да се наложат санкции на Северна Корея, предава AFP. Според него това показва, че световните сили са обединени зад идеята за денуклеаризиран Корейски полуостров\r\nГоворейки пред журналисти на форума за сигурност в Манила, първият дипломат на Вашингтон заяви, че режимът на Ким Чен-ун трябва да прекрати изпитанията на балистични ракети, ако иска да води диалог със САЩ. Симеон Миланов", "date": "2017.08.07", "title": "AFP: Рекс Тилърсън заяви, че светът е обединен с цел разоръжаването на Северна Корея"}
{"url": "http://www.focus-news.net/news/2017/08/07/2423284/afp-reks-tilarsan-zayavi-che-ruskata-namesa-v-amerikanskite-izbori-budi-seriozno-nedoverie.html", "text": "Държавният секретар на САЩ Рекс Тилърсън заяви на руския си колега Сергей Лавров, че намесата на Москва в американските избори, буди „сериозно недоверие“ между двете страни, предава AFP.\r\nСлед срещата си със Сергей Лавров на регионалния форум на АСЕАН, Тилърсън каза, че е предупредил руския си колега, че Вашингтон може да вземе ответни мерки заради намаляването на американския дипломатически щат в Москва. Симеон Миланов", "date": "2017.08.07", "title": "AFP: Рекс Тилърсън заяви, че руската намеса в американските избори буди „сериозно недоверие“"}
{"url": "http://www.focus-news.net/news/2017/08/07/2423285/reuters-sasht-i-yuzhna-koreya-se-saglasiha-da-prilozhat-vazmozhno-nay-golyam-natisk-sreshtu-severna-koreya.html", "text": "Южнокорейският президент Мун Дже-ин и американския й колега Доналд Тръмп се съгласиха да си сътрудничат по въпроса за Северна Корея, предава Reuters.\r\nДвамата се съгласиха да приложат максимален натиск срещу Северна Корея.\r\nПо време на телефонния разговор, който продължи един час, Мун Дже-ин и Доналд Тръмп заявиха, че ще продължат да си сътрудничат срещу заплахата от Пхенян, особено в областта на съвместните военни учения. Това казаха от офиса на южнокорейския президент.\r\nМун Дже-ин е заявила, че на Северна Корея трябва да й се покаже, че все още има възможност за диалог. Симеон Миланов", "date": "2017.08.07", "title": "Reuters: САЩ и Южна Корея се съгласиха да приложат възможно най-голям натиск срещу Северна Корея"}
{"url": "http://www.focus-news.net/news/2017/08/07/2423286/middle-east-monitor-iranskata-revolyutsionna-gvardiya-se-sblaska-s-kyurdski-boytsi.html", "text": "Иранската Революционна гвардия се сблъска с група бойци в северозападната част на страната, убивайки двама от тях, предава Middle East Monitor.\r\nБригаден генерал Мохамад Пакпур, който командва сухопътните сили на Гвардията заяви, че четирима от кюрдските бойци са ранени.\r\nСблъсъците са се случили в провинция Западен Азербайджан, която граничи с Турция и Ирак.\r\nДребните сражения и сблъсъци с ирански кюрди в този регион са чести.  Симеон Миланов", "date": "2017.08.07", "title": "Middle East Monitor: Иранската Революционна гвардия се сблъска с кюрдски бойци"}
{"url": "http://www.focus-news.net/news/2017/08/07/2423287/reuters-reks-tilarsan-zayavi-che-otnosheniyata-mezhdu-sasht-i-rusiya-sa-pragmatichni-a-problemite-mezhdu-dvete-strani-mogat-da-badat-razresheni.html", "text": "Държавният секретар на САЩ Рекс Тилърсън заяви, че Вашингтон иска да работи с Русия и няма смисъл да се късат връзките заради различията между двете страни, предава Reuters.\r\nСлед срещата си със Сергей Лавров, Тилърсън заяви, че Русия е показала „някакво желание“ да разговаря и намира начини за напредък, въпреки „трънливия“ въпрос за Украйна.\r\nТой добави, че американско-руските отношения са прагматични. Държавният секретар смята, че проблемите между двете страни могат да бъдат разрешени. Симеон Миланов", "date": "2017.08.07", "title": "Reuters: Рекс Тилърсън заяви, че отношенията между САЩ и Русия са прагматични, а проблемите между двете страни могат да бъдат разрешени"}
{"url": "http://www.focus-news.net/news/2017/08/07/2423288/tass-sergey-lavrov-zayavi-che-rusiya-tseni-visoko-usiliyata-na-filipinite-v-borbata-sreshtu-terorizma.html", "text": "Русия високо цени усилията на Филипините в борбата срещу тероризма и екстремизма, предава ТАСС.\r\n„Ние сме напълно съгласни с усилията, които вашата страна прилага за отстранение на заплаха от екстремизма на територията ви“, заяви Лавров на филипинският външен министър Питър Кайетано.\r\nДвамата обсъдиха реализирането на редица споразумения, подписани по време на посещението на президента Родриго Дутерте в Москва. Симеон Миланов", "date": "2017.08.07", "title": "ТАСС: Сергей Лавров заяви, че Русия цени високо усилията на Филипините в борбата срещу тероризма"}
{"url": "http://www.focus-news.net/news/2017/08/07/2423289/aktual.html", "text": "Днес ще е предимно слънчево. След обяд ще се развива купеста облачност и на отделни места, главно в Северна България, краткотрайно ще превали и прегърми. Има условия за градушки. Това съобщиха от пресцентъра на  Агенция “Пътна инфраструктура”. Вятърът ще е слаб до умерен от североизток, в северозападните райони ще се ориентира от северозапад. Температурите слабо ще се понижат, но ще остане горещо и максималните ще са между 34° и 39°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\n- за дните петък – от 17:00 часа до 20:00 часа и неделя – от 14:00 часа до 20:00 часа:\r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-5 Русе-Велико Търново;\r\n-\tпът I-9 Варна-Бургас;\r\n-\tпът II-99 Бургас-Царево.\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:  област Бургас: от км 335+000 до км 339+000 – ремонтни дейности почистване на водостоци и облицоване на окопи посока София. Стесняване на едната лента. Срок до 11.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.; при км 25+600 /местност „Боруна“/ – движение в едно платно, поради укрепване на свлачище. Ограничено е платното посока Варна. Срок до 10.09.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; движение с повишено внимание в двете посоки от км 41+000 до км 78+000, поради полагане на хоризонтална маркировка. Срок до 07.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: Сумер-Враца от км 125+500 до км 143+000 – косене на тревни площи. Стесняване на една от лентите за движение. Срок до 12.08.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: от км 93+500 до км 130+400 – монтаж и укрепване на пътни знаци. Срок до 07.08.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: Луковит-Петревене от км 140+800 до км 141+340 в гр. Луковит движение с повишено внимание поради ремонт на асфалтовата настилка. Движението се осъществява при стеснение две ленти. Движението се осъществява с повишено внимание. Срок до 25.08.2017 г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 69+832 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 10.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; полагане на хоризонтална маркировка по път Габрово-вр. Шипка /проход Шипка/ от км 155+200 до км 170+000. Движението се регулира в периода от 10:00ч. до 20:00ч. на 07.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 487+500 до км 496+260 Ветрен- Бургас – извършване на аварийни ремонтни работи от 22 ч. до 6 ч. сутрин. Движението на МПС се провежда последователно в двете пътни платна. Скоростта на движение се намаляване до 50км/ч. Срок до 10.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 11.08.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 14+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 11.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Елешница-отклонението за Якоруда-Разлог от км 8+000 до км 11+000 – косене и изсичане на храсти. Движението ще се извършва в лявата или дясната лента за движение. Срок до 11.08.2017 г.\r\n път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г. \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Ракево км 20+000 до км 25+000 - частични ремонти на асфалтовата настилка. Движение с повишено внимание. Срок до 12.08.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 14.08.2017 г.; път III-161 разклон път II-16-Лютидол км 0+000 до км 8+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1302 Пудрия-Главаци км 12+000 до км 15+700 – частични ремонти на асфалтовата настилка. Стесняване на една от лентите за движение. Срок до 12.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът IІІ-3502 Беглеж-Ъглен от км 23+900 до км 36+790 движение с повишено внимание – частични ремонти на настилката Срок до 11.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 м. Кара Тепе-Побит Камък от км 23+900 до км 33+000 – поетапно затваряне на лява и дясна лента за движение, поради частичен ремонт на пътната настилка. Срок до 07.08.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.; път ІІІ-605 Батановци-Мурено от км 10+000 до км 11+000 – ремонтни дейности на асфалтовата настилка. Движението се осъществява в една лента. Срок: 11.08.2017 г.; път ІІІ-811 Ракита-Брезник Пали Лула от км 32+000 до км 34+000 (посока Ракита – Брезник –  ремонтни дейности на асфалтовата настилка. Срок до 11.08.2017 г.; \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 10.08.2017 г. \r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Забележка: През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-867 Средногорци-Мадан от км 0+000 до км 7+300 – частични ремонти на асфалтовата настилка (заливане на фуги). МПС да се движат с повишено внимание в свободната лента, съобразно създадената организация на движение. Срок до 11.08.2017 г.;път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Гурково-Нова Загора от км 60+000 до км 63+000 – ръчно косене на храсти. Срок до 07.08.2017 г; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.07", "title": "Актуална пътна обстановка"}
{"url": "http://www.focus-news.net/news/2017/08/07/2423290/chinaorgcn-na-gratskiya-ostrov-kitera-be-obyaveno-izvanredno-polozhenie.html", "text": "На гръцкия остров Китера бе обявено извънредно положение заради бушуващите горски огньове, предава порталът China.org.cn.\r\nГръцката Гражданска защита обяви, че заради пожарите, при които бе ранен един пожарникар, е обявено извънредно положение. \r\nМестната противопожарна служба получи големи подкрепления, както от жива сила, така и от техника.\r\nПовече от 80 души, с подкрепа от 30 машини, три хеликоптера, един самолет, както и 80 войници в допълнение към десетките местни доброволци, се борят да задържат огнената стихия.\r\nВсе още няма щети по домовете на гражданите, но стотици акри земя изгоряха. \r\nНяколко селища са евакуирани като превантивна мярка.Генералният секретар на Гражданска защита Янис Капакис заяви, че до залез слънце, огънят може да бъде овладян. Симеон Миланов", "date": "2017.08.07", "title": "China.org.cn: На гръцкия остров Китера бе обявено извънредно положение"}
{"url": "http://www.focus-news.net/news/2017/08/07/2423291/predstoyashti-sabitiya-v-stranata-za-7-avgust-agentsiya-fokus.html", "text": "***\r\nОт 11.00 часа в Гербовата зала на „Дондуков“ 2 президентът Румен Радев ще удостои посланика на Федерална република Германия в България Детлеф Лингеман с орден „Стара планина“ първа степен.\r\n***\r\nОт 13.00 час в Българска телеграфна агенция ще се проведе пресконференция по повод организирането на XIII Световна среща на българските медии.\r\n***\r\nОт 13.30 часа 11 състав на Специализирания наказателен съд ще заседава по делото срещи Стоян Т., Георги Г., Костадин Т., Диавара Л., обвинени в незаконно превеждане през граница.\r\n***\r\nОт 15.00 часа 7 състав на Специализирания наказателен съд ще заседава по делото срещи Ивайло И., Производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).\r\n***\r\nОт 9.00 часа  негово преосвещенство Константийският епископ Яков ще оглави архиерейска света Литургия  в храм \"Св. Вмца Неделя\".\r\n***\r\nОт 10.00 часа в Юнашкия салон ще бъде открита благотворителна изложба на авиомодели „История на световната бойна авиация за 100 години”.\r\n***\r\nТурнир по плажен волейбол ще се проведе на Градския плаж в Каварна. \r\n***                                     \r\nОт 11.00 часа на ул. „Ян Хус“ кметът на Район “Северен” инж. Ральо Ралев ще открие нов пункт за раздаване на храна към Детска кухня “Слънчеви усмивки“.\r\n***                                     \r\nОт 13.30 часа в зала 1 на Пловдивския окръжен съд ще се гледа делото срещу Диян Г., обвинен за причиняване на смърт по непредпазливост  при управляване на автобус в Сопот. \r\n*** \r\nОт 18.00 часа в храм „Св. Възнесение Господне“ Негово Високопреосвещенство Пловдивския митрополит Николай ще отслужи Молебен канон на Пресвета Богородица – част от богослуженията през Богородичния пост. \r\n***\r\nОт 16.00 часа в Заседателна зала на Община Русе ще се състои награждаване на военнослужещи от ВМС и съвместна пресконференция с командира на ВМС, кмета на общината и областния управител на Русе. От 18.30 ще се състои концерт на Представителния духов оркестър на ВМС пред Доходното здание, а след това празнично шествие от Доходното здание до Паметника на моряка. От 19.30  ч. ще се проведе военен ритуал по полагане на венци и цветя на Паметника на моряка. От 20.00 ч. е предвидено празнично шествие от Паметника на моряка до площад „Свобода”, а от 20.30 часа ще се състои военен ритуал за отбелязване на 138-та годишнина от създаването на ВМС, спектакъл „Вълни” на Представителния духов оркестър и празнична заря на пл. „Свобода”.\r\n***\r\nОт 9.30 часа общинските съветници от ПП ГЕРБ Сливен Христо Котов и Силвия Маринова ще проведат приемни за граждани. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.", "date": "2017.08.07", "title": "Предстоящи събития в страната за 7 август (Агенция „Фокус”)"}
{"url": "http://www.focus-news.net/news/2017/08/07/2423292/predstoyashti-mezhdunarodni-sabitiya-za-7-avgust-agentsiya-fokus.html", "text": "Продължава срещата на държавите членки от АСЕАН (Асоциацията на страните от Югоизточна Азия)\r\n***  Сирийските правителствени сили напредват срещу терористичната групировка „Ислямска държава“ в северната и централната част на страната. \r\n***  Израел ще затвори местния офис на катарския телевизионен канал „Ал Джазира“.\r\n***  Кралят на Йордания Абдула II ще се срещна с палестинския президент Хахмуд Абас. \r\n***  Следене на ситуацията във Венецуела, след като група мъже в униформи обвиха започването на въстание срещу президента на страната.", "date": "2017.08.07", "title": "Предстоящи международни събития за 7  август /Агенция „Фокус“/:"}
{"url": "http://www.focus-news.net/news/2017/08/07/2423293/nimh-shte-e-predimno-slanchevo-s-maksimalni-temperaturi-mezhdu-34-i-39-vazmozhni-sa-gradushki.html", "text": "Днес ще е предимно слънчево. След обяд ще се развива купеста облачност и на отделни места, главно в Северна България, краткотрайно ще превали и прегърми. Има условия за градушки. Вятърът ще е слаб до умерен от североизток, в северозападните райони ще се ориентира от северозапад. Температурите слабо ще се понижат, но ще остане горещо и максималните ще са между 34° и 39°.  Това съобщи за Агенция \"Фокус\" Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Атмосферното налягане е близко до средното за месец август и слабо ще се повиши. Над Черноморието ще е предимно слънчево. След обяд ще се развива купеста облачност и на отделни места по Северното Черноморие ще превали и прегърми. Ще духа до умерен вятър от север-североизток. Максималните температури ще са 33-35°. Температурата на морската вода е 26-28°. Вълнението на морето ще е 1-2 бала. Над планините ще е предимно слънчево. След обяд ще се развива купеста облачност и на отделни места ще превали и прегърми. Ще духа слаб до умерен вятър от север-североизток. Максималната температура на височина 1200 метра ще е около 27°, на 2000 метра - около 20°.", "date": "2017.08.07", "title": "НИМХ: Ще е предимно слънчево, с максимални температури между 34° и 39°, възможни са градушки"}
{"url": "http://www.focus-news.net/news/2017/08/07/2423294/darzhavniyat-glava-rumen-radev-shte-udostoi-poslanika-na-germaniya-u-nas-detlef-lingeman-s-orden-stara-planina-parva-stepen.html", "text": "В Гербовата зала на „Дондуков“ 2 президентът Румен Радев ще удостои посланика на Федерална република Германия в България Детлеф Лингеман с орден „Стара планина“ първа степен. Това съобщиха от прессекретариата на държавния глава. Дипломатът ще получи висшето държавно отличие за изключително големите си заслуги за укрепването и развитието на българо-германските отношения.", "date": "2017.08.07", "title": "Държавният глава Румен Радев ще удостои посланика на Германия у нас Детлеф Лингеман с орден „Стара планина“ първа степен"}
{"url": "http://www.focus-news.net/news/2017/08/07/2423295/tass-devet-dushi-vklyuchitelno-detsa-zaginaha-pri-pozhar-v-bashkiriya.html", "text": "Девет души, в това число и пет деца, загинаха при пожар в село Угузево, Башкирия, предава ТАСС.\r\n„В резултат на произшествие, девет души, от които пет деца загинаха. Още трима души са пострадали“, се казва в изявление на руското Министерство на извънредните ситуации.\r\nПо данни на Главното управление на Министерството на извънредните ситуации, пожарът се е случил около 00:24 московско време. Пострадалите са се намирали в дървена сграда в Бирския район.  Симеон Миланов", "date": "2017.08.07", "title": "ТАСС: Девет души, включително деца загинаха при пожар в Башкирия"}
{"url": "http://www.focus-news.net/news/2017/08/07/2423296/sofiya-zabranyava-se-vlizaneto-na-avtomobili-v-uchastak-na-ul-veslets.html", "text": "От 8.00 часа на 7 август до 24.00 часа на 24 август се забраняват влизането на пътни превозни средства по ул. „Веслец“ между ул. „Св. св. Кирил и Методий“ и ул. „Веслец“ 40, съобщиха от пресцентъра на Столична община. В същия участък се закриват временно местата за паркиране. Промяната в организацията на движение сe въвежда във връзка с реконструкция на топлопроводни отклонения.", "date": "2017.08.07", "title": "София: Забранява се влизането на автомобили в участък на ул. „Веслец“"}
{"url": "http://www.focus-news.net/news/2017/08/07/2423297/asian-correspondent-asean-izleze-sas-savmestno-komyunike-protiv-kitayskata-ekspanziya-v-yuzhnokitaysko-more.html", "text": "На годишния си регионален форум Асоциацията на страните от Югоизточна Азия излезе със съвместно комюнике срещу милитаризацията и строенето на изкуствени острови в Южнокитайско море, предава Asian Correspondent .\r\nСтраните от АСЕАН призоваха за „демилитаризация и въздържане“ в Южнокитайско море.\r\nОт няколко години Китай и страните от Югоизточна Азия спорят за суверенитета и контрола над богатото на ресурси Южнокитайско море, през което минават някои от най-важните морски пътища. Симеон Миланов", "date": "2017.08.07", "title": "Asian Correspondent: АСЕАН излезе със съвместно комюнике против китайската експанзия в Южнокитайско море"}
{"url": "http://www.focus-news.net/news/2017/08/07/2423298/chastichnoto-lunno-zatamnenie-shte-bade-vidimo-ot-balgariya-tazi-vecher.html", "text": "Частичното лунно затъмнение ще бъде видимо от България тази вечер. Това съобщи за Агенция \"Фокус\" Пенчо Маркишки, физик в Института по астрономия с Национална астрономическа обсерватория при Българска академия на науките (БАН). \r\nВ нощта на 7 срещу 8 август от по-голямата част от Европа, Азия, Африка, Австралия и части от Антарктика ще може да се наблюдава частично лунно затъмнение. То ще бъде видимо от България веднага след изгрева на Луната в 20:29 ч. за София, но отначало ще се наблюдава трудно – много ниско над източния хоризонт, във все още дневното небе. На тази дата Слънцето ще залезе в 20:39 ч. за София, т. е. малко след изгрева на частично затъмнената Луна. Земната сянка ще настъпва в южната (видимо долната) част на лунния диск. Максималната фаза на явлението ще бъде в 21:20 ч. българско официално време, когато ще бъде затъмнена близо една четвърт от Луната по диаметър. За наблюдател от София тогава Луната ще бъде на височина едва 7° 23′ над югоизточния хоризонт, поради което желаещите да наблюдават явлението трябва да изберат място с нисък хоризонт в посока югоизток. Краят на затъмнението от земната сянка ще настъпи в 22:18 ч., а до 23:51 ч. Луната ще излиза от земната полусянка.", "date": "2017.08.07", "title": "Частичното лунно затъмнение ще бъде видимо от България тази вечер"}
{"url": "http://www.focus-news.net/news/2017/08/07/2423299/sliven-obshtinskite-savetnitsi-ot-pp-gerb-provezhdat-sreshti-s-grazhdani.html", "text": "Съветниците от ПП ГЕРБ – Сливен провеждат срещи с граждани. Това съобщиха от пресцентъра на ПП ГЕРБ. Откритите приемни на представителите на местния парламент се провеждат всеки понеделник. Гражданите на Сливен могат да се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. От 09.30 до 16.30 часа днес ще приемат съветниците Христо Котов и Силвия Маринова.\r\nЕто и пълния график на общинските съветници от ПП ГЕРБ – Сливен за месец август:\r\n- 7 август от 09.30 до 16.30 часа – Христо Котов и Силвия Маринова;\r\n- 14 август от 09.30 до 16.30 часа – Георги Стоянов и Живко Минчев;\r\n- 21 август от 09.30 до 16.30 часа – Георги Николаев и Димитър Митев;\r\n- 28 август от 09.30 до 16.30 часа – Димитър Павлов и Керанка Стамова.\r\nПредварително записване може да бъде направено на тел. 044/63 32 23.", "date": "2017.08.07", "title": "Сливен: Общинските съветници от ПП ГЕРБ провеждат срещи с граждани"}
{"url": "http://www.focus-news.net/news/2017/08/07/2423300/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-stolitsata.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята е от 17.00 часа. \r\nНикола ПЕТКОВ", "date": "2017.08.07", "title": "Акатист на св. Архангел Михаил ще бъде отслужен в митрополитската катедрала „Св. Неделя\" в столицата"}
{"url": "http://www.focus-news.net/news/2017/08/07/2423301/tass-kitay-i-sasht-ne-iskat-targovska-voyna-pomezhdu-si.html", "text": "Властите на Китай и САЩ не искат търговска война помежду си, тъй като това ще доведе до щети за всички страни, предава ТАСС.\r\nТова заяви китайският външен министър Ван И в кулоарите на срещата на АСЕАН в Манила.\r\n„Нито КНР, нито САЩ искат започването на търговска война, тъй като от това могат да загубят и двете страни“, каза китайският външен министър.\r\nАгенция „Фокус“ припомня, че в последните имаше напрежение между двете страни, тъй като САЩ призоваваха Китай да окаже по-активен натиск на Северна Корея за ракетната й програма. Симеон Миланов", "date": "2017.08.07", "title": "ТАСС: Китай и САЩ не искат търговска война помежду си"}
{"url": "http://www.focus-news.net/news/2017/08/07/2423302/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Елисавета Багряна“ жк. „Гео Милев“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- по ул. „Николай Коперник“ от ул. „Постоянство“ до ул. „Гео Милев“;\r\n- по ул. „Хемус“ от ул. „Николай Коперник“ до ул. „Лидице“; \r\n- по ул. „Лидице“ от ул. „Постоянство“ до ул. „Гео Милев“;\r\n- по ул. „Гео Милев“ от ул. „Николай Коперник“ до ул. „Елисавета Багряна“ и ул. „Андрей Николов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Николай Коперник“ ъгъла с ул. „Хемус“.\r\nВъв връзка с изграждане на сградно водопроводно отклонение на ул. „Царибродска“ жк. „Зона –Б-19“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Д-р Калинков“, ул. „Царибродска“, ул. „Три уши“ и ул. „Димитър Петков“;\r\n- по ул. „Царибродска“ от ул. „Д-р Калинков“ до бул. „Инж.Иван Иванов“; \r\n- бл. 6, бл.15-16.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Д-р Калинков“ ъгъла с ул. „Димитър Петков“.\r\nВъв връзка с подмяна на сградни водопроводни отклонения на ул. 58 и ул. 39 кв. „Враждебна“ се налага спиране на водоподаването от 9:30 до 18:00 часа на клиентите на „Софийска вода”, живеещи в района на:\r\n- по ул. 58 от ул. 3 до ул. 55;\r\n- ул. 39 и ул. 6. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 58 №26 и ул. 39 ъгъла с ул. 4.\r\nВъв връзка с реконструкция на уличен водопровод на ул. „Васил Левски“ с. Негован се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Индустриална“, ул. „Борис Найденов“, ул. „Езерата“, ул. „Васил Левски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Коцина махала“ ъгъла с ул. „Стефан Павлов“.\r\nВъв връзка с реконструкция на уличен водопровод на ул. „Читалищна“ с. Чепинци се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Читалищна“ от ул. „Отечество“ до ул. „Просвета“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Читалищна“ ъгъла с ул. „Отечество“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.07", "title": "\"Софийска вода\" временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/07/2423303/denyat-7-avgust-v-balgarskata-istoriya.html", "text": "През 626 г. - завършва десетдневна аварска обсада на Константинопол, в която участват славяни, българи и други народи. 1865 г. - Тодор Бурмов започва да издава в Цариград в. \"Время\". Вестникът излиза всяка събота. Последният му брой е отпечатан на 21 януари 1867 г. 1876 г. - в Букурещ започва да излиза редактираният от Стефан Бобчев политически в. \"Стара планина\". 1877 г. - по време на Руско-турската война (1877-1878 г.) започва преместването на Главната квартира на руската армия от село Тръстеник (днес град) в село Горна Студена, Търновско. 1908 г. - основани са Български конституционни клубове в Кратово и Крива Паланка. На тази дата е роден  Николай Майсторов - български художник. На 7 август умират: Илия Куртев - български обществен деец и Стоян Дринов - български писател и преводач.\r\n2001 г.\r\nВъншният министър Соломон Паси провежда среща с арабските посланици, на която заявява, че отношенията на България с арабските страни в миналото са били много по-добри, отколкото през последните години и че може да се направи много за подобряването им.\r\n2001 г.\r\nОбявено е, че безработните в България са 661 000 души, което е 19,4 % от работоспособното население.\r\n1990 г.\r\nАндрей Луканов връчва на Великото народно събрание оставката на правителството си.\r\nАндрей Луканов е български политик и държавник, 40-тият министър-председател на България (8 февруари - 22 септември 1990 г., 22 септември – 20 декември.1990 г.), министър на външнотърговските връзки (1987 г. -1989 г.). Той е член на Политбюро и секретар на ЦК на БКП (1989 г.).\r\nЗавършва Института за международни отношения в Москва (1963 г.). Работи като инспектор в отдел “Икономически, СИВ и Общ пазар” на Министерството на външните работи (1963-1965 г.). Началник отдел “Международни организации” при Министерството на външната търговия (1966-1968 г.). Първи секретар в постоянното представителство на НРБ в ООН в Женева (1969-1972 г.). От 1972 г. е заместник-министър, а от 1973 г. е първи зам.-министър на външната търговия. Председател е на Комисията за икономическо и научно-техническо сътрудничество при Министерски съвет (1976-1980 г.). Член е на Държавния съвет от 17 ноември 1989 г. Член е на председателството на ВПС и член на ВПС на БСП (2 февруари – 25 септември 1990 г.).\r\nБил е народен представител в VII, VIII и IX Народно събрание (1976-1990 г.), VII Велико народно събрание (1990-1991 г.), в XXXVI и XXXVII Обикновено народно събрание (1991-1996 г.).\r\nПо искане на Главния прокурор на Република България му е отнет депутатският имунитет, арестуван и подведен под отговорност за отпускане на кредити и безвъзмездна помощ на някои развиващи се страни. През март 1997 г. Европейският съд за правата на човека в Страсбург решава, че тези действия на прокуратурата са неоснователни. На 2 октомври 1996 г. е убит пред дома си в София.\r\n1981 г.\r\nВ околоземна орбита е изведен изкуственият спътник на Земята “Интеркосмос-България”. Институтът за космически изследвания към БАН участва в изготвянето на апаратура за следните спътници: \"Интеркосмос\"- 8, 12, 14, 19; \"Интеркосмос-България-1300\" и \"Mетеор-Природа\", \"Вертикал\" - 3, 4, 6, 7, 9 и 10, както и в изготвянето, и осъществяването на научната програма на първия и втория български космонавти на борда на \"Салют-6\" и \"Mир\", космическите станции \"Вега\", \"Aктивен\", \"Гранат\", \"Интербол\", \"Апекс\" и \"Фобос\". \r\n1962 г.\r\nБългария признава независимостта на Ямайка.\r\nЯмайка е страна, разположена на едноименния остров и на още няколко по-малки острова в Карибско море. Климатът е тропичен. Характеризира се с ураганни ветрове и чести земетресения. Растителността е вечнозелена – тропически гори и савани. Населението на страната наброява 2 540 хиляди жители.\r\nКристофор Колумб открива острова през 1494 г. и го обявява за колония на Испания. Великобритания завладява острова през 1670 г. и той е британска колония до 1962 г., когато е обявена независимостта на Република Ямайка. От 1962 г. Ямайка е член на ООН.\r\n1953 г.\r\nЦК на БКП задължава местните партийни организации да организират издирването и събирането на документи и написването на спомени от партийни дейци за \"героичната история\" на партията до 9 септември 1944 г. Тези материали трябва да се изпращат в партийния архив на ЦК на БКП.\r\n1946 г.\r\nПровежда се съдебен процес срещу главния редактор на в. \"Свободен народ\" - орган на БРСДП(о), Цветан Иванов, продължил до 13 август. Цветан Иванов е обвинен, че със статиите си разгласява клеветнически твърдения, които създават недоверие към властта. Осъден е на една година, седем месеца и 15 дни строг тъмничен затвор.\r\n1945 г.\r\nЗавършва тридесет и седмият конгрес на БРСДП, организиран от привържениците на единодействието с комунистите. Приети са нов устав и програма на партията. За главен секретар е избран Димитър Нейков, а привържениците на Коста Лулчев и Григор Чешмеджиев образуват отделна политическа сила.\r\nДимитър Манолов Нейков е политически и държавен деец. Роден е 21 май 1884 г. в Тулча. Завършва философия в Мюнхен. След завръщането си в България работи като учител. Взема дейно участие в кооперативното движение. Избиран е за председател на редица кооперации – потребителна кооперация \"Напред\" в София, спестовно-строителна кооперация \"Подслон\", на Ючбунарската популярна банка, Съюза на народните кооперативни банки и на Общия съюз на популярните банки. От 1920 г. до 1934 г. е народен представител. Той е един от ръководителите на БРСДП, в периода между двете световни войни (1918-1939 г.) е секретар на партията. Обявява се срещу обвързването на България с Германия в навечерието на Втората световна война (1939-1945 г.). Взема участие в изграждането на Отечествения фронт. Председател е на Софийския окръжен комитет на Отечествения фронт, а по-късно става член и на Националния комитет на Отечествения фронт. След 9 септември 1944 г. става министър на търговията, промишлеността и труда (1944-1946 г.). През 1946-1949 г. е подпредседател на Президиума на Великото народно събрание. Участва в състава на българската делегация на Парижката мирна конференция 1946-1947 г. От 1945 г. е главен секретар на БРСДП до вливането и в БРП (к) през 1948 г. Димитър Манолов Нейков умира на 16 февруари 1949 г.\r\n1928 г.\r\nНа 7, 11 и 30 август се изпращат британски и френски ноти против опитите на България да закупи автоматично оръжие (датски картечници), забранено по Ньойския договор (аферата \"Мадсен\"), и за борба срещу навлизането на чети на ВМРО във Вардарска Македония.\r\n1924 г.\r\nПриет е Закон за борба със скъпотията, който създава общински комисарства по продоволствието начело с Главно комисарство към МВРНЗ и установява контрол върху търговията с хранителни стоки (до юни 1925 г.).\r\n1908 г.\r\nОсновани са Български конституционни клубове в Кратово и Крива Паланка.\r\nНа 20 юли във Велес и Битоля са основани първите Български конституционни клубове от легализирани дейци на десницата на ВМОРО. На 27 юли в Солун е основан клуб и изработените от него програмни документи са приети и от останалите клубове. Подобни клубове са учредени на 31 юли в Скопие, на 2 август - в Куманово, на 5 август - в Тетово, на 6 август - в Щип, на 10 август - в Гостивар и Одрин, на 15 август - в Кочани и Сяр, на 29 август - в Цариград.\r\n1877 г.\r\nПо време на Руско-турската война (1877-1878 г.) започва преместването на Главната квартира на руската армия от село Тръстеник (днес град) в село Горна Студена, Търновско.\r\n1876 г.\r\nВ Букурещ започва да излиза редактираният от Стефан Бобчев политически в. \"Стара планина\".\r\nСтефан Бобчев основава и дълги години ръководи Дружеството на българските публицисти и писатели. Издава и редактира вестник \"Стара планина\", списание \"Юридически преглед\", списание \"Българска сбирка\" и др. Издава редица студии, сборници, трудове, по-важните от които са: \"Писма за Македония и македонският въпрос\", \"Източна Румелия\", \"Българско обичайно наказателно право\", \"Българско обичайно съдебно право\" и др. Той е един от инициаторите за създаването на Висшето училище (СУ \"Св. Климент Охридски\"). Бобчев е преподавател в него по българско и славянско право и по история на каноническото право от 1902 г. до 1927 г. По негова инициатива се създава и Балкански близкоизточен институт, в който той е директор и преподавател по съвременна политическа и социална история.\r\n1865 г.\r\nТодор Бурмов започва да издава в Цариград в. \"Время\". Вестникът излиза всяка събота. Последният му брой е отпечатан на 21 януари 1867 г.\r\nТодор Бурмов е обществен, политически и държавен деец, книжовник, член на Българското книжовно дружество (дн. БАН). Роден е през 1834 г. в село Нова махала. Завършва Киевската духовна семинария, след което става учител в Габрово. През 1860 г. заминава за Цариград. Става редактор на списание \"Български книжици\", а по-късно и на вестник \"Съветник\" и вестник \"Время\". Включва се в църковно-националната борба, като чрез редица публикации доказва правото на българския народ да има независима църква. По време на Руско-турската освободителна война (1877-1878 г.) сътрудничи на княз Черкаски в Канцеларията за гражданско управление. След Освобождението е един от най-изявените дейци на умереното русофилско крило на Консервативната партия, като редактира и нейния пръв печатен орган вестник \"Витоша\". През 1878 г. е вицегубернатор на Пловдив, а през 1879 г. - пръв губернатор на София. През 1879 г. той е първият министър-председател на България след Освобождението и едновременно министър на вътрешните работи. От 1881 г. до 1883 г. е член на Държавния съвет. Автор е на книгата \"Българо-гръцката църковна разпря\".\r\n626 г.\r\nЗавършва десетдневна аварска обсада на Константинопол, в която участват славяни, българи и други народи. Обсадата започва на 29 юли. Славяните са леко и тежко въоръжени пехотинци, чиято задача е с лодките си еднодръвки да осъществят морската обсада. След ожесточено сражение те претърпяват поражение. Хаганът нарежда да бъдат избити, което предизвиква гнева на всички славянски войници, които се оттеглят от полесражението. Хаганът е принуден да свали обсадата.На тази дата са родени:\r\n1943 г.\r\nРоден е Николай Майсторов - български художник. Завършва Художествената академия в София. Има много самостоятелни и колективни изложби в България, редица европейски страни, Америка и Азия. Много галерии и колекции в цял свят притежават негови платна.\r\n1943 г.\r\nРоден е Кирил Кавадарков - български актьор. Завършва актьорско майсторство във ВИТИЗ “Кръстьо Сарафов” (1967 г.) в класа на Методи Андонов. Работи в театъра в Толбухин (Добрич). В следващите години е част от актьорските състави на театрите във Варна, Пловдив и Пазарджик. От 1976 г. започва с участия и в Народния театър \"Иван Вазов\". През 1981 г. е удостоен със званието заслужил артист.\r\n1936 г.\r\nРоден е Стефан Цанев - български поет и драматург. Завършва журналистика в СУ “Св. Климент Охридски” (1959 г.) и драматургия в Московския кино институт (1965 г.). Работи като кореспондент на в. “Народна младеж” в Родопите и инструктор към ОК на ДКМС в Перник (1959-1960 г.). Редактор е в Студията за игрални филми (1965-1967 г.), “Театър 199”, “Театъра на окръзите” (1970-1973 г.) и в театър “София” (от 1973 г.). Член е на СБП. Негови пиеси са “Истинският Ивайло” (1963 г.), “Бунтът на статуите” (1967 г.), “Събота’23” (1971 г.), “Джуджето и седемте снежанки + 1” (1976 г.), “Носете си новите дрехи, момчета!” (1977 г.), “Единадесетият час” (1978 г.), “Процесът против богомилите” (1978 г.), “Рицарят на печалния образ” (1979 г.), “Величието и падението на Стефан Стамболов”, “Анна, Анна и Антарктида” (1978 г.), “Рицарят на печалния образ” (1978 г.), “Любовни булеварди” (1982 г.), “Животът - това са две жени” (1983 г.), “В неделя господ си почива” (1984 г.), “Най-чудното чудо” (1985 г.), “Последната нощ на Сократ” (1986 г.), “Тайната вечеря на дякона Левски” (1987 г.), “Страшният съд” (1988 г.), “Другата смърт на Жана д’Арк” (1990 г.), Параноя” (1991 г.), “Пир по време на демокрация” (1992 г.) и др. Негови стихосбирки са“Часове” (1960 г.), “Композиции” (1963 г.), “Хроники” (1965 г.), “Перигей, или най-голямото приближаване на Земята” (1967 г.), “Аз питам!” (1975 г.), “Анините приказки” (1976 г .), “Реквием” (1980 г.), “Лирика” (1983г .), “Поеми” (1984 г.), “Небесни премеждия” (1986г .), “Сезонът на илюзиите” (1988г .), “Спасете нашите души!” (1992 г .) и др. Пише романите “Мравки и богове” (2001 г.), “Моят втори живот” (2002 г .).\r\n1932 г.\r\nРоден е Христо Друмев - български юрист и културен деец. Завършва Право в Софийския университет “Св. Климент Охридски”. Работи в импресарския отдел на Българската концертна дирекция. Културен аташе е на България в Париж и Бон. Зам.-генерален директор на ДО \"Театър и музика\", директор на БКИЦ \"Витгенщайн\", Виена. От 1990 г. е генерален директор на НДК. През декември 2002 г. получава орден \"Стара планина\" I-ва степен. Капитан е на националния отбор на България по спортен бридж.\r\n1925 г.\r\nРоден е Климент Цачев - български писател. Следва право (1947-1951 г.) и българска филология (1951-1956 г.) в СУ “Св. Климент Охридски”. Работи като редактор в Радио София (1949-1950 г.), във в. “Народна младеж” (1950-1951 г.), във в. “Литературен фронт” (1953-1954 г.), “Труд” (1956 г.), сп. “Наша родина” (1958-1959 г .), “Пламък” (1965-1967 г.), “Народна култура” (1968 г.), “Профиздат” (1973 г.). Завежда отдел “Белетристика” в сп. “Пламък” (от 1975 г.). През 1955 г. работи в Румъния. Специален кореспондент на в. “Народна младеж” и в. “Литературен фронт” в Русе (1956-1958 г.). Драматург на Плевенския театър (1963 г.) и на театър “София” (1969-1970) г. Член е на СБП. Печата за първи път стихотворения във в. “Отечествен фронт” през 1945 г. Автор е на стихотворни сборници, белетристични книги и пиеси, в които преобладава нравствено-етичната тематика. Превежда от румънски език. Негови съчинения са “Стихотворения” (1948 г.), “Първи сноп” (1951 г.), “Дни и хора” (1954 г.), “Нови стихотворения” (1957 г.), “От много любов” (драма, 1958 г.), “Горчив залък” (1960 г.), “Завръщане на земята” (драма, 1963 г.), “За любовта” (1966 г.), “Момчетата станаха мъже” (1966 г.), “Наследството на бащите” (драма, 1967 г.), “Сбогуване с пролетта” (1967 г.), “Шепа пръст” (1967 г.), “Августовско безверие” (1968 г.), “Войници” (1968 г.), “Изстрел. Некролог” (пиеси, 1968 г.), “Свят широк” (1968 г.), “Благословен живот” (1971 г.), “Цената на доверието” (драма, 1971 г.), “По-просто от истина” (1973 г.), “Шест делника и един празник” (1974 г.), “Осем новели за любовта” (1976 г.), “Есенни дъждове” (1977 г.), “Имаше такава песен” (1977 г.), “Жестокост” (1978 г.), “Дом като другите” (1980 г.), “Сътворението на земята” (1980 г.) и др. Умира на 19 март 1996 г. в София.\r\n1919 г.\r\nРоден е Дако Даковски - български кинорежисьор. Завършва право в СУ \"Климент Охридски\", след това кинорежисура във ВГИК, Москва (1952 г.). Участва като доброволец в Отечествената война. Артист в студийния \"Опитен театър\" на Стефан Сърчаджиев (1939-1941 г.) и в театъра в Скопие (1941-1944 г.). Главен секретар, а в последствие и председател на Съюза на българските филмови дейци (1954-1962 г.).\r\nРежисьор е на \"Под игото\" (1952 г.), \"Неспокоен път\" (1955 г.). \"Героите на Шипка\" (1955 г.) е кино продукция със СССР, в която участва като актьор. Негови са и филмите \"Тайната вечеря на Седмаците\" (1957 г.), \"Стубленските липи\" (1960 г.), \"Калоян\" (1963 г., завършен от Юри Арнаудов). Умира на 28 януари 1962 г.На тази дата умират:\r\n1999 г.\r\nУмира Паун Христов Генов - български поет и журналист. Роден е на 15 юни 1915 г. в с. Средногорово, Старозагорско. От 1936 г. издава в. \"Младо село\". След 9 септември 1944 г. е завеждащ културния отдел на в. \"Кооперативно село\", зам.-главен редактор на в. \"Трезвеност\". Негови са съчиненията \"Нова вяра\" (1938 г.), \"Трудовата повинност\" (1945 г.), \"Владая\" (Поема, 1946 г.), очерци за К. Тодоров, Ян. Забунов, Р. Даскалов и др.\r\n1923 г.\r\nУмира Илия Куртев (И. К. Добрев) - български обществен деец, политик. Роден е на 2 юли 1858 г. в Стара Загора. Учи в родния си град и учителства там. Взема участие в Руско-турската война (1877-1878 г.), в подготовката на Съединението (1885 г.), в Сръбско-българската война (1885 г.). Уволнен е от армията през 1895 г. Председател е на дружество “Сливница”.\r\n1922 г.\r\nУмира Стоян Дринов - български писател и преводач. Роден е в Панагюрище през 1883 г. Учи в родния си град, а след това в Пазарджик. Завършва история в СУ “Св. Климент Охридски”. Работи като учител и като библиотекар в Народната библиотека. Член е на Съюза на българските писатели. Сътрудничи на списанията за деца \"Веселушка\", \"Детска радост\", \"Другарче\" и \"Светулка\", редактор е на списание \"Люлка\". Пише предимно за деца. Автор е на книгите \"Кукувица кука\" (1919 г.), \"Весели случки\" (1925 г.), \"Изворче\" (1929 г.), \"Съчинения. т. I\", (1938 г.), \"Люлка\" (1957 г.), \"Верни-неразделни\" (1964 г.), \"Хорце\" (1990 г.) и др. Превежда творби на А. С. Пушкин, М. Ю. Лермонтов, Майн Рид и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.08.07", "title": "Денят 7 август в българската история"}
{"url": "http://www.focus-news.net/news/2017/08/07/2423304/the-jerusalem-post-deset-dushi-sa-arestuvani-za-terorizam-v-zapadniya-bryag.html", "text": "Израелските сили за сигурност арестуваха десет души в Западния бряг, предава The Jerusalem Post. \r\nДевет от арестуваните са заподозрени в терористични действия срещу цивилни и военни.\r\nДвама от тях бяха задържани в Самария. Други двама в Ефрайм, един в Дейр Кадис, четирима в Текоа и един в Саир.\r\nЗаподозрените са прехвърлени за разпитване от Шин Бет (службата за вътрешна сигурност). Симеон Миланов", "date": "2017.08.07", "title": "The Jerusalem Post: Десет души са арестувани за тероризъм в Западния бряг"}
{"url": "http://www.focus-news.net/news/2017/08/07/2423305/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-vmtsa-nedelya-grad-batak.html", "text": "Архиерейска света Литургия в храм \"Св. вмца Неделя\", град Батак, с благословението на Негово високопреосвещенство Пловдивския митрополит Николай, ще оглави Негово преосвещенство Константийски епископ Яков, викарий на Пловдивския митрополит, предаде репортер на Агенция \"Фокус\". Началото е 9.00 часа. \r\nНикола ПЕТКОВ", "date": "2017.08.07", "title": "Пазарджик: Негово преосвещенство Константийският епископ Яков ще оглави архиерейска света Литургия в храм \"Св. Вмца Неделя\", град Батак"}
{"url": "http://www.focus-news.net/news/2017/08/07/2423306/der-tagesspiegel-latinoamerikanskite-demokratsii-v-kriza.html", "text": "Заплахата от пълен колапс във Венецуела принуждава гражданите й да бягат в Колумбия и Бразилия. Но и тези държави вече са изправени пред не по-малко сериозни проблеми, коментира берлинският вестник Der Tagesspiegel. \r\nЗа да бъде нормализирана ситуацията във Венецуела не трябва непременно да бъде постигнат консенсус между двете спорещи страни. Но при всички положения е необходим диалог. В тази връзка е малко вероятно на политическата конфронтация, която разтърсва южноамериканската страна, да бъде сложена точка  в близко време. \r\nПравителството на президента Николас Мадуро даде да се разбере, че не се интересува от преговори с опозицията. Ескалацията на напрежението обаче си струва - подобно на всички авторитарни режими, и този в Каракас се нуждае от врагове, за да мобилизира поддръжниците си. Практически това вече е постигнато и точно това е причината, поради която Мадуро и Социалистическата партия сега се намират на прага на установяването на диктатура. \r\nВенецуелската трагедия обаче се корени в това, че дори и опозицията не носи надежди на изстрадалите граждани. Лидерите й са част от стария политически елит в страната, който я разграбваше в периода до 1999 г. Слабостта на опозицията се подсилва и от нейното разединение - съгласие има само в желанието за провеждане на нови избори. Такива обаче едва ли ще бъдат проведени, докато Мадуро остава на власт - като се вземе предвид фактът, че военните са зад гърба му, ситуацията в страната тепърва ще се изостря. Поради тази причина мнозина венецуелци търсят спокоен и сигурен живот в съседни държави като Бразилия и Колумбия. Но и те са заплашени от ескалация на напрежението. \r\nВъпреки че Венецуела е най-ярък пример за отслабването на демокрацията в Южна Америка, Бразилия, най-гъсто населената страна в региона, също се намира в дълбока политическа криза. След инициирането на разследване на корупционния скандал с участието на държавната петролна компания Petrobras през 2014 г., бразилците откриха, че почти целия им политически и икономически елит е корумпиран.\r\nКакто във Венецуела, краят на политическата криза в Бразилия се очаква през 2018 г., когато ще бъдат проведени избори. \r\nДруг паралел е, че икономическият спад и в двата случая е предизвикан от поевтиняването на цените на петрола. Ирония на съдбата е, че правителствата на левите във Венецуела и Бразилия обвързаха своите модели на развитие с износа на суровини. Историята обаче вече е показвала многократно, че този път води до задънена улица. \r\nДруга страна в Южна Америка, която преминава през критичен период на развитие, е Колумбия. За разлика от Бразилия, тя се влияе в много по-голяма степен от икономическите бежанци от Венецуела, които пазаруват на територията й или бягат от неблагоприятните условия в страната си. Въпреки че в Колумбия не съществува остра национална криза, мирният процес с партизаните от ФАРК създава нови проблеми. Оказва се, че колумбийското правителство на президента Хуан Мануел Сантос има контрол в големите градове на страната, но в страната такъв почти отсъства. Все още доминират несправедливите условия, които някога доведоха до появата на ФАРК.\r\nВ този контекст  може да се тълкува и рекордната реколта на кока. Районите, в които се отглежда растението, използвано за производството на кокаин, се е удвоил в периода между 2013 г. и 2016 г. Въпреки че мирното споразумение предвижда унищожението на кока полетата, държавата не е направила нищо, за да даде на земеделските производители стимули за тази трансформация. Предвидена е поземлена реформа, но тя е възпрепятствана от старата олигархия. Тереза Герова", "date": "2017.08.07", "title": "Der Tagesspiegel: Латиноамериканските демокрации в криза"}
{"url": "http://www.focus-news.net/news/2017/08/07/2423307/stara-zagora-zapochva-rekonstruktsiya-na-nyakolko-ulitsi-v-kazanlak.html", "text": "Започва реконструкция на няколко улици в Казанлък. Това съобщиха от пресцентъра на Община Казанлък. Първите дейности по реконструкцията ще започнат днес по улиците „Верия“ и „Сент Ерблен“, след което работата ще продължи по улиците „Капитан Петко Войвода“ и „Кремона“. Общината моли всички жители в района своевременно да преместят автомобилите си от пътното платно на посочените места. Реконструкцията включва подмяна на съществуващите тротоари и изграждане на нови, подмяна на уличното осветление, полагане на нова асфалтова настилка и озеленяване.\r\nПреминаването към работа по проекта за обновяване на квартала стана възможно след подмяната на старата водопроводна мрежа с нова. Изграждането на водопровода в ж.к. “Изток“ е на финала – основните трасета са прекарани, извършва се свързване на новоизградения водопровод към съществуващия и изключване на старите трасета.\r\nДругата седмица започва и подготовка на терена, върху който ще бъдат изграждани двете нови междублокови пространства с премахване на стоманобетонови основи под гаражите. Строителната площадка за строително-монтажните дейности по двете зони за отдих ще бъде открита на 14 август 2017 г.\r\nПроектът, осигурен от Община Казанлък с безвъзмездна финансова помощ на стойност 5 655 048.59 лв. с ДДС, предназначени изцяло за ж.к. “Изток“ от Европейския фонд за регионално развитие - в размер на 4 806 791.31 лв. и 848 257.28 лв. - национално финансиране предвижда реконструкция и рехабилитация на четири улици, прилежащите им тротоари и осветление - ул. „Капитан Петко Войвода“, ул. „Сент Ерблен“, ул. „Верия“, ул. „Кремона“ и възстановяване на две междублокови пространства, с обособени зелени площи и места за отдих, детски и спортни площадки.\r\nОт Община Казанлък призовават жителите в ж. к. “Изток“ да проявят търпение и разбиране към предстоящите строителни дейности, за да осигурят добра работна атмосфера за фирмите – изпълнители.", "date": "2017.08.07", "title": "Стара Загора: Започва реконструкция на няколко улици в Казанлък"}
{"url": "http://www.focus-news.net/news/2017/08/07/2423308/nimh-oranzhev-kod-za-opasno-visoki-temperaturi-e-v-sila-za-tsyalata-strana.html", "text": "Оранжев код за опасно високи температури е в сила за цялата страна. Това сочи справка на сайта на Националния институт по метеорология и хидрология (НИМХ) към Българската академия на науките (БАН). От НИМХ предупреждават, че горещото време продължава. Прогнозират се опасни и особено опасни метеорологични явления. Съществува голяма вероятност за материални щети. Възможни са и човешки жертви. Високите температури могат да доведат до здравни проблеми за чувствителни и болни хора, възрастни и деца. Препоръчва се да се следят прогнозите и да се действа според съветите на властите.", "date": "2017.08.07", "title": "НИМХ: Оранжев код за опасно високи температури е в сила за цялата страна"}
{"url": "http://www.focus-news.net/news/2017/08/07/2423309/zdf-karla-del-ponte-napuska-komisiyata-na-oon-za-razsledvane-na-prestapleniyata-v-siriya.html", "text": "Бившият главен прокурор на Международния трибунал за военните престъпления в бивша Югославия Карла дел Понте напуска Комисията на ООН за Сирия, предава германският телевизионен канал ZDF.\r\nКарла дел Понте се оттегля от комисията, заради липсата на политическа воля сред членовете й, сподели Карла дел Понте пред швейцарския вестник Blick.\r\n„Не мога вече да съм част от тази комисия, която просто не прави нищо“, подчерта швейцарският адвокат, допълвайки, че ролята на органа е само едно алиби. Същевременно Карла дел Понте даде да се разбере, че военните престъпления в Сирия са много по-сериозни, отколкото са били тези в някогашна Югославия или дори в Руанда.Тереза Герова", "date": "2017.08.07", "title": "ZDF: Карла дел Понте напуска Комисията на ООН за разследване на престъпленията в Сирия"}
{"url": "http://www.focus-news.net/news/2017/08/07/2423310/denyat-7-avgust-v-svetovnata-istoriya.html", "text": "През 936 г. - Отон І Велики става германски крал. Той укрепва немския Райх и осъществява големи постъпки в посока на светското влияние в папската политика. 1316 г. - Йоан XXII (Жак Д'Юз) става 194-тият папа. През 1782 г. генерал Джордж Вашингтон създава и учредява почетния знак за военни заслуги ”Пурпурно сърце”. Отличието се дава за необикновена смелост и изключителна вярност при военна служба. 1786 г. - на този ден се поставя началото на съвременния алпинизъм. Джак Балма и Мишел Пакар покоряват връх Монблан ( 4807м.) През 1803 г. започва първото околосветско плаване на руския мореплавател Иван Крузенщерн. Негов помощник е Юрий Фьодорович Лисянски, който командва ветрохода „Нева”. 1819 г. - освободителната армия, под ръководството на Симон Боливар, побеждава испанците и освобождава Богота. 1913 г. - във Франция е въведена задължителна тригодишна военна служба. 1927 г. - принцът на Уелс и вицепрезидентът на САЩ откриват Моста на мира между Форт Ейром (Онтарио-Канада) и гр. Бъфало, САЩ. 1942 г. - по време на Втората световна война (1939-1945 г.) започва битката между САЩ и Япония за Гуадалканал. 1944 г. - генерал Дуайт Айзенхауер премества своята щаб-квартира от Лондон в Реймс (Франция). 1947 г. - завършва плаването на Тур Хейердал прекосил Тихия океан със сала “Кон-Тики”. С пресичането на океана, по време на което са изминати над 8000 морски мили, Хейердал доказва възможността полинезийските острови да са заселени с преминали по същия път жители на Америка. 1959 г. - американският сателит “Експлорър 6” е изстрелян от полигона в Кейп Канаверал и става първия спътник, изпратил снимки на Земята. 1960 г. - Фидел Кастро национализира напълно американската собственост в Куба. На тази дата е роден американския актьор Дейвид Духовни. На 7 август умира русият поет, писател  и публицист Александър Блок.\r\n2014 г.\r\nСанкции срещу Русия въвеждат САЩ, Евросъюза, Швейцария, Канада, Австралия и Япония. В икономическите контрамерки на Русия се включват всякакви стоки от САЩ, както и селскостопанска продукция от ЕС, Австралия, Канада и Норвегия.\r\n2013 г.\r\nМинистър-председателят на Чехия Иржи Руснок подава оставка на правителството.\r\n2011 г.\r\nПри сблъсъци между демонстранти и полиция в Сирия загинаха над 57 човека.\r\n1998 г.\r\nИзвършени са атентати срещу американските посолства в Найроби, Кения, и Дар Ес Салам, Танзания, в резултат на които загиват над 130 души, а над 1000 са ранени.\r\n1996 г.\r\nНАСА съобщава за открита примитивна форма на живот при изследване на метеорит, паднал на Земята преди 13 000 години. Според съобщението микроскопични форми на живот може би са съществували на Марс преди около 4 млрд. години. Съобщението е направено на пресконференция, дадена от изследователи от НАСА и представители от различни университети. Изследванията се основават на обстоен анализ на древен марсиански метеорит, на който е дадено името “Алан Хилс” или ALH 84001. Космическото тяло е открито в Антарктика през 1984 г. Според учените в състава на метеорита влизат органични съединения, които са непогрешимо доказателство за това, че някога на червената планета е имало живот. Открити са изключително малки едноклетъчни структури, които приличат в известна степен на земни бактерии. Засега не са открити следи от по-висши организми.\r\n1994 г.\r\nВ Япония се провежда Десетата международна конференция за СПИН. На нея се докладва, че от болестта са заразени 17 милиона души в целия свят. Повече от 11 000 учени, активисти и работещи в сферата на здравеопазването от 130 държави се събират в Йокохама. Конференцията включва 30 пленарни сесии, 32 кръгли маси и 580 абстрактни сесии. Това е първата международна СПИН-конференция в Азия. Като домакин на инициативата Япония демонстрира съпричастността си към световната борба с ХИВ/СПИН пандемията, като изпраща най-висшите си представители на властта. Говорители посочват, че болестта се разпространява бързо в Азия. Притесненията на учените са водещи по време на конференцията, но социално-икономическите резултати от пандемията, както и международното сътрудничество, също са ключови теми. Солидният принос от страна на неправителствени организации е оценен и насърчен в рамките на инициативата.\r\n1990 г.\r\nПартията Африкански национален конгрес на Нелсън Мандела прекратява 29-годишната си борба срещу управлението на белите, което открива пътя към официални преговори за премахване на системата на апартейд в ЮАР (политиката и правната система, въведена и поддържана от правителствата на бялото малцинство в Южноафриканската република от 1948 г. до 1990 г.).\r\nНелсън Ролихлахла Мандела е южноафрикански политик, водач на Африканския национален конгрес. От 1962 г. до 1990 г. е в затвора. Превръща се в един символите на борбата срещу апартейда. През 1993 г. получава, заедно с Фредерик де Клерк, Нобелова награда за мир. Нелсън Мандела е президент на ЮАР от 1994 г. до 1999 г.\r\n1990 г.\r\nЗапочва американската военна операция “Пустинен щит” в Саудитска Арабия.\r\nНа 2 август 1990 г. механизирана пехота и танкове на Иракската републиканска гвардия навлизат в Кувейт и установяват контрол над държавата. В отговор започва американската операция “Пустинен щит”, като целта е спиране на нахлуване в богатата на нефт територия на кувейтската съседка Саудитска Арабия. На 7 август започва разполагането на американските части. ООН осъжда иракското нападение и анексиране на Кувейт и дава ултиматум за незабавно и безусловно оттегляне на иракските сили. След неспазването на ултиматума на ООН от страна на иракския диктатор Садам Хюсейн на 17 януари 1991 г. коалиционните сили под американско командване започват въздушни удари над иракски цели. На 24 януари започва нападението на сухопътните коалиционни части, а на 27 януари столицата на Кувейт е обявена за свободна, което е причината президентът Буш да спре войната.\r\n1974 г.\r\nФренският каскадьор Филип Пети преминава по въже, опънато между двата небостъргача на Световния търговски център в Ню Йорк.\r\n1964 г.\r\nПрез август 1964 г. президентът Линдън Джонсън съобщава на Конгреса, че виетнамски катери са нападнали американския флот в Тонкинския залив. На 7 август Конгресът приема Тонкинската резолюция, която дава на Джонсън право да започне война срещу Северен Виетнам.\r\n1960 г.\r\nФидел Кастро национализира напълно американската собственост в Куба.\r\nФидел Кастро е роден на 13 август 1926 г. Завършва право в Хавана през 1950 г. Той е кубински революционер, генерален секретар на Комунистическата партия на Куба (1965 г.) и председател на Република Куба. През 1959 г. сваля режима на Фулхенсио Батиста и превръща страната в първата комунистическа държава в западното полукълбо. През 1976 г. става председател на Държавния и на Министерския съвет и президент на републиката.\r\n1960 г. \r\nКот Д`Ивоар обявява своята независимост.\r\nПрез декември 1958 г. Кот Д`Ивоар става автономна република в рамките на Френската общност в резултат на референдум, който донася статут на общини на всички членове на бившата Федерация на Френска Западна Африка, с изключение на Гвинея, която гласува против присъединяването. Кот Д`Ивоар става независима на 7 август 1960 г., като с това членството в общността отпада. Съвременната политическа история на страната е тясно свързана с личността на Феликс Уфуе Боани, първи президент на републиката и лидер на Демократичната партия. Той е един от основателите на Демократичното Африканско Представителство, водещата междутериториална политическа партия преди независимостта (партията не развива дейност само в Мавритания). Боани за първи път се появява на политическата сцена като утвърден лидер с основаването на Африканския Аграрен Синдикат през 1944 г., който спечелва по-добри условия на работа за африканските фермери. Уфуе Боани утвърждава позицията си като водеща фигура в Западна Африка с въвеждането на Кот Д`Ивоар, Нигер, Буркина Фасо и Бенин в Съвета на Съглашението, местна организация, стимулираща икономическото развитие.\r\n1959 г.\r\nАмериканският сателит “Експлорър 6” е изстрелян от полигона в Кейп Канаверал и става първия спътник, изпратил снимки на Земята.\r\n“Експлорър 6” е малък сферичен сателит, създаден да изследва поточна радиация от различни енергийни източници, галактически космически лъчи, геомагнетизъм, радиопредавания в горните слоеве на атмосферата и приливи на метеоритен дъжд. Също така апаратът тества сканиращо устройство за фотографиране на земната облачна обвивка. Сателитът е изстрелян в силно ексцентрична елиптична орбита. Четири слънчеви платна, монтирани в средата на апарата, зареждат батериите с енергия, като само три от тях успяват да се разгънат напълно. Това е причината само 63% от очакваната енергия да се доставя, като този процент с времето спада. От апарата са извлечени общо 827 часа аналогови и 23 часа дигитални данни.\r\n1947 г.\r\nЗавършва плаването на Тур Хейердал прекосил Тихия океан със сала “Кон-Тики”. С пресичането на океана, по време на което са изминати над 8000 морски мили, Хейердал доказва възможността полинезийските острови да са заселени с преминали по същия път жители на Америка.\r\n1944 г.\r\nПриета е Декларация на \"13-те\" водачи на опозицията (с комунисти) за скъсване на съюза с Германия и за възстановяване на конституционното управление.\r\n1944 г.\r\nГенерал Дуайт Айзенхауер премества своята щаб-квартира от Лондон в Реймс (Франция).\r\nДуайт Айзенхауер е американски политик и военен деец, главнокомандващ съюзническите войски по време на Втората световна война с ранг на армейски генерал. Той е 34-я президент на САЩ (1953–1961 г.). Завършва Военна академия в Уест Пойнт (1915 г.). Служи на различни места в САЩ и в чужбина. От 1922 г. заема щабни длъжности. По време на Втората световна война (от 1942 г.) командва американските войски в Европа. Той е върховен главнокомандващ на съюзните експедиционни сили в Северна Африка и Средиземноморието и съюзническите експедиционни сили в Западна Европа (от декември 1943 г.). Командва операцията \"Оверлорд\" и окупационните сили на САЩ в Германия (1945 г.). Началник-щаб на американската армия (от ноември 1945 г.). Върховен главнокомандващ въоръжените сили на НАТО (1950-1952 г.).\r\n1942 г.\r\nПо време на Втората световна война (1939-1945 г.) започва битката между САЩ и Япония за Гуадалканал. Гуадалканал е остров и част от архипелага и от островната държава Соломонови острови. Въздушното сражение, проведено край острова по време на Втората световна война между САЩ и Япония, е преломен момент във войната срещу експанзията на Япония.\r\nВ множеството ожесточени боеве американските ВМС успяват да установят почти пълно превъзходство във водите около Гуадалканал, благодарение на което увеличават числеността на войските си на острова до близо 50 000. На 7 януари 1943 г. щатската морската пехота преминава в настъпление. Японските сухопътни части не са в състояние да окажат продължителна съпротива и получават заповед за постепенна евакуация. Последният японски войник напуска острова на 7 февруари 1943 г. и битката за Гуадалканал приключва. В нея японците губят 24 600 души и общо 47 големи бойни плавателни съда – 1 самолетоносач, 2 линейни кораба, 5 крайцера и 12 ескадрени миноносеца. Американските загуби се равняват на 6700 души, 2 самолетоносача, 8 крайцера и 15 ескадрени миноносеца. След победата при Гуадалканал американският флот окончантелно овладява инициативата в акваторията на Тихия океан. Япония е принудена да се откаже от мисълта за по-нататъшно придвижване на юг.\r\n1927 г.\r\nПринцът на Уелс и вицепрезидентът на САЩ откриват Моста на мира между Форт Ейром (Онтарио-Канада) и гр. Бъфало, САЩ.\r\nПричината за построяването на моста става факта, че международният железопътен мост, построен през 1873 г., не обслужва нуждите на пешеходния и автомобилния трафик. През 1919 г. Алонсо Кларк Матър представя идеята да бъде построен мост, който да отразява сътрудничеството между САЩ и Канада. На 6 август 1925 г. строежът е одобрен, като финансирането възлиза на 4.5 млн. долара. Мостът е построен на около километър южно от международния железопътен мост. Той се състои от 5 арки над реката Ниагара. Общата дължина на съоръжението е 1 770 метра, като то се състои от 9 000 тона стомана за основите и още 800 тона за подсилване. На 13 март 1927 г. първата кола минава по моста. На 1 юли 1927 г. Мостът на мира е отворен за обществено ползване, като официалната церемония по откриването се състои на 7 август 1927 г.\r\n1913 г.\r\nВъв Франция е въведена задължителна тригодишна военна служба.\r\n1819 г.\r\nОсвободителната армия, под ръководството на Симон Боливар, побеждава испанците и освобождава Богота.\r\nСимон Боливар е латиноамерикански революционер и политик. Роден е през 1783 г. във Венецуела. Оглавява борбата за независимост на днешните Венецуела, Колумбия, Еквадор, Перу, Панама и Боливия. В определени периоди Боливар е президент на Велика Колумбия, Перу и наречената на негово име Боливия.\r\n1803 г.\r\nЗапочва първото околосветско плаване на руския мореплавател Иван Крузенщерн. Негов помощник е Юрий Фьодорович Лисянски, който командва ветрохода „Нева”.\r\nИван Фьодорович Крузенщерн е руски мореплавател, адмирал (1842 г.), член на Петербургската Академия на науките от 1806 г. Завършва Морски кадетски корпус през 1788 г. и участва в Хохландското сражение. Изучава морското дело в Англия (1793 г.). Плава на руски военни кораби в Атлантическия, Тихия и Индийския океан, след което се завръща в Кронщат (1799 г.). През 1802 г. е назначен за началник на първата руска околосветска експедиция (1803-1806 г.), в която влизат корабите “Надежда” (под негово командване) и “Нева” (с командир Ю. Ф. Лисянски). Експедицията плава в Атлантическия, Индийския и Тихия океан. Крузенщерн провежда широки океанографски и метеорологични изследвания, поставя началото на системни дълбоководни изследвания на океана. Описва част от Курилските острови, крайбрежието на остров Сахалин, Камчатка и някои японски острови. Резултатите от океанологичните и етнографските му изследвания са публикувани в тритомния труд “Пътешествия около света през 1803-1806 г. с корабите “Надежда” и “Нева”. Става инспектор (1811 г.), а по-късно директор на Морския кадетски корпус (1827-1842 г.). Публикува двутомен “Атлас на Южното море” (1823-1826 г.), съдържащ историко-географски анализ на много руски и чуждестранни източници. Крузенщерн е член-учредител на Руското географско дружество, член е на Лондонското географско дружество и на други дружества. Неговото име носят географски обекти (проливи, острови, планини, носове) в Тихия океан. Иван Фьодорович Крузенщерн умира през 1846 г.\r\n1786 г.\r\nНа този ден се поставя началото на съвременния алпинизъм. Джак Балма и Мишел Пакар покоряват връх Монблан ( 4807м.)\r\n1782 г.\r\nГенерал Джордж Вашингтон създава и учредява почетния знак за военни заслуги ”Пурпурно сърце”. Отличието се дава за необикновена смелост и изключителна вярност при военна служба. “Пурпурно сърце” първоначално представлява парче лилав плат със сърцевидна форма, поръбено със сребърна сърма, като се носи на лявата страна на униформата.\r\nОтличието е възстановено през 1932 г., като датата съвпада с 200-годишнината от раждането на Джордж Вашингтон. Медалът се присъжда на всеки служещ в армията, получил бойни рани или увреждания вследствие на службата. Кандидатите за отличието трябва да подадат молба, а между 1932 и 1942 г. са раздадени около 78 000 медала. От 1942 г. медалът вече се присъжда и на служещи във флота.\r\n1316 г.\r\nЙоан XXII (Жак Д'Юз) става 194-тия папа. Той е роден през 1245 г. в Каор. Заема папския престол до смъртта си. Учи право в Париж и Орлеан. Ръкоположен е за епископ на Авиньон през 1310 г. и кардинал-епископ на Прото през 1312 г. Обявява Людовик Баварски за еретик през 1324 г. Папа Йоан XXII е администратор и консервативен теолог относно светските дела на Църквата. През понтификата му Папската курия се реорганизира, като се обръща специално внимание на приходите и е съставен първият пълен опис на активите на Папството. Променя границите на диоцезите. Автор е на популярната молитва Anima Christi. Умира на 4 декември 1334 г. в Рим.\r\n936 г.\r\nОтон І Велики става германски крал. Той укрепва немския Райх и осъществява големи постъпки в посока на светското влияние в папската политика. Управлението му е считано за истинското начало на Свещената Римска империя. По време на властването си Отон потушава бунтове, инициирани от доведения му брат, от по-младия му брат и от собствения му син, като разширява границите на държавата посредством постоянна война. Отон успява да накара папа Йоан ХІІ да го коронова като император, като по-късно го сваля от власт и поставя папа Лъв VІІІ на негово място. Отон подписва документ, с който се налага ратифициране от страна на императора на папския избор (вероятно Лъв VІІІ съдейства за това). Въпреки че военните действия са чести, Германия е стабилна под управлението на Отон Велики и в страната процъфтява един своеобразен малък ренесанс на културата.На тази дата са родени:\r\n1960 г. \r\nРоден е Дейвид Духовни - американски актьор. Учи английска литература в Принстън, а дипломата си получава от университета Йейл. Успоредно със ученето в Йейл започва да посещава актьорски курсове в Ню Йорк. Първата му работа в киното е малка роля в “Работещо момиче” (комедия с Харисън Форд, Сигорни Уивър и Мелани Грифит). По-късно се включва за няколко епизода в “Туин Пийкс”, където играе агент на ФБР. По-късно се снима в сериала “Дневниците на червената обувка”, а след това изпълнява и ролята на ФБР-агента Фокс Мълдър в “Досиетата Хикс”, която му носи най-голяма популярност.\r\n1903 г.\r\nРоден е Луис Лейкли (1903 - 1987) - американски антрополог и археолог. Пръв изказва мнението, че човечеството се е зародило на африканския континент.\r\n1876 г.\r\nРодена е Маргарета Гертруда Целе, известна като Мата Хари - холандска куртизанка, танцьорка и предполагаема шпионка по време на Първата световна война в полза на Германия. Осъдена и разстреляна от французите през 1917 г.\r\n1875 г.\r\nРоден е Николай Максимович Тулайков - руски агроном, агрохимик, академик (1932 г.), подпредседател на ВАСХНИЛ (1929 г.). Завършва Московския селскостопански институт (1901 г.), професор по частно земеделие в Саратовския селскостопански институт (1920 г.), известен специалист в областта на почвознанието, агрохимията, физиологията на растенията, борбата със засоляването на почвите и др. Автор е на повече от 400 научни труда. Преследван е от болшевишката партия и репресиран през 30-те години. Умира в затвора през 1938 г.На тази дата умират:\r\n1958 г.\r\nУмира Карл Спенсър Лешли - американски психолог и физиолог, представител на съвременната невропсихология. Той е роден на 7 юни 1890 г. в Дейвис, Западна Вирджиния. Преподавател е в Минесота (1920-1926 г.) и Харвард (1935-1955 г.). Става професор през 1920 г. Научните му интереси са в областта на изследването на мозъчната дейност във връзка с поведението на човека. Експериментално доказва несъстоятелността на съществуващите представи за мозъчната локализация, съгласно които дори най-сложните мозъчни функции са тясно свързани със специфичния анатомичен субстрат, като противопоставя на това схващане разбирането за пластичността на висшите раздели на главния мозък и функционалната многозначност на мозъчната структура. Трудовете на Лешли са отправен пункт за разработката на съвременните схващания за мозъчната организация на висшите психични функции при човека.\r\n1941 г.\r\nУмира Рабиндранат Тагур - индийски писател хуманист и обществен деятел, известен с прозвището “каби гуру” (свят учител). Той е роден на 6 май 1861 г. в Калкута. Пише на бенгалски език. Основава училище в имението на баща си. Пише стихове, проза и драми, композира песни и балади, рисува. Мислител, философ и просветител. Многостранното му творчество включва: стихове (“Гитанджали”, 1912 г.,), романите “Гора” (1907-1910 г.), “Дом и свят” (1915-1916 г.), повести, разкази, пиеси, публицистика против феодализма и религиозните догми, против безправието на жените, расовата дискриминация и кастовата система (“Кризата на съвременната цивилизация”, 1941 г.). Издава книги по езикови и литературоведски въпроси, философия и религия. Съставя текста на индийския химн и на песента “Моя златна Бенгалия” - химн на Бангладеш. Лауреат на Нобелова награда за литература за 1913 г. (за стихосбирката “Гитанджали”). Тагур посещава София през 1927 г. и изнася беседа и рецитал по свои произведения в Свободния театър.\r\n1938 г.\r\nУмира Константин Сергеевич Станиславски (К. С. Алексеев) - руски актьор, режисьор, педагог и теоретик на театъра. Роден е на 17 януари 1863 г. в Москва. Учи в “Алексеевския кръжок”, който поставя водевили и оперети. През 1888 г. основава (заедно с режисьора А. Ф. Федотов и педагога Ф. П. Комисаржевски) Дружество за изкуство и литература. Първите му режисьорски опити са “Плодовете на просвещението” от Л. Н. Толстой, 1891 г.; “Потъналата камбана” от Хауптман, 1898 г. През 1898 г. съвместно с В. И. Немирович-Данченко основава Московския художествен театър (МХТ), в чиято трупа влизат актьорите от Дружеството за изкуство и литература и ученици на Немирович-Данченко от музикално-драматичното училище към Московското филхармонично дружество. Първият спектакъл на трупата е “Цар Фьодор Йоанович” от А. К. Толстой (1898 г.) Истинското начало на МХТ и на новото сценично изкуство обаче е свързано с поставянето на пиесата “Чайка” от Чехов (1898 г., режисьори Станиславски и Немирович-Данченко). Следват “Вуйчо Ваньо” (1899 г.), “Три сестри” (1901г .) и “Вишнева градина” (1904 г.) от Чехов; през 1902 г. пиесите на М. Горки “Еснафи” и “На дъното” (заедно с В. И. Немирович-Данченко). Станиславски поставя още “Драма на живота” от Хамсунг и “Животът на човека” от Андреев (1907 г.), а по-късно “Д-р Щокман” от Ибсен. През 1912 г., заедно с Л. А. Сулержицки, организира при МХТ “Първа студия”. След 1917 г. поставя пиесите “Горещо сърце” на Островски (1926 г.), “Безумният ден, или Сватбата на Фигаро” на Бомарше (1927 г.), спектакъла “Брониран влак 14-69” на Вс. Иванов (1927 г.), ръководи постановките на спектаклите “Унтиловск” на Л. Леонов (1928 г.), “Мъртви души” по Гогол (1932 г.), “Таланти и поклонници” от Островски (1933 г.) и др. Стреми се към реформиране на сценичното изкуство и музикалния театър. От 1918 г. е ръководител на Оперната студия към Болшой театър, по-късно на Оперен театър “К. С. Станиславски”. През 1935 г. създава Оперна драматична студия. Съвременният театър е изграден върху теорията на Станиславски.\r\n1921 г.\r\nУмира Александър Блок - руски поет, публицист и писател, представител на символизма. Роден е на 18 ноември 1880 г. Завършва славянска филология (1906 г.). През 1904 г. издава първата си стихосбирка \"Стихове за прекрасната дама\". След революцията от 1905-1907 г. пише \"Куликово поле\", 1908 г., \"Волни мисли\", 1907 г., \"Ямбове\", 1907-1914 г., цикъла \"Снежната маска\", 1907 г., \"Фаина\", 1907-1908 г., \"Възмездие\" 1908-1913 г., \"Кармен\", 1914 г. Поезията на Блок е преведена на много езици.\r\n1900 г.\r\nУмира Вилхелм Либкнехт - германски публицист и социалист. През 1848 г. възнамерява да основе република в Германия. През следващата година взема участие в Баденската революция, после бяга в Швейцария. В Лондон се сближава с К. Маркс. През 1862 г. се връща в Германия и след 7 години основава заедно с Бебел в-к \"Фолксщаат\", орган на най-крайния социализъм. От 1867 г. до 1870 г. е депутат в Северногерманския Райхстаг. Ръководител е на нелегалната Германската социалдемократическа партия през 1878-1890 г. Той е един от основателите и лидерите на Втория интернационал.\r\n1848 г.\r\nУмира Йонс Якоб Берцелиус – шведски химик и минералог. Един от основоположниците на съвременната химия. Роден е на 28 август 1779 г. Член е на Шведската АН (1808 г.), от 1810 г. неин президент, а от 1818 г. - постоянен секретар. През 1820 г. става почетен член на Петербургската АН. Има изключителни заслуги за експерименталното доказване на атомната теория за строежа на веществата, нейното развитие и внедряване в химията. Съставя по собствени данни таблица с атомните маси на 41 елемента; предлага да се обозначават елементите с началните букви на техните гръцки и латински наименования. При изследването на различни минерали и руди, заедно с Хизингер, открива церия (1803 г.), селена (1817 г.), тория (1828 г.). Пръв получава в свободно състояние силиций, титан, тантал и цирконий (1824-1825 г.). Предлага първите формули на някои органични киселини (1815 г.). Когато открива органични съединения с еднакъв състав и различни свойства, Берцелиус нарича явлението изомерия (1830 г.).\r\n1834 г.\r\nУмира Жозеф Мари Жакард – френски механик. През 1801 г. създава тъкачния стан, наречен на негово име, който прави преврат в текстилната индустрия.\r\n1782 г. \r\nУмира Андреас Сигизмунд Марграф – германски химик, член на Берлинската АН (1738 г.). Открива фосфорната киселина и магнезия. С помощта на микроскоп открива (1747 г.) кристали захар в тънки резени от корени на цвекло.\r\n1106 г.\r\nУмира Хенрих IV - крал от 1056 г. и император от 1084 г. Роден е на 11 ноември 1050 г., син е на Хенрих III. По време на малолетието му в Германия се засилват князете, които разпиляват кралските владения. Действията на Хенрих IV за укрепване на кралската власт в Саксония довеждат до Саксонското въстание (1073-1075 г.), което той потушава трудно. Стремежът му да запази за себе си правото на църковни церемонии в Германия и Северна Италия го довежда до конфликт с папа Григорий VII, който го отлъчва от Църквата и го сваля от престола. Хенрих. IV е принуден да отиде на покаяние при папата в Каноса (януари 1077 г.). Отново е отлъчен от Църквата (1080 г.), завладява Рим и е коронован от поставения от него антипапа Климент III, но отстъпва пред съюзниците на Григорий VII – южно италиански нормани. Обединението на папите и немски князе и неуспешният трети поход в Италия (1090-1097 г.) предизвикват въстание срещу Хенрих IV и той се признава за победен. Успява да избяга от плен и по време на подготовката на нова война. За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.08.07", "title": "Денят 7 август в световната история"}
{"url": "http://www.focus-news.net/news/2017/08/07/2423311/faz-yaponiya-se-podgotvya-za-priblizhavashtiya-tayfun-noru.html", "text": "Приближаващият тайфун „Нору“ стана причина за отмяната на десетки полети в Япония, съобщава германският национален ежедневник Die Frankfurter Allgemeine Zeitung. Нарушения има и в движението на железниците. Засегнати са предимно южните части на страната. \r\n„Нору“ е петият тайфун, който връхлита страната през тази година. Очаква се той да достигне западните брегове на Япония в понеделник. Властите предупреждават за опасност от наводнения, свлачища и големи вълни. Тереза Герова", "date": "2017.08.07", "title": "FAZ: Япония се подготвя за приближаващия тайфун „Нору“"}
{"url": "http://www.focus-news.net/news/2017/08/07/2423312/pregled.html", "text": "„Добруджа въстана в защита на препитанието си, стигна се до кървава разправа“, съобщава на първа страница вестник „Нова добруджанска трибуна“. Около 500 души са били протестиращите в Каварна. В Шабла гражданите са напуснали общественото обсъждане на Интегрирания план за управление на защитена зона „Калиакра“. Според вестника представителите на БАН и МОСВ са били на срещата неподготвени да отговарят на въпросите на гражданите. В Балчик се е стигнало до сблъсъци между протестиращи и жандармерия. Като продължение на темата – премиерът е разпоредил спиране на заповедта за новите защитени зони. Бойко Борисов е разпоредил на министъра на околната среда и водите Нено Димов спиране на изпълнението на заповедта. С нея се забранява всякаква строителна и земеделска дейност в защитената зона. Райони и от трите морски общини на Добричка област попадат в НАТУРА 2000. \r\nФермерски пазар ще се проведе в навечерието на празника на Добрич, съобщава изданието. В Общината се е провела работна среща по този повод. На нея са присъствали кметът Йордан Йорданов, зам.-кметът арх. Боян Коларов, представители на общинската администрация и гражданската инициатива „Глобал Добрич“. Планирано е фермерският базар да бъде разположен в пространството пред часовниковата кула в АЕМО „Старият Добрич“. \r\n„Временно спряха забраната за земеделие и строителство в екозона Калиакра“, съобщава на първа страница другият регионален вестник -  „Добруджанска трибуна“. След протести на стотици в Каварна и Балчик се е стигнало и до сблъсъци между граждани и органите на реда. Предстои среща в столицата за решаване на проблема. По думите на премиера ще се търсят правилните варианти за това. \r\n„Художници и самоуки творци от Германия представят изкуството си в Добрич“, съобщава всекидневникът. Изложбата е озаглавена „Мисли, моменти, движения“. \r\nВ рубриката „Памет“ вестникът посвещава цяла страница на народната певица Ева Георгиева. Добруджанката е известна с участието си в трио „Българка“, тя е била и негова ръководителка. До последния си ден тя е смятала песента за най-великото изкуство.", "date": "2017.08.07", "title": "Преглед на основните теми в добруджанския печат"}
{"url": "http://www.focus-news.net/news/2017/08/07/2423313/trimesechnoto-bebe-koeto-be-izostaveno-ot-mayka-si-shte-poluchi-individualna-grizha-v-tsentar-za-nastanyavane-ot-semeen-tip.html", "text": "Тримесечното момче, което бе изоставено от майка си на 30 юли т.г. пред блок в столичния квартал „Младост“, ще бъде настанено в Център за настаняване от семеен тип в София, съобщиха от Агенцията за социално подпомагане. Това ще стане днес, при изписването му от болничното заведение, където бе прието след инцидента. Тази мярка за закрила е преценена като най-подходяща след обстойно проучване на ангажираната дирекция „Социално подпомагане“ и след като липсват близки и роднини, оценени като подходящи да се грижат адекватно за бебето. Не са установени и подходящи приемни семейства на територията на град София и област София. Настаняването на детето в приемно семейство от отдалечена област е неприемливо с оглед на идеята мярката за закрила да не попречи на емоционалната връзка между родителката и момчето. На нея ще й се помага в Център за обществена подкрепа, намиращ се в близост до избрания за бебето Център за настаняване от семеен тип, така при желание майката ще може да общува с детето си. Работата с нея включва психологическо консултиране и подкрепа, определен е водещ социален работник, ще се включи и семеен консултант, но това ще стане, след като тя проведе лечение.\r\nМеждувременно жената е консултирана за характера на мярката за закрила на детето й, за реда и условията на реинтеграция на дете в биологичното семейство, както и за всички действия и мерки, предприети от органа по закрила.\r\nДоставчик на избрания Център за настаняване от семеен тип  е неправителствена организация. Капацитетът на детската къща е за 6 деца на възраст от 0 до 7 години, като има възможност да бъдат настанени и деца с увреждания. За обгрижването на малките работи екип от квалифицирани специалисти в среда, доближаваща се до семейната, където всяко дете може да получи индивидуална грижа и внимание.Агенция „Фокус“ припомня, че: на 30 юли на детската площадка, в близост до бл. 20 в столичния квартал „Младост“ 1 бе открито изоставено момче на около 3 месеца. Сигналът бе получен на телефон 112 в 14.25 часа. Гражданка е съобщила, че чула продължителен силен плач и намерила бебето, което било в детско столче, с бебешко шише вода и пакет с детски храни. На място веднага са изпратени полицейски патрул и екип на Спешна помощ. Лекарите установяват добро общо състояние на детето. Момченцето е настанено в неонатологията на „Специализирана болница за активно лечение по детски болести - проф. д-р Иван Митев\". По-късно майката се е обадила в полицията и е обяснила, че се намира в село Габра, в близост до София. Жената бе разпитана в 7-мо РПУ. Пред журналисти, след разпита, майката заяви, че липсата на пари е причината да изостави детето си. Тя коментира, че е нямала друг избор, била е в шок и изрази съжаление за стореното. Грижите за детето бяха поети от Държавната агенция за закрила на детето, а майката бе привлечена като за това, че е оставила тримесечното си бебе без надзор. Междувременно стана ясно, че 38-годишната жена е подала заявление за реинтеграция на детето си, а експертите са я консултирали за възможностите за подкрепа за повишаване на родителския капацитет и са й предложили съдействие за регистрация в бюрото по труда и намиране на работа.", "date": "2017.08.07", "title": "Тримесечното бебе, което бе изоставено от майка си, ще получи индивидуална грижа в Център за настаняване от семеен тип"}
{"url": "http://www.focus-news.net/news/2017/08/07/2423314/afp-prokurorite-poiskaha-12-g-zatvor-za-naslednika-na-samsung.html", "text": "Южнокорейските прокурори поискаха в понеделник наследникът на империята на „Самсунг“ да бъде задържан в затвора в продължение на 12 г. заради ролята му в корупционния скандал, който свали от власт последния президент на страната, предава AFP.\r\nНа последното заседание по делото срещу Лий Яе-Йонг, заместник-председателят на „Самсунг Електроникс“, прокурорите поискаха за него 12-годишна присъда.Тереза Герова", "date": "2017.08.07", "title": "AFP: Прокурорите поискаха 12 г. затвор за наследника на „Самсунг“"}
{"url": "http://www.focus-news.net/news/2017/08/07/2423315/prof-mariya-milanova-1-890-patsienti-sa-preminali-prez-speshnoto-otdelenie-na-pirogov-prez-pochivnite-dni-zaradi-opasno-goreshtoto-vreme.html", "text": "1 890 пациенти са преминали през Спешното отделение на Пирогов през почивните дни, заради опасно горещото време. Това каза в сутрешния блок „Добро утро, България“ на Радио „Фокус“ проф. Мария Миланова, началник на Клиниката по кардиоология в УМБАЛСМ „Н. И. Пирогов“. По думите ѝ от тях 285 са приети в болница. \r\n„През кабинета по вътрешни болести и кардиология са преминали 207 пациенти, от които 31 са приети. Само за сравнение броят на приетите в Клиника по вътрешни болести и кардиология е двойно по-висок за същия период на изминалата седмица, точно от миналия уикенд. По-сериозните случаи са много тежки и комплицирани, болни с много придружаващи заболявания, миокардни инфаркти, декомпенсирана сърдечна недостатъчност, дихателна недостатъчност, хипертонични кризи, пневмонии също“, поясни тя. \"Най-общите симптоми са обща слабост, главозамайване, страх, изтръпване на крайници, главоболие, обясни проф. Миланова. По думите ѝ първата помощ, която може да се окаже на потърпевшия, е да бъде отведен на хладно място, да му се даде вода.", "date": "2017.08.07", "title": "Проф. Мария Миланова: 1 890 пациенти са преминали през Спешното отделение на Пирогов през почивните дни, заради опасно горещото време"}
{"url": "http://www.focus-news.net/news/2017/08/07/2423316/der-spiegel-germanskiyat-ministar-na-otbranata-zashtiti-planiranoto-uvelichenie-na-voennite-razhodi.html", "text": "Министърът на отбраната на ФРГ Урсула фон дер Лайен (ХДС) отхвърли критиката на социалдемократите по повод планираното увеличение на военните разходи до два процента от брутния вътрешен продукт (БВП) на страната, съобщава изданието Der Spiegel.\r\nГерманската социалдемократическа партия (ГСДП) е в заблуда, „ако счита, че сигурността в Европа трябва да е по-евтина, отколкото предвижда  защитният чадър на НАТО\", подчерта Урсула фон дер Лайен пред местни медии. \r\nКандидатът на социалдемократите за канцлерския пост Мартин Шулц и парламентарният лидер Томас Оперман разкритикуваха плановете за увеличаване на военния бюджет като нереалистични. Отделянето на два процента от БВП за отбраната би довело до почти двойно увеличение на разходите за военните. Към момента средствата, изразходвани за тях, възлизат на 37 млрд. евро. \r\nГермания би се превърнала в най-голямата военна сила в Европа. Това никой не може да си пожелае „единствено заради нашето минало\", предупреди Урсула фон дер Лайен.\r\n„Ако ГСДП сега отхвърля постепенното продължаване на инвестициите, тя казва сбогом на започната модернизация на Бундесвера\", обясни военният министър на Берлин, допълвайки, че реакцията на социалдемократите би следвало да се разглежда в контекста на предизборната кампания в Германия.Тереза Герова", "date": "2017.08.07", "title": "Der Spiegel: Германският министър на отбраната защити планираното увеличение на военните разходи"}
{"url": "http://www.focus-news.net/news/2017/08/07/2423317/pencho-markishki-fizik-s-izgreva-na-lunata-na-7-sreshtu-8-avgust-vednaga-shte-vidim-che-yuzhnata-y-dolna-chast-e-pokrita-ot-zemnata-syanka.html", "text": "Веднага с изгрева на луната на 7 срещу 8 август ще видим, че южната й долна част е покрита от земната сянка. Това каза Пенчо Маркишки, физик в Института по астрономия с Национална астрономическа обсерватория при Българска академия на науките (БАН), в интервю за Агенция „Фокус“ във връзка с частичното лунно затъмнение на 7 август. По думите му при добри метеорологични условия при здрачаване ще може да се забележи характерен оранжево-кафяв оттенък на тази затъмнена част на луната. „Затъмнението ще бъде видимо от България след изгрева на луната, който за София става в 20.29 часа. Моментът е сметнат за място с равен хоризонт. Още тогава южната долна част на лунния диск ще бъде затъмнена. Максимална фаза на затъмнението ще наблюдаваме в 21.20 ч., когато ще бъде  закрита една четвърт от лунния диск. До 22.18 ч. земната сянка ще се оттегля“, коментира Пенчо Маркишки. Той обясни, че това е явление, което ще може да се наблюдава от Европа, Азия, Африка, Австралия и от части от Антарктика. По думите му за България и изобщо за Европа то ще настъпи още вечерта на 7 август. Маркишки посочи, че в началото на лунното затъмнение можем да си помогнем с бинокли и зрителни тръби, за да открием луната и затъмнената част на нейния диск. „С изгрева на луната тя отначало ще се наблюдава много ниско над източния хоризонт. При това слънцето няма да е залязло още 20.29 ч. Така че е добре да се потърси място с открит хоризонт в посока изток“, коментира Пенчо Маркишки. \r\nДеница КИТАНОВА", "date": "2017.08.07", "title": "Пенчо Маркишки, физик: С изгрева на луната на 7 срещу 8 август веднага ще видим, че южната й долна част е покрита от земната сянка"}
{"url": "http://www.focus-news.net/news/2017/08/07/2423318/varna-blagotvoritelna-izlozhba-na-aviomodeli-istoriya-na-svetovnata-boyna-aviatsiya-za-100-godini-shte-bade-otkrita-v-grada.html", "text": "От 10.00 часа в Юнашкия салон във Варна ще бъде открита благотворителна изложба на авиомодели „История на световната бойна авиация за 100 години”. Колекцията съдържа повече от 170 експоната, изработени от хартия. Това съобщиха от пресцентъра на Военноморските сили. Организатори на изложбата са Асоциация на българите в чужбина, Община Варна и командването на Военноморските сили.", "date": "2017.08.07", "title": "Варна: Благотворителна изложба на авиомодели „История на световната бойна авиация за 100 години” ще бъде открита в града"}
{"url": "http://www.focus-news.net/news/2017/08/07/2423319/nina-stavreva-kmet-na-kavarna-neobhodima-e-iztsyalo-nova-protsedura-za-kartirane-na-zashtitenata-teritoriya-v-kompleks-kaliakra.html", "text": "Необходима е изцяло нова процедура за картиране на защитената територия в „Комплекс Калиакра”. Това заяви в сутрешния блок „Добро утро, България“ на Радио „Фокус“ кметът на Каварна Нина Ставрева след протестите на хората, засегнати от забраната за всякакви дейности в защитената зона в Каварна, Балчик и Шабла. Според Ставрева, процедурата за определяне настоящите граници на зоната е била изначално опорочена и трябва да започне отново. „Изключително важен факт е, че не е отразен и начинът на трайно ползване на тези земи, което прави съвсем нереално очертанието на защитените зони. Редица задължителни неща не са направени преди да са сложени очертанията на тези зони. Смятаме, че това е чиновническа грешка и просто е редно някой да има смелост и в този момент да признае тези грешка, защото тя в крайна сметка води до ощетяване на над 30 хиляди души в района на Крайморска Добруджа“, обясни кметът на Каварна. \r\nНина Ставрева призна, че очаква труден диалог с екоорганизациите и допълни, че има информация, че представителите на инициативния комитет „Да спасим Добруджа“ и на засегнатите страни няма да присъстват на насрочената среща при премиера във вторник.", "date": "2017.08.07", "title": "Нина Ставрева, кмет на Каварна: Необходима е изцяло нова процедура за картиране на защитената територия в „Комплекс Калиакра”"}
{"url": "http://www.focus-news.net/news/2017/08/07/2423320/daily-mail-700-evro-globa-za-turistite-koito-se-hranyat-piyat-ili-razhozhdat-v-banski-kostyum-po-ulitsite-na-hvar.html", "text": "Онези, които планират пътуване до популярния ваканционен остров Хвар в Хърватия това лято, по-добре да заложат на добро поведение - новоизбраният кмет Рикардо Новак предприе репресивни мерки срещу туристите, които включват глоби до 700 евро за \"антисоциални\" дейности като хранене и пиене на обществени места, както и разходки по улиците в бански костюми, пише британският вестник Daily Mail.\r\nВ курортите вече са издигнати предупредителни табели, които гласят: \"Спестете си парите и се наслаждавайте на Хвар\". Те се намират на входа на центъра на градчетата и изрично описват нарушенията и съответните санкции за тях. Най-високата глоба е в размер на 700 евро и ще бъде налагана на туристи, които се хранят, консумират алкохол или спят на обществени места. \r\nДруго нежелателно поведение е разходката по централните улици в бански костюм. Туристите, които нарушат тази разпоредба, рискуват глоба в размер на 600 евро, а тези, които се разхождат голи до кръста, ще платят 550 евро. \r\nКметът обяви плановете си за въвеждане на мерките в края на месец юни, подчертавайки, че всички туристи са добре дошли в Хвар, при условие, че знаят как да се държат. Тереза Герова", "date": "2017.08.07", "title": "Daily Mail: 700 евро глоба за туристите, които се хранят, пият или разхождат в бански костюм по улиците на Хвар"}
{"url": "http://www.focus-news.net/news/2017/08/07/2423321/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще ви срещнем със зам.-кмета на Кюстендил Росица Плачкова, която ще представи подробности относно реализацията на два инфраструктурни проекта, свързани с благоустрояване на парк „Галерията” и подобряване на достъпа до водопада край село Полска Скакавица. \r\nЩе говорим и за дейността на комисията по безопасност на движението в Община Кюстендил. Наш събеседник по темата ще бъде председателят на комисията – Георги Джоглев. \r\nЗа оплакванията и сигналите от страна на жителите на Кюстендил и региона ще ни разкаже общественият посредник в града Васил Иванов. \r\nТази седмица градът ще бъде домакин на Международния клавирен фестивал „Велики учители”. За основните акценти на фестивала ще чуем председателя на читалище „Братство” Иван Андонов.\r\n„Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.08.07", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/08/07/2423322/sport-pochina-chetirikratnata-olimpiyska-shampionka-beti-katbart.html", "text": "Четирикратната олимпийска шампионка Бети Кътбърт почина на 80-годишна възраст след дълга битка с множествената склероза, се казва в съобщение, публикувано на официалната интернет страница на Федерацията по лека атлетика на Австралия.\r\nКътбърт има четири златни медала на Олимпиади в бягането на 100 м, 200 м, 400 м и в щафетата на 4х100 м – единствената спортистка в историята на леката атлетика с подобни постижения. За тези отличия тя се пребори на две Олимпиади - през 1956 г. в Мелбърн и 1964 г. в Токио.", "date": "2017.08.07", "title": "Спорт: Почина четирикратната олимпийска шампионка Бети Кътбърт"}
{"url": "http://www.focus-news.net/news/2017/08/07/2423323/veliko-tarnovo-dvizhenieto-po-ul-vasil-levski-shte-bade-napalno-vazstanoveno-na-8-avgust.html", "text": "Движението на моторни превозни средства по ул. „Васил Левски” ще бъде изцяло възстановено на 8 август. Това съобщиха от пресцентъра на Община Велико Търново. Днес ще завършат всички дейности по цялостното преасфалтиране на улицата.", "date": "2017.08.07", "title": "Велико Търново: Движението по ул. „Васил Левски” ще бъде напълно възстановено на 8 август"}
{"url": "http://www.focus-news.net/news/2017/08/07/2423324/sofiyska-voda-otnovo-instalira-mobilni-cheshmi-na-bulvitosha.html", "text": "„Софийска вода“ отново инсталира мобилни чешми на бул.”Витоша”. Това съобщиха от пресцентъра на водоснабдителното дружество. Поради високите температури на август “Софийска вода” осъществява втора поредна акция за раздаване на чиста питейна вода в центъра на столицата. На 7, 8 и 9 август столичани и гости на града могат да пият вода от вече познатите „водни човеци“ – временни инсталации, направени изцяло от материалите, от които изграждаме водопроводната мрежа.\r\nДружеството напомня, че водата в София е с превъзходно качество и препоръчва на столичани да пият колкото е възможно повече, особено през летните горещи месеци. PН стойностите на софийската питейна вода са близки до тези на вътрешната течна среда на организма и поради тази причина водата е лесно усвоима. Лабораторният изпитвателен комплекс (ЛИК) към „Софийска вода“ следи ежедневно показателите на питейната вода във всички точки от водопроводната мрежа и гарантира доброто й качество. На сайта на дружеството клиентите вече могат да се информират какво е качеството на водата в техния жилищен район – техните месечни и средногодишни стойности. Инициативата „Утоли жегата“ се провежда в най-горещите часове на деня, в пешеходната зона на булевард „Витоша“.", "date": "2017.08.07", "title": "„Софийска вода“ отново инсталира мобилни чешми на бул.”Витоша”"}
{"url": "http://www.focus-news.net/news/2017/08/07/2423325/dots-margarita-bakracheva-psiholog-dori-i-da-ostanem-vkashti-mozhem-da-prevarnem-zhegata-v-plyus-kato-namerim-vreme-za-lyubimite-si-neshta.html", "text": "Дори и да останем вкъщи, можем да превърнем жегата в плюс, като намерим време за любимите си неща. Това каза психологът доц. Маргарита Бакрачева в интервю за Агенция „Фокус“ във връзка с настроенията в жегите. По думите й винаги има и добър,  и лош полюс във всяка една ситуация. „Въпросът е да не пропускаме малкото неща, които можем да управляваме и да се възползваме“, допълни доц. Бакрачева. Тя обясни, че ако някой си остане вкъщи по време на жегите, би ни помогнало, някое любимо занимание, хоби или просто нещо, което обичаме да правим, включително и пасивни забавления като гледане на филм. „Най-вече безспорно върши работата прекарване на време с хора, които ни е приятно, така че да не приемаме затвореността между четирите стени, а да го превърнем в приключение и време, което можем да посветим на занимания и да се отдадем индивидуално на хобито си. Всичко това са неща, които са свързани с психичното благополучие“, коментира психологът. \r\nДеница КИТАНОВА", "date": "2017.08.07", "title": "Доц. Маргарита Бакрачева, психолог: Дори и да останем вкъщи, можем да превърнем жегата в плюс, като намерим време за любимите си неща"}
{"url": "http://www.focus-news.net/news/2017/08/07/2423326/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. За днешния ден обаче остава опасността по най-високите части на планините от получаване на топлинен удар. Хората  трябва да вземат мерки, състоящи се в екипировка и подходящ хранително-питеен режим. Навсякъде работят лифтовите съоръжения в летен режим на Пампорово, Безбог, Боровец и Банско. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.07", "title": "ПСС: Отлични са условията за туризъм в планините"}
{"url": "http://www.focus-news.net/news/2017/08/07/2423327/mvr-dvama-dushi-sa-zaginali-pri-katastrofi-prez-izminaloto-denonoshtie-v-stranata.html", "text": "Двама души са загинали при катастрофи през изминалото денонощие, съобщиха от пресцентъра на МВР. В страната са станали 18 пътнотранспортни произшествия, при които има 24-ма ранени, а седем са с опасност за живота.\r\nНа територията на столицата са регистрирани 45 леки пътни инцидента само с материални щети.", "date": "2017.08.07", "title": "МВР: Двама души са загинали при катастрофи през изминалото денонощие в страната"}
{"url": "http://www.focus-news.net/news/2017/08/07/2423328/die-welt-dvama-dushi-sa-zaginali-pri-pozhar-v-tsentar-za-sotsialno-nastanyavane-kray-shtutgart.html", "text": "Силен пожар в център за социално настаняване край столицата на федералната германска провинция Баден-Вюртемберг отне живота на двама души – 54-годишна жена и 56-годишен мъж, съобщава националният ежедневник Die Welt.Трима други, двама от които възрастни мъже, са пострадали тежко, уточниха от полицията, допълвайки, че всички те са с опасност за живота. В центъра са били настанени десет души, включително бездомни и лица, търсещи убежище.\r\nОгънят е пламнал в кухненското помещение в приземния етаж. След това димът бързо е изпълнил цялата сграда. На база предварителни данни пожарните служби изключиха нападение като възможна причина за избухналия пожар. Разследването обаче продължава.Тереза Герова", "date": "2017.08.07", "title": "Die Welt: Двама души са загинали при пожар в център за социално настаняване край Щутгарт"}
{"url": "http://www.focus-news.net/news/2017/08/07/2423329/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем: „Петима младежки полетяха с „Голф“ в 100-метрова пропаст на връщане от хижа „Загаза“. В регионалният ежедневник се уточнява, че мъжете са на възраст между 27 – 31 години. Докато колата падала в дерето, всички изхвърчали в различни посоки. Двама от пострадалите успели да се изскочат до пътя и да стигнат хижата, откъдето са потърсили помощ на телефон 112.\r\nДруго заглавие в изданието гласи: „Пожар край Рилци унищожи над 100 дка лозя, овошки и храсти… напомни безсънната нощ заради огнената стихия преди година“. По темата четем, че сигналът за огъня е подаден около 17.30 часа. На място са пристигнали два екипа на пожарната, а по-късно към тях се е присъединил още един. \r\nИ още от страниците на вестника: „46.7 градуса измериха на балкон в Сандански“. По темата от изданието допълват, че термометърът от 10 години е на терасата на семейството, което живее в апартамента, но до сега такива градуси на са отчитани, твърдят живущите. \r\nВ регионалният ежедневник е публикувано и интервю с Калина Ангелова, която е от Благоевград, но от години живее в Испания. Калина Ангелова казва: \"България е моето начало, Испания – благодарна съм, за живота ми там\".\r\nВодещото заглавие в другия ежедневник на Югозапада - „Вяра“, е: „4 джипа и 2 буса катерят като на офроуд туристи до Рилските езера, скубят по 15 лв. на калпак, в община Сапарева баня спят?“. По темата се уточнява, че само Кирил Здравков има 6 яки коли и работници по трасето, съседът на Галеви в Ресилово Тачи върти паркинга до лифта, събира по 5 лв. на паркомясто. \r\nДруго акцент във вестника е: „Акция в центъра на Дупница! Задържаха мъж, въоръжен с пистолет, секира и ножове“.", "date": "2017.08.07", "title": "Преглед на основните теми в благоевградския печат"}
{"url": "http://www.focus-news.net/news/2017/08/07/2423330/dobrich-chetiri-rayona-v-grada-i-naseleni-mesta-v-tsyalata-oblast-sa-s-narusheno-vodosnabdyavane-poradi-avarii.html", "text": "Четири района в града и населени места в цялата област са с нарушено водоснабдяване поради аварии, съобщиха от ВиК – Добрич. В Добрич с нарушено водоподаване са живеещите по ул. „Панайот Волов“ 5, бул. „Русия“ 158, в района на гара Север – кантона и ул. „Калиакра“ 57. \r\nВ областта в Община Добрич – селска: селата Медово, Ловчанци, Ген. Колево, в район Каварна – Вилна зона „Топола“ и село Раковски, в район Тервел – селата Нова Камена, Каблешково и Кладенци. \r\nВ района Балчик с нарушено водоподаване са в града по ул. „Зл. Петков“, в СК „Църква“ и село Храброво, в Район Генерал Тошево - село Спасово, в град Шабла по ул. „Пионерска“, в село Горун и в района на Помпена станция Смин и в Район Крушари в село Александрия се отстраняват две аварии.\r\nЖулиета НИКОЛОВА", "date": "2017.08.07", "title": "Добрич: Четири района в града и населени места в цялата област са с нарушено водоснабдяване поради аварии"}
{"url": "http://www.focus-news.net/news/2017/08/07/2423331/spasiteli-ot-pss-provezhdat-transportna-aktsiya-s-visokoprohodim-avtomobil-za-momche-sas-zdravosloven-problem-v-rayona-na-hizha-leskova.html", "text": "Спасители от ПСС провеждат транспортна акция с високопроходим автомобил за момче със здравословен проблем в района на хижа Лескова. Това съобщиха за Агенция „Фокус“ от Планинската спасителна служба (ПСС) при БЧК. Сигналът е бил подаден през нощта, но акцията е започнала тази сутрин, тъй като състоянието на момчето не е било животозастрашаващо.", "date": "2017.08.07", "title": "Спасители от ПСС провеждат транспортна акция с високопроходим автомобил за момче със здравословен проблем в района на хижа Лескова"}
{"url": "http://www.focus-news.net/news/2017/08/07/2423332/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Силен пожар в център за социално настаняване край столицата на федералната германска провинция Баден-Вюртемберг отне живота на двама души – 54-годишна жена и 56-годишен мъж, съобщава националният ежедневник Die Welt.Трима други, двама от които възрастни мъже, са пострадали тежко, уточниха от полицията, допълвайки, че всички те са с опасност за живота. В центъра са били настанени десет души, включително бездомни и лица, търсещи убежище.\r\nОгънят е пламнал в кухненското помещение в приземния етаж. След това димът бързо е изпълнил цялата сграда. На база предварителни данни пожарните служби изключиха нападение като възможна причина за избухналия пожар. Разследването обаче продължава.\r\n*** Министърът на отбраната на ФРГ Урсула фон дер Лайен (ХДС) отхвърли критиката на социалдемократите по повод планираното увеличение на военните разходи до два процента от брутния вътрешен продукт (БВП) на страната, съобщава изданието Der Spiegel.\r\nГерманската социалдемократическа партия (ГСДП) е в заблуда, „ако счита, че сигурността в Европа трябва да е по-евтина, отколкото предвижда  защитният чадър на НАТО\", подчерта Урсула фон дер Лайен пред местни медии. \r\nКандидатът на социалдемократите за канцлерския пост Мартин Шулц и парламентарният лидер Томас Оперман разкритикуваха плановете за увеличаване на военния бюджет като нереалистични. Отделянето на два процента от БВП за отбраната би довело до почти двойно увеличение на разходите за военните. Към момента средствата, изразходвани за тях, възлизат на 37 млрд. евро. \r\nГермания би се превърнала в най-голямата военна сила в Европа. Това никой не може да си пожелае „единствено заради нашето минало\", предупреди Урсула фон дер Лайен.\r\n„Ако ГСДП сега отхвърля постепенното продължаване на инвестициите, тя казва сбогом на започната модернизация на Бундесвера\", обясни военният министър на Берлин, допълвайки, че реакцията на социалдемократите би следвало да се разглежда в контекста на предизборната кампания в Германия.\r\n*** Заплахата от пълен колапс във Венецуела принуждава гражданите й да бягат в Колумбия и Бразилия. Но и тези държави вече са изправени пред не по-малко сериозни проблеми, коментира берлинският вестник Der Tagesspiegel. \r\nЗа да бъде нормализирана ситуацията във Венецуела не трябва непременно да бъде постигнат консенсус между двете спорещи страни. Но при всички положения е необходим диалог. В тази връзка е малко вероятно на политическата конфронтация, която разтърсва южноамериканската страна, да бъде сложена точка  в близко време. \r\nПравителството на президента Николас Мадуро даде да се разбере, че не се интересува от преговори с опозицията. Ескалацията на напрежението обаче си струва - подобно на всички авторитарни режими, и този в Каракас се нуждае от врагове, за да мобилизира поддръжниците си. Практически това вече е постигнато и точно това е причината, поради която Мадуро и Социалистическата партия сега се намират на прага на установяването на диктатура. \r\nВенецуелската трагедия обаче се корени в това, че дори и опозицията не носи надежди на изстрадалите граждани. Лидерите й са част от стария политически елит в страната, който я разграбваше в периода до 1999 г. Слабостта на опозицията се подсилва и от нейното разединение - съгласие има само в желанието за провеждане на нови избори. Такива обаче едва ли ще бъдат проведени, докато Мадуро остава на власт - като се вземе предвид фактът, че военните са зад гърба му, ситуацията в страната тепърва ще се изостря. Поради тази причина мнозина венецуелци търсят спокоен и сигурен живот в съседни държави като Бразилия и Колумбия. Но и те са заплашени от ескалация на напрежението. \r\nВъпреки че Венецуела е най-ярък пример за отслабването на демокрацията в Южна Америка, Бразилия, най-гъсто населената страна в региона, също се намира в дълбока политическа криза. След инициирането на разследване на корупционния скандал с участието на държавната петролна компания Petrobras през 2014 г., бразилците откриха, че почти целия им политически и икономически елит е корумпиран.\r\nКакто във Венецуела, краят на политическата криза в Бразилия се очаква през 2018 г., когато ще бъдат проведени избори. \r\nДруг паралел е, че икономическият спад и в двата случая е предизвикан от поевтиняването на цените на петрола. Ирония на съдбата е, че правителствата на левите във Венецуела и Бразилия обвързаха своите модели на развитие с износа на суровини. Историята обаче вече е показвала многократно, че този път води до задънена улица. \r\nДруга страна в Южна Америка, която преминава през критичен период на развитие, е Колумбия. За разлика от Бразилия, тя се влияе в много по-голяма степен от икономическите бежанци от Венецуела, които пазаруват на територията й или бягат от неблагоприятните условия в страната си. Въпреки че в Колумбия не съществува остра национална криза, мирният процес с партизаните от ФАРК създава нови проблеми. Оказва се, че колумбийското правителство на президента Хуан Мануел Сантос има контрол в големите градове на страната, но в страната такъв почти отсъства. Все още доминират несправедливите условия, които някога доведоха до появата на ФАРК.\r\nВ този контекст  може да се тълкува и рекордната реколта на кока. Районите, в които се отглежда растението, използвано за производството на кокаин, се е удвоил в периода между 2013 г. и 2016 г. Въпреки че мирното споразумение предвижда унищожението на кока полетата, държавата не е направила нищо, за да даде на земеделските производители стимули за тази трансформация. Предвидена е поземлена реформа, но тя е възпрепятствана от старата олигархия.\r\n*** Приближаващият тайфун „Нору“ стана причина за отмяната на десетки полети в Япония, съобщава германският национален ежедневник Die Frankfurter Allgemeine Zeitung. Нарушения има и в движението на железниците. Засегнати са предимно южните части на страната. \r\n„Нору“ е петият тайфун, който връхлита страната през тази година. Очаква се той да достигне западните брегове на Япония в понеделник. Властите предупреждават за опасност от наводнения, свлачища и големи вълни.\r\n***", "date": "2017.08.07", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/07/2423333/kmetat-na-sofiya-yordanka-fandakova-shte-proveri-rekonstruktsiyata-na-bul-knyaz-al-dondukov.html", "text": "Кметът на София Йорданка Фандъкова ще провери реконструкцията на бул. „Княз Ал. Дондуков” в 11.00 часа. Това съобщиха от пресцентъра на Столична община. На проверката ще присъства и заместник-кметът по направление и транспорт и транспортни комуникации Евгени Крусев.", "date": "2017.08.07", "title": "Кметът на София Йорданка Фандъкова ще провери реконструкцията на бул. „Княз Ал. Дондуков”"}
{"url": "http://www.focus-news.net/news/2017/08/07/2423334/pencho-markishki-fizik-dosta-po-atraktivno-za-nablyudenie-ot-chastichnoto-lunno-zatamnenie-tazi-godina-shte-e-palnoto-na-27-yuli-2018-g.html", "text": "Доста по-атрактивно за наблюдение от частичното лунно затъмнение тази година ще е пълното на 27 юли 2018 г. Това каза Пенчо Маркишки, физик в Института по астрономия с Национална астрономическа обсерватория при Българска академия на науките (БАН), в интервю за Агенция „Фокус“ във връзка с частичното лунно затъмнение на 7 август и предстоящите небесни явления. Според него след затъмнението на 7 август предстои тепърва занапред да наблюдаваме още по-интересни лунни затъмнения. Той обясни, че за разлика от предстоящото на 7 август лунно затъмнение, при което луната ще се открива трудно във все още светлото дневно небе, през юли 2018 г. ще можем да наблюдаваме пълно лунно затъмнение в удобно време през нощта, когато небето е вече тъмно. Физикът посочи, че традиционната препоръка за всички астрономически наблюдения е това да се извършва от място извън града, не само защото атмосферата е по-чиста, а защото няма сгради, които да се извисяват на хоризонта. Маркишки допълни, че може да се потърсят горните етажи на по-високите сгради, от които се открива гледка. \r\nДеница КИТАНОВА", "date": "2017.08.07", "title": "Пенчо Маркишки, физик: Доста по-атрактивно за наблюдение от частичното лунно затъмнение тази година ще е пълното на 27 юли 2018 г."}
{"url": "http://www.focus-news.net/news/2017/08/07/2423335/kyustendil-ne-se-izpolzvat-aktivno-sportnite-saorazheniya-na-obshtinskiya-plazhen-kompleks-ot-posetiteli-vapreki-dobrite-usloviya-za-sport.html", "text": "Въпреки добрите условия за спорт в общинския плажен комплекс, спортните съоръжения не се използват активно от посетителите. Това каза пред Радио „Фокус” – Кюстендил Луиза Бъзовичка, главен технолог на Общинско предприятие „Ученическо хранене”, стопанисващо комплекса. По думите й, в комплекса има две игрища за футбол, игрище за волейбол, които са с изкуствено покритие и с пясък. Изградени са и гимнастически уреди, но няма желаещи за активното ползване на съоръженията. За спорт се предлага и откритият плувен басейн. Хората имат възможност да ползват съществуващия басейн сутрин и вечер, след като спрат активните посещения в комплекса, заплащайки само 1 лев входна такса. „През останалото време посетителите предпочитат плажуването, без да се напрягат”, каза Луиза Бъзовичка.\r\nВенцеслав ИЛЧЕВ", "date": "2017.08.07", "title": "Кюстендил: Не се използват активно спортните съоръжения на общинския плажен комплекс от посетители въпреки добрите условия за спорт"}
{"url": "http://www.focus-news.net/news/2017/08/07/2423336/sport-grigor-dimitrov-ostava-pod-nomer-11-v-svetovnata-ranglista.html", "text": "И през тази седмица най-добрият български тенисист Григор Димитров остава под номер 11 в световната ранглиста, след като загуби в трети кръг на турнира Сити Оупън във Вашингтон от руснака Даниил Медведев.\r\nТоп 10 остава без промени – водач и през тази седмица е британецът Анди Мъри, следван от Рафаел Надал от Испания и Роджър Федерер от Швейцария.", "date": "2017.08.07", "title": "Спорт: Григор Димитров остава под номер 11 в световната ранглиста"}
{"url": "http://www.focus-news.net/news/2017/08/07/2423337/afp-severna-koreya-osadi-novite-sanktsii-na-oon-otkaza-pregovori-za-yadrenata-programa.html", "text": "В понеделник Северна Корея осъди строго последните санкции, наложени от ООН заради ядрената й програма, заявявайки, че няма да преговаря за нея, докато е заплашвана от САЩ, предава AFP.\r\nСанкциите, наложени през уикенда, са „насилствено нарушение на нашия суверенитет\", се казва в официално изявление на Пхенян, разпространено от официалната Корейска централна информационна агенция.\r\n„Ние няма да поставим на масата за преговори нашата отбранителна ядрена спирачка\", докато Пхенян е изправен пред заплахи от Вашингтон, „и никога няма да направим и крачка назад от укрепването на нашата ядрена мощ\", се казва още в текста.Тереза Герова", "date": "2017.08.07", "title": "AFP: Северна Корея осъди новите санкции на ООН, отказа преговори за ядрената програма"}
{"url": "http://www.focus-news.net/news/2017/08/07/2423338/prodalzhava-razdavaneto-na-voda-v-stolitsata.html", "text": "Във връзка с горещините служители на дирекция „Социални дейности“ в Столична община ще раздават вода  на два пункта в София - Орлов мост, езерото „Ариана“, и на пл. “Света Неделя“. Това съобщиха от пресцентъра на Столична община. Раздаването на вода ще започне от 13.00 ч. и ще продължи до изчерпване на количествата.", "date": "2017.08.07", "title": "Продължава раздаването на вода в столицата"}
{"url": "http://www.focus-news.net/news/2017/08/07/2423339/pazardzhik-2-000-dka-suhi-trevi-i-gora-sa-zasegnati-ot-pozhar-v-zemlishteto-na-grad-vetren.html", "text": "На 6 август в 15.45 ч. в оперативния център на Регионалната дирекция Пожарна безопасност и защита на населението – Пазарджик, е получено съобщение за възникнал пожар в землището на град Ветрен, община Септември. Това съобщиха от пресцентъра на Главна дирекция „Пожарна безопасност и защита на населението”. В гасенето са участвали 6 противопожарни автомобила с 38 огнеборци, 15 служители на Държавно горско стопанство и 5 доброволци. Пожарът е локализиран на площ от около 2 000 дка сухи треви и храсти, както и част от горски фонд.", "date": "2017.08.07", "title": "Пазарджик: 2 000 дка сухи треви и гора са засегнати от пожар в землището на град Ветрен"}
{"url": "http://www.focus-news.net/news/2017/08/07/2423340/premierat-boyko-borisov-vsichko-v-zavoda-polimeri-e-razgrabeno-i-unishtozheno-a-pak-sobstvenitsite-imat-mertsedesi-maybah-i-ni-davat-otsenka.html", "text": "Всичко в завода „Полимери“ е разграбено и унищожено, а пък собствениците имат „Мерцедеси-Майбах“ и ни дават оценка. Това каза пред журналисти министър-председателят Бойко Борисов при посещението си в бившия завод „Полимери“ – Девня, предаде репортер на Радио „Фокус“ – Варна. „Първо искам да успокоя хората в региона и самата Варна, защото това действително е екологична бомба, която ако не се вземат мерките, които взехме ще причини огромни екологични последствия. Тук се обръщам и към Зелените освен всичко останало, което правят, да наблюдават и такива процеси. Приватизацията освен, че е разбойническа, решението, което е дадено при следващите разпродажби, то е минало през няколко собственика доколкото знам, е много интересно“, коментира Борисов. По думите му активите отиват за частниците, а вредният отпадък и утилизацията остава за данъкоплатеца. „Добре ли е? Не само не е справедливо, просто звучи като виц, но е факт. В момента държавата чрез областния управител плаща тока, водата, охраната, наблюдението, което правим и виждате в какво положение са резервоарите. Следващите дни буквално започваме да ги разкарваме из цяла Европа“, добави премиерът. Той уточни, че няколко пъти е говорил с главния прокурор. „Даже сутринта преди няколко минути му звъннах да го питам все пак може ли това, което казвам, да се огласи с негово знание. Той е направил необходимите проверки с варненския окръжен прокурор и делата са доста напред в момента. Убеден съм, че тези, които са причинили този пладнешки грабеж, то вече свикнахме да са откраднали през годините с тази приватизация милиарди активи на държавата. Това предприятие е било уникално по своята същност на Балканите. До него идва директна тръба на „Нефтохим“ от Бургас, за да не се возят по пътищата всякакви летливи и вредни материали. Всичко това е разграбено и унищожено, а пък собствениците имат „Мерцедеси-Майбах“ и ни дават оценка, което ме принуди да дойда и да покажа на хората вследствие на тази разбойническа приватизация колко милиарди е загубила държавата, но и продължаваме да плащаме“, каза още Бойко Борисов.\r\nМарияна ВАЛЕНТИНОВА", "date": "2017.08.07", "title": "Премиерът Бойко Борисов: Всичко в завода „Полимери“ е разграбено и унищожено, а пък собствениците имат „Мерцедеси-Майбах“ и ни дават оценка"}
{"url": "http://www.focus-news.net/news/2017/08/07/2423341/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-avgust.html", "text": "„Софийска вода” временно ще прекъсне водоснабдяването в някои части на столицата на 8 август, съобщиха от пресцентъра на дружеството. Във вторник във връзка с изместване на уличен водопровод на бул. „Инж. Иван Иванов“ жк. „Славия“ се налага спиране на водоподаването от 10.00 до 22:00 часа на клиентите на „Софийска вода”, живеещи в района на: по ул. „Коломан“ от бул. „Овча купел“ до ул. „Житница“; по ул. „Славия“ от ул. „Коломан“ до ул. „Хайдушко изворче“; в района между ул. „Житница“, бул. „Никола Мушанов“, бул. „Вардар“, бул. „Инж. Иван Иванов“, ул. „Костенец“ \r\nстадион „Славия“, спортен комплекс „Славия“, Хокейна база, ЦУ на БТС, Гражданска защита, гараж „Земляне“, ДГ 145 „Българка“, Трамвайно депо, гараж Каратс, ПГ по Битова и електротранспортна техника, ДГ 54 ДЪГА, Спортен комплекс „Септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Уста Генчо“ ъгъла с ул. „Атанас Кирчев“.\r\nВъв вторник във връзка с реконструкция на уличен водопровод на бул. „Сливница“ Център се налага спиране на водоподаването от 9.00 до 21:00 часа на клиентите на „Софийска вода”, живеещи в района на: по бул. „Сливница“ от ул. „Константин Стоилов“ до ул. „Дунав“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дунав“ ъгъла с бул. „Сливница“.\r\nВъв вторник във връзка с подмяна на сградно водопроводно отклонение до бл. 259 жк. „Дружба“2 се налага спиране на водоподаването от 9.00 до 17:00 часа на клиентите на „Софийска вода”, живеещи в района на: бл. 256, бл. 257, бл. 258, бл. 259. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 258 .\r\nВъв вторник във връзка с подмяна на сградно водопроводно отклонение на ул. „Съединение“ с. Лозен се налага спиране на водоподаването от 9.00 до 17:00 часа на клиентите на „Софийска вода”, живеещи в района на: ул. „Пролетна“, ул. „Борова гора“, ул. „Васил Левски“, ул. „Могила“, ул. „Теменуга“, ул. „Съединение“; ул. „Съединение“, ул. „Преслав“, ул. „Крушите“, ул. „Маркова ливада“, ул. „Варовита“, ул. „Съединение“ от №127 до АМ „Тракия“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Съединение“.\r\nВъв вторник във връзка с изграждане на сградно водопроводно отклонение на ул. „Снежанка“ кв. „Кумарица“ гр. Нови Искър се налага спиране на водоподаването от 9.00  до 15:00 часа на клиентите на „Софийска вода”, живеещи в района на: ул. „Снежанка“, ул. „Летец“, ул. „Липите“, ул. „Искърско дефиле“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искърско дефиле“ ъгъла с ул. „Липите“.\r\nВъв вторник във връзка с реконструкция на уличен водопровод на бул. „Асен Йорданов“ кв. „Слатина“ се налага спиране на водоподаването от 9.00 до 21:00 часа на клиентите на „Софийска вода”, живеещи в района на: по бул. „Асен Йорданов“ от бул. „Проф. Цветан Лазаров“ до бул. „Шипченски проход“; бул. „Проф. Цветан Лазаров“ №18А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Проф. Цветан Лазаров“ №18А.", "date": "2017.08.07", "title": "„Софийска вода” временно ще прекъсне водоснабдяването в някои части на столицата на 8 август"}
{"url": "http://www.focus-news.net/news/2017/08/07/2423342/the-local-mladezhi-bezhantsi-organiziraha-protest-v-shvetsiya-sreshtu-deportatsiite-v-afganistan.html", "text": "Стотици младежи, пристигнали в Швеция като непридружени бежанци, организираха протест пред парламента в Стокхолм срещу депортациите в Афганистан, съобщава вестник The Local в местната си редакция.\r\nВ отворено писмо до Агенцията по миграцията и нейния директор Микаел Рибенвик протестиращите попитаха:  „Наистина ли Швеция е морална държава, след като казвате на гражданите си да не пътуват в Афганистан, защото е опасно, но мислите, че е безопасно за нас, младите хора, да живеем там? Това не е хуманно“.\r\nОт Агенцията по миграцията вече увериха, че следят отблизо ситуацията със сигурността в Афганистан и че има провинции, където не е възможно хората да бъдат върнати. Но пълното прекратяване на депортирането не е разглеждано като опция до този момент.\r\n„Необходими са много неща, за да може да се заеме генерална позиция. Конфликтът трябва да достигне ниво, което то засяга всички – това е нивото, в което имаме прекъсване\" на депортациите, заяви по-рано Рибенвик пред информационната агенция TT.Тереза Герова", "date": "2017.08.07", "title": "The Local: Младежи бежанци организираха протест в Швеция срещу депортациите в Афганистан"}
{"url": "http://www.focus-news.net/news/2017/08/07/2423343/stara-zagora-astronomicheskata-observatoriya-shte-postavi-teleskopi-na-ploshtada-pred-obshtinata-za-zhelaeshtite-da-nablyudavat-lunnoto-zatamnenie.html", "text": "Астрономическата обсерватория ще постави телескопи на площада пред Общината за желаещите да наблюдават лунното затъмнение. Това съобщиха от пресцентъра на Община Стара Загора. Тази вечер от територията на България при ясно небе ще се наблюдава частично лунно затъмнение. Долната четвъртина на лунния диск ще навлезе в земната сянка и това най-добре ще проличи в 21.20 часа. Астрономическата обсерватория ще постави телескопи на площада около сградата на Община Стара Загора между 20.30 часа и 22.30 часа за всички желаещи да наблюдават затъмнението на Луната, планетите Юпитер и Сатурн и летните съзвездия.", "date": "2017.08.07", "title": "Стара Загора: Астрономическата обсерватория ще постави телескопи на площада пред Общината за желаещите да наблюдават лунното затъмнение"}
{"url": "http://www.focus-news.net/news/2017/08/07/2423344/premierat-boyko-borisov-ne-e-chestno-da-sabirame-pari-za-da-plashtame-za-stari-bakii.html", "text": "Не е честно да събираме пари, за да плащаме за стари бакии. Това каза пред журналисти министър-председателят Бойко Борисов при посещението си в бившия завод „Полимери“ – Девня предаде репортер на Радио „Фокус“ – Варна. „Да кажа на хората,  в следствие на тази разбойническа приватизация колко милиарда е загубила държавата, но и продължаваме да плащаме. Във Варна, Девня и Провадия 15 млн. биха могли да се похарчат за доста по-стойностни неща“, обясни . \r\nНа въпрос има ли в държавата други подобни случаи, Борисов заяви: „Десетки, да не кажа стотици. На цели фабрики са изнасяни оборудванията“. \r\n„Тук е купена инсталация, която всичко това да утилизира и те с цялото си нахалство я продават в Румъния. Взимат и от не парите. Убеден съм, че главният прокурор ще направи така, че от срещу неизвестен извършител, каквото е в момента ограбването на цял завод, гордост на Балканите, да има известен“, допълни Бойко Борисов. \r\n„Избягвам да давам публична оценка на хората. От наша страна каквото е необходимо правим. Благодаря, че сте тук, за да може да кажете на хората, че могат да спят спокойно и по-най0бързия начин ще г и избавим от това зло. Не е честно да събираме толкова пари, за да ги вкараме в инфраструктура, пенсии, заплати и така непрекъснато да ги харчим, за да изчистим стари бакии“, каза още премиерът.\r\n„Новият собственик на практика е дошъл, за да го нареже завода и да го приключи. Това е историята на българския Преход, защото сега е много модерно да говорим. Надявам се, че с влизането на Антикорупционния закон и създаването на този орган, той ще се занимае не само с това, което е в момента, а и с подобни минали сделки, защото те носят много по-големи щети от всичко останало. Тук трябва да се има предвид, че на 200 км по-нагоре стоят 2 реактора за 3 млрд. лв.  И там какво ще правим, а ги платихме следствие на тези големи шлемове, които заварих. Апелирам към колегите и политическата класа да бъдат малко по-скромни в изказванията си“, добави Борисов. \r\nМарияна ВАЛЕНТИНОВА", "date": "2017.08.07", "title": "Премиерът Бойко Борисов: Не е честно да събираме пари, за да плащаме за стари бакии"}
{"url": "http://www.focus-news.net/news/2017/08/07/2423345/smolyan-planinski-spasiteli-sa-otkrili-trima-gabari-izgubili-se-v-rayona-na-selo-kesten.html", "text": "Сигнал за трима гъбари, изгубили се в района на девинското село Кестен, е подаден в събота вечерта в Планинска спасителна служба – Пампорово. Те са открити  от планинските спасители в неделя сутринта живи и здрави. Това съобщи за Радио „Фокус“ – Смолян Димитър Масурски – началник на базата на Планинската спасителна служба към Българския червен кръст в Пампорово. В издирвателната спасителна акция са участвали четирима планински спасители, а гъбарите са открити в неделя около 10.00 часа, на около 5 км от селото. След като замръкнали в планината в тъмното не могли да се ориентират и прекарали нощта там. „Бързо приключи акцията и най-важното е, че е успешна, без пострадали“, посочи  Масурски.  \r\nТой каза още, че и днес са отлични  условията за туризъм в Родопите. Времето в Пампорово е слънчево и горещо, а температурата на въздуха е 24 градуса. Работят лифтовите съоръжения. Предвид високите температури планинските спасители съветват туристите да използват сенчести маршрути, да пият повече вода и да не се излагат дълго време на пряка слънчева топлина, както и да не замръкват в планината.\r\nДаниела БОЙКОВА", "date": "2017.08.07", "title": "Смолян: Планински спасители са открили трима гъбари, изгубили се в района на село Кестен"}
{"url": "http://www.focus-news.net/news/2017/08/07/2423346/pregled-na-osnovnite-temi-vav-velikotarnovskiya-pechat.html", "text": "„Щaтcки милиoнep cпacявa c $1,5 млн. Йoнoвия хaн във Вeликo Tъpнoвo“, е заглавие от областния всекидневник „Янтра Днес”. Амepикaнcкият пpeдпpиeмaч Едмънд Бeк e зaкyпил и щe възcтaнoви cгpaдaтa нa Йoнoвия хaн, кoятo ce нaмиpa нa yл. „Опълчeнcкa“ във Вeликo Tъpнoвo, нa изхoдa зa Рyce. Инвecтициoннoтo нaмepeниe нa Бeк e дa я пpeвъpнe в тpизвeздeн хoтeл, кoйтo щe paзпoлaгa c 20 cтaи. Фacaдaтa нa cгpaдaтa щe бъдe изцялo зaпaзeнa. Щe ce oпитaмe дa зaпaзим дyхa нa мяcтoтo, кaтo мy вдъхнeм нoв живoт, зaяви зa „Янтpa ДНЕС“ бизнecмeнът. Едмънд Бeк кyпyвa имoтa пpeз минaлaтa гoдинa oт двe ceмeйcтвa aнгличaни, кoитo имaли нaмepeния дaгo възcтaнoвят, нo нe ycпeли дa гo нaпpaвят. Цeнaтa, кoятo e плaтил, e oкoлo 100 000 лв. Нaмepeниeтo мy e дa влoжи в oбeктa нaд 1,5 млн. дoлapa. Едмънд Бeк нe пoжeлa дa ce aнгaжиpa cъc cpoкoвe, в кoитo нoвият хoтeл щe oтвopи вpaтa.\r\n“Мapиeтa Toдopoвa oт Сливeн cпeчeли нaгpъдeн цapcки кpъcт нa Цapeвeц“, е друго заглавие от ежедневника. Мapиeтa Toдopoвa oт Сливeн e щacтливкaтa, кoятo cпeчeли гoлeмия нaгpъдeн кpъcт нa цap Ивaн Шишмaн, cъздaдeн cпeциaлнo зa пpeмиepния cпeктaкъл нa oпepaтa „Мapия Дecиcлaвa”. Пpeдcтaвлeниeтo бeшe в пeтък и e чacт oт aфишa нa лeтния фecтивaл „Сцeнa нa вeкoвeтe” нa кpeпocттa „Цapeвeц” във Вeликo Tъpнoвo. Г-жa Toдopoвa e пoчитaтeл нa тъpнoвcкия apт фopyм oт гoдини, a ceгa бeшe дoшлa нa пpeмиepaтa cъc cъпpyгa, cecтpa cи и двeтe cи дeцa. Tя бeшe ceднaлa нa пpeдвapитeлнa мapкиpaн c тpи чepвeни лeнти cтoл и пoлyчи cпeциaлния пoдapък личнo oт peжиcьopa Плaмeн Бeйкoв.\r\n“Огнeбopци пpипoмнят ocнoвнитe пpичини зa възниквaнeтo нa пoжapи пpeз лятoтo“, е заглавие от трета страница на ежедневника. “Търновските авджии откриха сезона с турнир по стрелба“, четем на страница четвърта в изданието. “Хиляди пoхaпнaхa cлaдкa диня в Никюп“, пише на страница пет във всекидневника. На страница шест четем: „Марина Чамуркова представя в изложба миналото и съвремието на фестивала „Сцена на вековете“.\r\nЗаглавие от спортната страница на вестник „Янтра Днес“ гласи: “СККА “Етър Рейсинг Тим“ връчи купи на кметовете на Горна Оряховица и Лясковец“.\r\n„Тексаски мултимилионер и ветеран от Виетнам спасява четири знакови паметника на културата“, е тема и на първа страница на другия областен ежедневник - “Борба“. Четири знакови паметника на културата спасява от разруха американски мутмилионер, който е и ветеран от войната във Виетнам. Едмънд Бек бе на посещение във Велико Търново в края на миналата седмица и запозна кмета Даниел Панов с предстоящите си инвестиционни намерения. Тексасецът вече притежава хана на Хаджи Николи на Самоводската чаршия и го реновира изцяло, запазвайки автентичността му. Той е закупил и прочутия в миналото „Йонов хан“ в началото на ул. „Опълченска“, както и намиращият се в съседство бивш хотел „Царъ Борисъ“, който малко след Освобождението журналист от „Нешънъл джиографик“ нарича „Българският Уолдорф Астория“. В момента с негови инвестиции се прави къща за гости на ул. „Стефан Стамболов“, а сградата доскоро се саморазрушаваше.\r\n“Близо 2000 души се забавляваха на динения фестивал в Никюп“, е друг акцент в ежедневника. 5 тона дини бяха изядени по време на Шестия фестивал на динята в търновското село Никюп. Въпреки горещото време, в съботния ден любителите на летния плод дойдоха на празника, организиран от кметството и земеделската кооперация „Плодородие – 95“. През цялото време жителите и гостите на селото можеха да похапнат безплатно диня, осигурена от местната кооперация. Във фестивала се включи и част от английската общност в региона, забавлявайки се с богатата музикална програма и разнообразните състезания за малки и големи. Целта на празника, чието начало бе поставено през 2012 г., е да провокира интереса към динята, която е с богата история, започваща от далечна Африка. В света са познати 500 сорта, а у нас именно Никюп се слави като едно от местата с най-хубавите любеници. Местните градинари са били прочути с качествената си продукция не само у нас, но и в чужбина. \r\n“Дебелец отбеляза празника си с впечатляваща програма“, “Мариета Тодорова от Сливен си тръгна с подарък от екипа на операта“, “Жените стават все по-добри майстори в правенето на домашна ракия“ и “Първият фестивал “Рокстраж“ събра седем групи на сцената“, са други заглавия от страниците на всекидневника.\r\n“Железничарите“ пречупиха “Славата“, Кристиян Димитров, Тони Балъков и Бедри Рюстемов подпечатаха победата“, “Етър ВТ“ привлече Георги Сърмов, картотекираха Бадара за мача с “Дунав“ и “Включиха Ирина Николова и Любомир Янков в националния отбор“, са теми от спортната страница на изданието.", "date": "2017.08.07", "title": "Преглед на основните теми във великотърновския печат"}
{"url": "http://www.focus-news.net/news/2017/08/07/2423347/premierat-boyko-borisov-ako-dadem-ton-za-edinnost-shte-uspeem-da-namerim-rabotesht-mehanizam-po-kazusa-s-kompleks-kaliakra.html", "text": "Ако дадем тон за единност и за няколко стъпки за решаване на проблема, затова апелирам към всички, аз мисля, че ще успеем да намерим работещ механизъм. Това каза пред журналисти министър-председателят Бойко Борисов при посещението си в бившия завод „Полимери“ – Девня по повод проблемите около защитена зона \"Комплекс Калиакра\" и предстоящата във вторник среща в Министерски съвет, предаде репортер на Радио „Фокус“ – Варна. \r\nПо повод позицията на протестиращите, че не искат да седнат на една маса със създателите на Натура 2000, премиерът коментира: „Ще ги разделим в Министерски съвет на две зали, но в крайна сметка всички сме българи и всички имаме желание да решим този проблем. Така че, колкото и да не ни е приятно на един или на друг в края на краищата е хубаво да седнем и да решим заедно въпроса“. „Ако трябва ще ги разделяме, ще ги събираме, но трябва да излезем с решение, което да удовлетворява и данъкоплатците, които ще плащат, и Брюксел. Вече сме влезли във връзка с малтийския комисар Вела. Говорили сме си днес той да провери цялото досие и утре, сигурно до обяд, ще разговаряме по телефона, макар че то доста е излязло от техните правомощия вече. Но, ако дадем тон за единност и за няколко стъпки за решаване на проблема, затова апелирам към всички, аз мисля, че ще успеем да намерим работещ механизъм. Иначе, ако всички казваме - аз не искам с този, другият не иска с онзи, какво ще ги събираме и за какво ще го правим това нещо? Трябва да го свършим. Или трябва да го решими или яко плащане, както за много други неща“, посочи още Борисов. \r\nМарияна ВАЛЕНТИНОВА", "date": "2017.08.07", "title": "Премиерът Бойко Борисов: Ако дадем тон за единност, ще успеем да намерим работещ механизъм по казуса с „Комплекс Калиакра”"}
{"url": "http://www.focus-news.net/news/2017/08/07/2423348/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министърът на отбраната на ФРГ Урсула фон дер Лайен (ХДС) отхвърли критиката на социалдемократите по повод планираното увеличение на военните разходи до два процента от брутния вътрешен продукт (БВП) на страната, съобщава изданието Der Spiegel.\r\nГерманската социалдемократическа партия (ГСДП) е в заблуда, „ако счита, че сигурността в Европа трябва да е по-евтина, отколкото предвижда  защитният чадър на НАТО\", подчерта Урсула фон дер Лайен пред местни медии. \r\nКандидатът на социалдемократите за канцлерския пост Мартин Шулц и парламентарният лидер Томас Оперман разкритикуваха плановете за увеличаване на военния бюджет като нереалистични. Отделянето на два процента от БВП за отбраната би довело до почти двойно увеличение на разходите за военните. Към момента средствата, изразходвани за тях, възлизат на 37 млрд. евро. \r\nГермания би се превърнала в най-голямата военна сила в Европа. Това никой не може да си пожелае „единствено заради нашето минало\", предупреди Урсула фон дер Лайен.\r\n„Ако ГСДП сега отхвърля постепенното продължаване на инвестициите, тя казва сбогом на започната модернизация на Бундесвера\", обясни военният министър на Берлин, допълвайки, че реакцията на социалдемократите би следвало да се разглежда в контекста на предизборната кампания в Германия.\r\n*** Стотици младежи, пристигнали в Швеция като непридружени бежанци, организираха протест пред парламента в Стокхолм срещу депортациите в Афганистан, съобщава вестник The Local в местната си редакция.\r\nВ отворено писмо до Агенцията по миграцията и нейния директор Микаел Рибенвик протестиращите попитаха:  „Наистина ли Швеция е морална държава, след като казвате на гражданите си да не пътуват в Афганистан, защото е опасно, но мислите, че е безопасно за нас, младите хора, да живеем там? Това не е хуманно“.\r\nОт Агенцията по миграцията вече увериха, че следят отблизо ситуацията със сигурността в Афганистан и че има провинции, където не е възможно хората да бъдат върнати. Но пълното прекратяване на депортирането не е разглеждано като опция до този момент.\r\n„Необходими са много неща, за да може да се заеме генерална позиция. Конфликтът трябва да достигне ниво, което то засяга всички – това е нивото, в което имаме прекъсване\" на депортациите, заяви по-рано Рибенвик пред информационната агенция TT.\r\n*** Полша обяви, че е готова да приема мигранти от Европа, но не и от Африка или Близкия изток, предава Daily Express.\r\nПрез 2015 година, страните от ЕС приеха план за релокацията на 160 хиляди мигранти от бежанските лагери в Италия и Гърция.\r\nВъншният министър на Полша Витолд Вашчински заяви, че релокацията на тези мигранти нарушава европейските споразумения.\r\n„Полша е отворена за миграция. Тази година например издадохме 1,267,000 визи за украинци. Половината от тях са за работа“, каза той.\r\n„Отворени сме не само за миграция от Украйна, но и от Беларус, както и други страни. Не искаме да участваме в задължителния процес на релокация на мигранти от Близкия изток и Африка. Не искаме да изпълним решението на Европейския съюз, взето през септември 2015 година“, каза полският външен министър.\r\nПрез юни Европейската комисия започна процес срещу Полша, Чехия и Унгария, заради нежеланието им да приемат мигранти.  Управляващите в Полша заявиха, че са „доволни“ от съдебните действия срещу тях.\r\n***", "date": "2017.08.07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/07/2423349/dha-turska-opozitsionerka-e-arestuvana-za-propaganda-na-teroristichna-organizatsiya-v-sotsialnite-medii.html", "text": "Членът на Управителния съвет на женската организация на основната опозиционна Народнорепубликанска партия (НРП) в околия Сейхан на провинция Адана – Алийе Шеноглу, е арестувана заради „извършване на пропаганда в полза на терористична организация”, предаде информационната агенция Догу хабер ажансъ (ДХА). „Провинението” й е, че е критикувала в социалните медии „честването на  датата 15 юли като някаква победа”. Самата тя работи в общината в Сейхан и е майка на две деца. На 2 август е споделила в социалните  медии мнението си за опита за преврат на 15 юли м.г. и моментално е задържана в дома си. В продължение на 4 дни е разпитвана в Дирекцията на полицията. Вчера е изправена пред дежурния съд, който й налага постоянна мярка за неотклонение „Задържане под стража” именно заради нейните споделяния в социалните медии.\r\nОт Дирекцията на полицията съобщават, че има и други задържани със същите обвинения и след приключване на разпитите те също ще бъдат изправени пред съда, посочва още ДХА. Георги Димов", "date": "2017.08.07", "title": "ДХА: Турска опозиционерка е арестувана за „пропаганда на терористична организация” в социалните медии"}
{"url": "http://www.focus-news.net/news/2017/08/07/2423350/emil-karanikolov-ministar-na-ikonomikata-az-sam-za-otmyana-na-zakona-na-amnistiyata-na-stanishev-zashtoto-upravlyavashtite-tryabva-da-nosim-tezhki-otgovornosti.html", "text": "Аз съм „за” отмяна на Закона на амнистията на Станишев, защото управляващите трябва да носим тежки отговорности. Това заяви Емил Караниколов, министър на икономиката, в разговор с Илиана Беновска в предаването „Беновска пита“ по Радио К2 и Канал 3, в коментар по актуалните политически теми, съобщиха от екипа на предаването. \r\n„Миналият път ябълката беше много вкусна и затова не мога да дойда без букет“, обърна се Емил Караниколов към водещата. Илиана Беновска благодари и се пошегува, че ако министрите не се справят с работата си ще започне да раздава малинки като в Холивуд за неуспешните филми. Емил Караниколов отговори, че малините са хубав плод и докато се раздават плодове ще е добре. \r\nВ разговора бе коментиран въпросът защо Емил Караниколов е икономически министър и как ще изпълнява програмата на правителството. „Познавам бизнеса и синдикатите. Занимавам се с този периметър на дейност 7-8 години от Агенцията за приватизация“, заяви Емил Караниколов. Програмата в сектор икономика до края на месеца ще бъде приета. Тя е реална и за нейното изпълнение е нужен 4-годишен мандат. В министерство на икономиката има пет приоритети. Доходи, сигурност, икономически растеж, свобода на предприемаческия дух, демокрация и прозрачност на управлението са част от тези акценти. Основен приоритет е премахване на административните тежести и разговора с бизнеса. В края на месеца ще се проведе Индустриален съвет. Министър Караниколов помоли за подкрепата на медиите за учредяването на Асоциацията на start up-ите. Стартиращите предприятия до момента не са били национално представени. Илиана Беновска обеща медийната подкрепа на Радио К2 и Канал 3 за стартиращите малки предприятия, които са гръбнакът на българската икономика. Другите приоритети са развитие на индустриалните зони, развитието на малките и средни предприятия, конкурентоспособност, засилен следприватизационен контрол и развитие на капиталовия пазар. В средата на месец септември ще са готови анализите на иконоческото министерство и предприетите от него мерки. Оптимизирани са административните услуги от общо 197. Ще бъдат спестени годишно 200 000 лева на големия бизнес от бюрокрацията. Ще бъде намалено и времето за получаване на административна услуга. За 21 услуги ще бъдат премахнати таксите. За 14 от услугите няма да се искат документи, защото администрацията ще се снабдява с тях по служебен ред. Трябва да се обърне сериозно внимание на оперативна програма „Конкурентоспособност“. В програмата също има административни тежести, които затрудняват бизнеса. Ще започне отпускането на ваучери за микро, малки и средни предприятия до 30 000 лева за закупуване на машини, издаване на сертификати, вписване на патенти. Ще се кандидатства само с два документа – заявление и декларация, че предприятието не е ликвидация. 6 млн лева ще бъдат отпуснати за тази мярка. \r\nБе дискутирана и темата за Българската банка за развитие. Друг инструмент за подкрепа ще бъде Българската банка за развитие, която е към подчинение към министерство на икономиката, заяви министър Караниколов. Вярно ли е, че Стоян Мавродиев ще бъде назначен за изпълнителен директор на ББР, попита Беновска. Към момента това не е на дневен ред, отговори министър Караниколов. Важното е да се направи анализ какво ще се е случвало в банката. Кадровите промени в банката ще бъдат мислени на по-късен етап. Стоян Мавродиев е експерт, председател на Комисията за финансов надзор. \r\nВодещата попита давани ли са кредити на предпроятия на Делян Пеевски, на Георги Гергов и ще бъдат ли ревизирани те. „Да не коментираме на кого е даден кредит, преди да се направи анализ. Тази банка трябва да финансира микро, малки и средни предприятия, стартиращ бизнес. Големият бизнес може да си вземе кредит от друго място. В момента и лихвите не са високи. Докато малкия бизнес няма обезпечение, което да предложи. Самият закон на ББР е насочен към малкия бизнес. Трябва да се мисли дали се забранят търговските държавни кредити към едрия бизнес или да се ограничат до 3-5 милиона лева”, отговори Емил Караниколов.\r\n\"Ще ревизирате ли досега раздадените кредити от ББР\", попита Беновска. „Какво значи да ги ревизираме?! Те са вече заварени. Вероятно те се и обслужват. Новите кредити трябва да бъдат насочени към малкия и среден бизнес“, отговори Емил Караниколов.\r\nБеновска попита Караниколов дали споделя коментара й за отмяната на Закона за амнистията. Ето го целият текст с коментара:\r\n\"Беновска:  Г-н Борисов,“яйцата на граблвите птици“, ако отказвате да „люпите“ ще отмените ли Закона за амнистия на БСП , щом ще борите корупцията?\r\nВъв вторник, 8 август, Борисов ще дискутира публична как ще спре „да люпи яйцата на грабливите птици“…Поводът е Калиакра, а Борисов и министри са там, цитирам го: “Защото яйцата на грабливите птици, се люпят тука, при нас. Миналата година, се излюпиха АЕЦ „Белене“ – милиард и 200 милиона лева платихме, а милиард и 300 милиона за двете американски централи. А по-предишната, година, когато дойдохме, ни се излюпи КТБ. 3 милиарда и 700 милиона лева. Значи за две години предишното правителство сме платили към 6 милиарда и 700 милиона живи пари и сега да се излюпят още да наливаме. А от едната страна искаме да вдигаме доходите.Аз го разбирам, затова се вдигнахме на пожар веднага да дойдем и да решим как тези яйца да ги хвърлим в морето, да ги изядат рибите по възможност“, заяви Борисов.\r\nМодната тема на Корнелия Нинова в пустия политически август е борбата с корупцията.В петък ,в 13 часа, тя яхна „черния кон“ на БСП и  галопира срещу Вас, г-н Борисов – била се договорила с президента Радев, главния прокурор Цацаров, чакала Лозан Панов ,шефа на ВКС да се върне от морето /където, може би, си пийва мохито/ и заедно със съдии, НПО-та и други подобни щяла да спаси бедния българин от богатите и властни корумпирани… Решила да го направи, защото,Вие, г-н  Борисов не сте бил искал и можел да спрете корупцията. Добре. Нека. Дано. \r\nНо Корнелия премълча  за  хитро заложената от правителството на Станишев  юридическа „мина“ наречена Закон за амнистията. Да напомня - през 2009-та година,часове преди Вие,  Бойко Борисов да станете за пръв път министър-председател, БСП се „хвана за косата“ и се самоспаси от удавяне в тежки съдебни присъди. За да не попаднат в затвора за корупция,социалистите приеха Закон за амнистия, чрез когото освобождават от отговорност всички свои високопоставени   функционери. Този закон прилича на онзи член от устава на БКП /партията, от която произхожда БСП/ ,който забраняваше да бъдат съдени за каквото и да било – от крупни кражби до катастрофи- членове на БКП. \r\nОще на 25.09.2009 г. , дни след като влизате, г-н Борисов, за първи път в МС ,Вие  изискахте от КС да отмени Закона за амнистия. Не Ви се получи. Г-н Борисов, присещате се  отвреме-навреме, че този закон Ви е вързал ръцете да преборите корупцията, но до днес, Преображение Господне, нищо не сте направил ефективно. И резултатите са на лице – новият председател на ВКС Лозан Панов безпроблемно , но сигурно не без „благодарности“ оправдава високопоставени политици, че не са корумпирани и не са присвоявали, бидейки на върха на властта.\r\nТа, г-н Борисов, докато обещавате светло бъдеще на България с Програмата си за управление 2017-2021, докато обединявате Балканите, докато светът Ви поздравява за Договора за приятелство, добросъседство и сътрудничество с Македония, докато очаквате в Евксиноград френския президент Еманюел Макрон вземете ,че се срещнете с председателя на КС проф. Борис Велчев и даже публично обяснете защо този Закон за амнистията трябва да бъде отменен,за да не „люпите яйцата на грабливите птици“. Ако КС не иска или не може да го отмени продължете онова, което ГЕРБ  в 44 НС направи с промените в НПК – косвено отмени някои от членовете на Закона за амнистия. Правете спешни промени и в други закони, за да сте убедителен,че наистина искате и ще успеете да борите корупцията. Иначе Корнелия ще яха лъжевълната, че тя е „Райна Княгинята“-та на борбата с корупцията , докато Вие „лъжете“/цитирам Нинова/, че сте единни  с президента Румен Радев да сложите край на корупцията по високите етажи.\r\nБеновска:  Г-н Борисов,“яйцата на граблвите птици“, ако отказвате да „люпите“ ще отмените ли Закона за амнистия на БСП , щом ще борите корупцията?\r\nАз съм Беновска. И питам\".\r\n„Ние управляващите сме част от обществото. За нас не трябва да има привилегии, а по-тежка отговорност за това, което правим. Трябва за нас да има отговорност, а не права. Облекчени са условията за обезпечаване на кредити за  малкия и среден бизнес, но към момента такива кредити не се дават. Тепърва ще се анализира защо не са давали и били ли са насочени към големия бизнес”, отговори Емил Караниколов.\r\nВ разговора бе коментирана и темата за диалога със синдикатите и бизнеса. \"Синдикатите са много важна част от българската икономика. Диалогът с тях е добър. Няма как да има бизнес без работници, както и обратното. Синдикатите и бизнеса винаги са добре дошли в министерство на икономиката\", заяви министър Караниколов. Всички чуждестранни инвеститори в България споделят, че имат проблем с работната сила. Колкото повече инвеститори идват, те ще започнат да се борят за работниците си. Начинът е да се подобрят условията за труд, да се увеличат заплатите и да се подобри стандарта на служителите. Септември месец се очакват да дойдат големи инвеститори от ЕС и Китай  в България с реални проекти. Около 20 проекти ще бъдат сертифицирани. \r\nБе засегнат и въпросът за подписването на договора за добросъседство с Македония. \"Има междуправителствени комисии, които от ниво зам.-министри ще бъдат променени на ниво министри, като се вдигне ранга. Това се оценява от бизнеса и инвеститорите. Необходимо е да има повече бизнес форуми\", посочи Караниколов. До момента действащото законодателство за концесиите не е достатъчно добре работещо и са нужни законодателни промени в тази посока, посочи министърът като част от законодателните приоритети на правителството.\r\nБеновска подари на министъра на икономиката клубната тениска на предаването с въпроса „Защо?“. Емил Караниколов отговори на въпроса защо е част от правителството и с какво ще бъде полезен. Той каза, ме преди му се е налагало да продава държавните активи в Агенцията за приватизация, докато сега има възможност да ги надгради. \r\nБеновска приключи разговора с Емил Караниколов и му благодари за участието в „Беновска пита“ по Радио К2 и Канал 3 на 6 август 2017 година.", "date": "2017.08.07", "title": "Емил Караниколов, министър на икономиката: Аз съм „за” отмяна на Закона на амнистията на Станишев, защото управляващите трябва да носим тежки отговорности"}
{"url": "http://www.focus-news.net/news/2017/08/07/2423351/dha-liderat-na-turskata-opozitsiya-ochakva-izyavleniya-ot-erdogan-za-tvardeniyata-za-sazdavaneto-na-nova-darzhava.html", "text": "Дискусиите за скандалните думи на бившия член на Централния изпълнителен и ръководен комитет (ЦИРК) на управляващата Партия на справедливостта и развитието (ПСР) Айхан Оган за „създадената нова държава заедно с опита за преврат от 15 юли м.г.”, постоянно се мултиплицират, предаде информационната агенция Догу хабер ажансъ (ДХА). Позиция за твърдението му, че „създателят на тази нова държава е точно президентът Реджеп Тайип Ердоган” изрази и лидерът на основната опозиционна Народнорепубликанска пария (НРП) Кемал Кълъчдароглу. „Същинските изявления очаквам именно от президента и лидер на ПСР Ердоган. Много ми е любопитно каква ще бъде неговата реакция.”, посочва още Кемал Кълъчдароглу, цитиран от ДХА. Георги Димов", "date": "2017.08.07", "title": "ДХА: Лидерът на турската опозиция очаква изявления от Ердоган за твърденията за създаването на нова държава"}
{"url": "http://www.focus-news.net/news/2017/08/07/2423352/dots-margarita-bakracheva-psiholog-nikoy-ne-ostava-bezrazlichen-kam-zhegata.html", "text": "Никой не остава безразличен към жегата. Това каза психологът доц. Маргарита Бакрачева в интервю за Агенция „Фокус“ във връзка с настроенията в жегите. По думите й винаги има и добър,  и лош полюс във всяка една ситуация. Тя препоръча да използваме жегата, за да си доставим удоволствие. Доц. Бакрачева обясни, че настроението и емоциите се определят от това какво човек има да прави и по какъв начин може да се спаси и дали може да прекара време с близки хора, както и дали може да бъда навън, така че да си донесе достатъчно емоции за сетивата и да се възползва от времето по максимално възможен начин. „Има хора, които предпочитат да се затворят на хладно с климатика. Въпросът от емоционално естество се определя от това дали ние се подчиняваме или имаме усещането, че можем да направим нещо, от което да извлечем максимална полза“, коментира доц. Бакрачева и поясни, че една от базовите ни потребности е да усещаме, че имаме контрол над ситуацията.\r\nДеница КИТАНОВА", "date": "2017.08.07", "title": "Доц. Маргарита Бакрачева, психолог: Никой не остава безразличен към жегата"}
{"url": "http://www.focus-news.net/news/2017/08/07/2423353/plovdiv-vitsepremierat-valeri-simeonov-i-kmetat-na-rayon-severen-ralyo-ralev-se-sporazumyaha-za-zapochvane-na-deystviya-za-vazstanovyavane-na-priemnata-na-politsiyata-v-sheker-mahala.html", "text": "Започват действия за възстановяване на приемната на полицията към 3-то Районно управление на МВР в \"Шекер махала\" в Пловдив. За това се разбраха вицепремиерът Валери Симеонов и кметът на район \"Северен\" Ральо Ралев, предаде репортер на Радио „Фокус”-Пловдив. Сградата на ул. ”Дилянка”, където до 2012 година имаше полицейски участък, е запазена, но се нуждае от основент ремонт. Първоначалната идея е една от общо трите полицейски коли, които патрулират в района, да бъде на стоянка именно в това управление. Районният кмет Ральо Ралев каза, че се надяват от МВР да отпуснат двама офицери с един сержант, които да бъдат на работа в това управление и, когато има сигнали за шум и уредби на открито на място, да се реагира веднага. Ралев подчерта, че основно такива са сигналите на хората, които живеят в съседство с махалата. По думите на Валери Симеонов законът е еднакъв за всички и трябва да се спазва от всички в държавата. \r\n„Шумовият терор, който се вдига от циганските махали, трябва да се прекрати и трябва да се даде възможност на всички самоволно настанили се да се върнат по родните си места, където имат адресна регистрация, защото никой не е длъжен да им осигурява жилища там, където те поискат“, каза Симеонов. Попитан дали ще се намерят средства за възстановяването на приемната на полицията в махалата, Валери Симеонов каза, че му предстоят разговори с кмета на Пловдив за това. Ако общината не може да намери тези средства, които не са много, то той се ангажира да ги осигури от другаде.\r\nРайонният кмет пък обяви, че от септември започва първата вълна на масово събаряне на незаконни постройки в Шекер махала. По думите му повечето постройки в махалата са именно такива. Някои от хората сами са започнали да си разкриват покривите, след като са били предупредени от районната администрация. Ралев каза още, че постройките се описват и се правят констативни протоколи. В момента в махалата се събарят стопански постройки. „Но всичко това са разходи за районната администрация и ще ми трябват още средства за извършването на тази дейност“, добави Ралев.\r\nЦветана ТОНЧЕВА", "date": "2017.08.07", "title": "Пловдив: Вицепремиерът Валери Симеонов и кметът на Район \"Северен\" Ральо Ралев се споразумяха за започване на действия за възстановяване на приемната на полицията в \"Шекер махала\""}
{"url": "http://www.focus-news.net/news/2017/08/07/2423354/lokalno-makedoniya-novi-gorski-pozhari-v-gartsiya-i-albaniya.html", "text": "Нови горски пожари избухнаха през последното денонощие на територията на Албания, както и на популярния гръцки остров Тасос, съобщава македонското електронно издание „Локално“.\r\nСъгласно данни, разпространени в медиите, за последните 24 часа в Албания са регистрирани седем нови горски пожари, които са унищожили десетки хектари борови и нискостеблени гори. В потушаването на стихиите са задействани 84 пожарникари, 17 единици противопожарни превозни средства, 90 войници и голям брой доброволци, подпомогнати от хеликоптери. По искане на албанските власти бе оказана помощ от гръцка страна, която изпрати два самолета. Министърът на външните работи Дитмир Бушати изрази благодарност на неговия гръцки колега за съдействието. Същевременно в недостъпните планински региони са активни още около десетина пожари.\r\nНа остров Тасос, в района на Лименария, също бушува огнена стихия. Гръцките власти отправиха предупреждения за опасност от пожари през седмицата, когато температурите се очаква да надхвърлят 40 градуса по Целзий.Тереза Герова", "date": "2017.08.07", "title": "„Локално“ (Македония): Нови горски пожари в Гърция и Албания"}
{"url": "http://www.focus-news.net/news/2017/08/07/2423355/stolichna-direktsiya-pozharna-bezopasnost-i-zashtita-na-naselenieto-prizovava-grazhdanite-za-striktno-spazvane-na-pravilata-za-pozharna-bezopasnost.html", "text": "Столична дирекция „Пожарна безопасност и защита на населението” (СДПБЗН) призовава гражданите, туристите и гостите на столицата за особено внимание и стриктно спазване на правилата за пожарна безопасност в сухите и горещи летни дни. Всяка небрежност може да причини възникването на стихийни и трудни за овладяване пожари. Това съобщиха от пресцентъра на СДПБЗН. Високите дневни температури и преобладаващия в много случаи вятър създават предпоставка за бързото разпространение на огъня в междублоковите пространства и горските масиви. За кратко време могат да бъдат нанесени големи щети на паркирани автомобили в близост до обществени и жилищни сгради, да бъдат опожарени много декари гори, посеви и техника.\r\nОт СДПБЗН посочват още, че непрекъснатото урбанизиране и динамика на развитие на София подлагат на изпитание огнеборците и спасителите от Столична дирекция „Пожарна безопасност и защита на населението”, като за опазване на зеленината в столицата, домовете, парковете и горските масиви през летния пожароопасен сезон трябва стриктно да бъдат спазвани следните правила за пожарна безопасност:    \r\n- Забранено е паленето на огън в междублоковите пространства, където са паркирани много автомобили, както и в близост до бензиностанции и газстанции, складове за леснозапалими и горими течности.\r\n- Недопустимо е изхвърлянето на неизгасени кибритени клечки и фасове в горима и леснозапалима среда! \r\n- Не оставяйте малки деца сами в къщи без наблюдение! Децата не осъзнават опасността от огъня. За тях игрите с огън са забавни и интересни.\r\n- Не палете огън в близост до стрехите на сградите и под клоните на дърветата! Запаленият в сухи треви и стърнища огън лесно може да обхване намиращите се в съседство трайни насаждения, селскостопански постройки, вилни и жилищни сгради, горски масиви.\r\n- Огън в гората се пали само на специално обезопасените и обозначени за това места. Преди това трябва да сте уверени, че разполагате с достатъчни количества вода или други подръчни средства за загасяването му при появата на вятър и при напускане на мястото. Паленето на огън при ветровито време е в състояние да разнесе искри и горящи частици на големи разстояния, без да имате възможност за навременна и адекватна реакция. \r\n- Не бива да се изхвърлят стъклени бутилки в полето или гористите местности - дефектите по тях могат да имат ефекта на лупа, което да доведе до запалване на сухи треви.\r\n- При първите признаци на пожар в дома, в двора, в полето или в гората, подайте незабавно съобщение на телефон 112!\r\nОт СДПБЗН съветват, при горски пожар да се реагира по следния начин:\r\n- Ако забележите признаци на пожар в гората (дим, мирис на изгоряло и пламъци) оценете обстановката - ориентирайте се за мястото на възникване на пожара, фронта и посоката на придвижване на горенето и скоростта на разпространение. \r\n- При бързо усложняваща се обстановка трябва да потърсите безопасен път за напускане на района на пожара в посока обратна на вятъра или покрай езера, реки и потоци.\r\n- След като избегнете първоначалната опасност, подайте съобщение на тел. 112, в близка хижа, или туристически пункт. Ако имате информация за хора, пребиваващи в близост до огнището на запалване, от вашето бързо и точно съобщение зависи техният живот.\r\n- Ако запалването е в начална фаза, може да го потушите с пръст, пясък и тупалки от зелени клони. \r\n- Важно е да предпазите дрехите си от запалване, особено ако са от изкуствена материя и задължително да защитите дихателните си пътища с мокри кърпи или други лични предпазни средства. Дрехите не се свалят - те поемат част от топлината. \r\n- При действията си изхождайте от обстоятелството, че пожарът се разпространява по-бързо по посока на вятъра и по склон - от ниските части към върха. \r\n- Оказвайте помощ и съдействие на доброволците и гасаческите екипи при локализиране на пожарите  и за евакуиране на хората от района на пожара.\r\nОт СДПБЗН отправят и следните съвети за поведение при пожар в сграда:\r\n- При пожар в сграда незабавно позвънете на тел 112! \r\n- Съобщете на съседите за възникналия пожар. \r\n- Изключете газта, електричеството, затворете вратите и прозорците. \r\n- Локален пожар в сграда може да се гаси с вода. С вода не се гасят: електроуреди, инсталации под напрежение, бензин и нафта.                                      - Напуснете сградата като използвате стълбището /ако все още не е силно задимено/, външни, стабилни стълби и др. Не използвайте асансьорите.\r\n- При преминаване през задимено пространство поставете мокра кърпа на устата и носа, намокрете дрехите си, покрийте откритите части на тялото с мокри кърпи. Движете се приведени. \r\n- Ако се запали част от облеклото ви, съблечете бързо горящата дреха, ако това е невъзможно загасете чрез обвиване с друга дреха. \r\n- Ако е невъзможно да излезе от сградата, изкачете се на покривната площадка.\r\n- Ако останете в апартамента,  най-добре е да влезе в банята. Уплътнете вратата  с мокри кърпи или дрехи и пуснете душа. Обливайте се с вода. Опитайте да сигнализирате за местонахождението си. \r\n- След пребиваване в район на пожар трябва да преминете през медицински преглед.", "date": "2017.08.07", "title": "Столична дирекция „Пожарна безопасност и защита на населението” призовава гражданите за стриктно спазване на правилата за пожарна безопасност"}
{"url": "http://www.focus-news.net/news/2017/08/07/2423356/varna-valnite-sa-izhvarlili-umryal-delfin-na-yuzhniya-plazh.html", "text": "Вълните са изхвърлили умрял делфин на Южния плаж във Варна, при скалите в края на плажа при началото на Вълнолома. Това съобщи слушател на Радио „Фокус“. По думите му на място все още няма екип, който да се погрижи за тялото на бозайника.", "date": "2017.08.07", "title": "Варна: Вълните са изхвърлили умрял делфин на Южния плаж"}
{"url": "http://www.focus-news.net/news/2017/08/07/2423357/nsi-prez-yuli-2017-g-obshtiyat-pokazatel-na-doverie-na-potrebitelite-narastva-s-16-punkta-v-sravnenie-s-nivoto-si-ot-april.html", "text": "През юли 2017 г. общият показател на доверие на потребителите нараства с 1.6 пункта в сравнение с нивото си от април. Това съобщиха от пресцентъра на Националния статистически институт (НСИ). Повишаване на потребителското доверие се наблюдава сред населението както в градовете, така и в селата - съответно с 1.2 и 2.8 пункта.\r\nОбщата оценка на потребителите за настоящото развитие на икономическата ситуация в страната през последните дванадесет месеца се подобрява - увеличение на балансовия показател с 3.9 пункта. Същевременно и прогнозите им за следващите дванадесет месеца са по-малко негативни спрямо предходното наблюдение. По-благоприятни в сравнение с април са оценките и очакванията им относно промените във финансовото състояние на техните домакинства.\r\nПотребителите продължават да считат, че през последните дванадесет месеца има покачване на потребителските цени, но с по-слабо темпо спрямо оценките, регистрирани през април. Същевременно и инфлационните им очаквания за следващите дванадесет месеца са по-слабо изразени.\r\nПо отношение на безработицата в страната през следващите дванадесет месеца негативизмът също намалява. Прогнозите се изместват към запазване или незначително намаление, в резултат на което балансовият показател се понижава с 1.0 пункт.\r\nПрез юли по-голямата част от потребителите продължават да оценяват икономическата ситуация в страната като неблагоприятна за спестяване, въпреки че техният относителен дял намалява в сравнение с три месеца по-рано.\r\nПоследната анкета отчита известно подобрение (с 2.1 пункта) на общата оценка на настоящата ситуация да се правят разходи за покупка на предмети за дълготрайна употреба. Потребителите в селата са благоприятно настроени да извършват такива покупки и през следващите дванадесет месеца, докато при градското население очакванията са по-резервирани.", "date": "2017.08.07", "title": "НСИ: През юли 2017 г. общият показател на доверие на потребителите нараства с 1.6 пункта в сравнение с нивото си от април"}
{"url": "http://www.focus-news.net/news/2017/08/07/2423358/filip-yordanov-chez-razpredelenie-balgariya-tsenata-po-koyato-se-nakazvat-prestapnite-deyaniya-vse-oshte-ne-e-po-visoka-ot-tazi-na-elektroenergiyata-za-korektnite-potrebiteli.html", "text": "Цената, по която се наказват престъпните деяния, все още не е по-висока от цената на електроенергията за коректните потребители.  Това каза в интервю за Агенция „Фокус“ Филип Йорданов, ръководител „Нетехнически загуби“, ЧЕЗ Разпределение България. „За първите 6 месеца на 2017 г. ние сме констатирали 3778 случая на кражби на електроенергия. За сравнение за първото полугодие на миналата година сме установили 3322 нарушения“, посочи Филип Йорданов, като отбеляза, че това са само установените от тях нарушения, с цената на много усилия и ресурси. Той допълни, че трудно може да се бъде определен профилът на хората, които крадат ток. „Многократни извършители на едно и също нарушение сме установявали както от клиенти с изключително нисък социален статус, така и от огромни къщи с басейни или от луксозни заведения“, подчерта Филип Йорданов. По думите му е редно да се вземат съответните мерки и коректните потребители, които заплащат сметките за консумираната от тях електроенергия, да бъдат мотивирани да продължат да го правят. „Засега това не се случва, но ние сме обнадеждени, че ще има справедливост за честните хора“, коментира той.  „Очакваме цената на електроенергията за дотаксуване и периодът за дотаксуване да бъдат увеличени.  Трябват принципно нови правила за санкции, които да не са свързани с цената за технологичен разход, тъй като това не е разход при пренос и разпределение, а е цена за остойностяване на нанесена щета на дружеството. Очакваме цената за санкция на некоректните потребители да не бъде обвързана с цената за технологичен разход по никакъв начин, а да бъде многократно по-голяма – например цената за недостиг на балансиращия пазар. Необходимо е обективно решение,  което да доведе до баланс и съответните възпиращи мерки за некоректните потребители“, заяви Филип Йорданов.", "date": "2017.08.07", "title": "Филип Йорданов, ЧЕЗ Разпределение България: Цената, по която се наказват престъпните деяния, все още не е по-висока от тази на електроенергията за коректните потребители"}
{"url": "http://www.focus-news.net/news/2017/08/07/2423359/vecherne-novosti-sarbiya-prez-2017-g-sarbiya-ochakva-prihodi-ot-turizma-v-razmer-na-12-mlrd-evro.html", "text": "През първите шест месеца сръбската столица е посетена от милиони туристи, докато в съседна Черна гора за цяла година са регистрирани 1,8 млн. посетители. И въпреки че няма излаз на море, по всяка вероятност през 2017 г. Белград ще привлече повече туристи, отколкото цяла Черна гора, пише изданието „Вечерне новости“. Още по-интересно е, че адриатическата страна, която разполага с 300 брегова ивица и плажове, печели от туризъм точно колкото и Белград – около 800 млн. евро. Така че съвсем не е изненадващо, че в края на юли, в разгара на сезона, известна верига черногорски хотели предвиди намаления, специални оферти и безплатен престой за деца, за да привлече туристи. \r\nНарастването на броя на местни и чужди туристи в Сърбия продължава и през първите шест месеца, като са регистрирани 12 % повече посетители, отколкото през предходната година, разкри Мария Лабович, директор на Туристическата организация на Сърбия. \r\nВътрешни туристи са 776 428, или седем процента повече, а чуждестранни - 634 353, което е 18 % повече. Притокът на валута от туризъм през миналата година е в размер на 1.040 млрд. евро, а тази година е отбелязано увеличение от 11 %.\r\nТова ще бъде рекордна година за туризма в Сърбия, но и за Белград, който има увеличение не само на броя на гостите и нощувките, но и на печалбите. През 2017 г. Сърбия очаква общи приходи от туризма в размер на 1,2 млрд. евро, като 60 на сто от тях се изливат само в столицата. Така печалбата от туризма надхвърлят очакванията и на най-смелите оптимисти.\r\n„Това е страхотна година за сръбския туризъм, тъй като приходите със сигурност ще бъде по-високи от  100 млн. долара през миналата година“, подчертава Гьори Генов, директор на HORES - хотелиерска и ресторантьорска асоциация на Сърбия.\r\n„Ние сме много доволни, защото хотелските стаи са попълнени повече от 62 на сто, докато процентът на заетост през миналата година бе 57 %. Миналата година в Сърбия отвориха врати 28 хотели, както и в предишните три години са инвестирани 250 млн. долара в тях и още толкова в ресторантите им. Всичко се увенчаха с успех“, уверява Генов.\r\nИнвестициите, добрите предложения на хотели и ресторанти, както и гостоприемството на всички по веригата на обслужване, дават резултати - Сърбия вече регистрира рекордна година в областта на туризма.\r\n„Най-големият скок е сред чуждестранните туристи, които са с 18 на сто повече. Те са направили 30 на сто повече нощувки, отколкото през юни миналата година“, заяви Миодраг Попович, директор на Туристическата организация на Белград. „Столицата до юни вече брои един милион нощувки, което е с 22 процента повече по сравнение с миналата година“, допълва Попович.\r\nНай-многобройните туристи в Белград са турците, следвани от хърватите, гостите от Република Сръбска, Гърция и Германия. Въпреки това, повечето нощувки са на туристи от Израел – 55 336. Те са рекордьори по отношение на максималното увеличение на броя на посещенията - 469 на сто, следвани от китайците, които тази година са с 128 % повече от миналата година. Руснаците не са в топ десет най-многобройните гости, но повече нощувки резервират туристи от Република Сръбска, Словения, България, Черна гора, Македония.Тереза Герова", "date": "2017.08.07", "title": "„Вечерне новости“ (Сърбия): През 2017 г. Сърбия очаква приходи от туризма в размер на 1,2 млрд. евро"}
{"url": "http://www.focus-news.net/news/2017/08/07/2423360/shumen-turski-grazhdanin-e-stanal-zhertva-na-poboy-i-grabezh-v-mestnostta-stanata-kray-novi-pazar.html", "text": "След проведени активни оперативно издирвателни мероприятия служители на Районно управление на МВР-Нови пазар задържаха извършител на грабеж. На 5 август 2017 г. в Районно управление на МВР-Нови пазар е получено съобщение от 61-годишен мъж, гражданин на Турция, че около 23:30 часа в местността „Станата“ край града управлявания от него лек автомобил „Сеат“ е бил спрян принудително от друг автомобил. Това съобщиха от ОДМВР-Шумен. Нанесен му е побой и му е отнет мобилен телефон и сумата от 480 евро. В хода на проведените незабавни мероприятия е установен извършителя на деянието. Това е 23-годишният Ю.Ю. от град Нови пазар. Мобилният телефон е иззет и върнат на собственика. Ю.Ю. е задържан на основание чл. 72, ал.1, т.1 от ЗМВР за срок до 24 часа. Образувано е досъдебно производство. Работата по случая продължава под надзора на прокурор от Районна прокуратура Нови пазар.", "date": "2017.08.07", "title": "Шумен: Турски гражданин е станал жертва на побой и грабеж в местността „Станата“ край Нови пазар"}
{"url": "http://www.focus-news.net/news/2017/08/07/2423361/burgas-otmeneno-e-chastichnoto-bedstveno-polozhenie-obyaveno-zaradi-pozhara-mezhdu-selata-izvorishte-mirolyubovo-i-banevo.html", "text": "Отменено е частичното бедствено положение, което беше обявено заради пожара между селата Изворище, Миролюбово и Банево. Това съобщи за Агенция „Фокус“ кметът на Община Бургас Димитър Николов.„Фокус“ припомня, че пожар се разрази на територията на 300 дка иглолистна гора в района на бургаските села Изворище, Миролюбово и Банево на 5 август. В гасенето на огъня се включиха пожарникари, горски служители, военни, доброволци и военен хеликоптер. Огънят е напълно потушен. Няма пострадали хора или имущество.\r\nЦветилена СИМЕОНОВА", "date": "2017.08.07", "title": "Бургас: Отменено е частичното бедствено положение, обявено заради пожара между селата Изворище, Миролюбово и Банево"}
{"url": "http://www.focus-news.net/news/2017/08/07/2423362/mvr-za-poslednite-tri-denonoshtiya-v-stranata-sa-pogaseni-nad-630-pozhara-nad-80-ot-tyah-sa-v-polski-i-gorski-teritorii-i-starnishta.html", "text": "Налице са всички предпоставки и висока вероятност за възникване на сериозни полски и горски пожари на територията на страната. Според прогнозите на НИМХ-БАН за днес е обявен оранжев индекс за пожароопасност. Това съобщиха от пресцентъра на МВР. Само за последните три денонощия в страната са локализирани и ликвидирани над 630 пожара, като основната част, в над 80% от случаите, са в полски и горски територии  и стърнища. При пожарите няма загинали и пострадали хора. \r\nОт ГД „Пожарна безопасност и защита на населението” призовават да не се използва открит огън за почистване на суха тревна растителност. Експертите съветват при използването на огън за битови нужди да бъдат предприети всички превантивни действия и пожаробезопасни изисквания – начин на изграждане на огнището, обезопасяването му, подготовка на уреди и материали за първоначално пожарогасене и най-вече съобразяване с метеорологичните условия.  \r\nПожарът, който възникна между бургаските села Изворище, Миролюбово и Банево е потушен. Огнената стихия изпепели 3000 дка. смесена гора и около 1000 дка. сухи треви и храсти. Все още в района има дежурна пожарна техника. \r\nПродължават действията по ликвидирането на пожара в сухи треви в землището на софийските села Радуловци и Бърложница. В гасенето участват 4 пожарни екипа, а стихията е обхванала площ от около 2000 дка. суха тревна растителност. \r\nЛокализиран е пожарът в землището на град ветрен, област Пазарджик. В гасенето през вчерашния ден участваха пет пожарни екипа и служители на местното горско стопанство. Огънят е обхванал около 2000 дка. предимно сухи треви и храсти.", "date": "2017.08.07", "title": "МВР: За последните три денонощия в страната са погасени над 630 пожара, над 80% от тях са в полски и горски територии и стърнища"}
{"url": "http://www.focus-news.net/news/2017/08/07/2423363/shumen-85-godishen-mazh-ot-grada-e-stanal-zhertva-na-telefonna-izmama-s-4300-leva.html", "text": "На 5 август 2017 г. в Районно управление на МВР-Шумен е получено съобщение от 85-годишен мъж от град Шумен, че за времето от 11:00 часа до 12:30 часа на 5 август 2017 г. по телефона е въведен в заблуждение от мъж представил се за полицай, който поискал да хвърли от тераса на жилището си в града парична сума за да бъдат задържани измамници. Това съобщиха от ОДМВР-Шумен. Възрастният човек хвърлил сумата от 4300 лева, поставени в найлонова торба и впоследствие установил, че е измамен. Образувано е досъдебно производство.", "date": "2017.08.07", "title": "Шумен: 85-годишен мъж от града е станал жертва на телефонна измама с 4300 лева"}
{"url": "http://www.focus-news.net/news/2017/08/07/2423364/sport-tsvetana-pironkova-otstapi-s-dve-mesta-v-svetovnata-ranglista.html", "text": "Първата ракета на България при жените – Цветана Пиронкова, отстъпи с две места в световната ранглиста и през новата седмица е поставена на 126-та позиция.\r\nВиктория Томова също пада с три места надолу до номер 160. Елица Костова се изкачи със седем позиции до номер 243. С едно място по-напред е Сесил Карантачева, която заема 222-ро място.", "date": "2017.08.07", "title": "Спорт: Цветана Пиронкова отстъпи с две места в световната ранглиста"}
{"url": "http://www.focus-news.net/news/2017/08/07/2423365/sliven-55-godishen-mazh-e-hvanat-da-upravlyava-lek-avtomobil-v-grada-s-kontsentratsiya-na-alkohol-339-promila.html", "text": "55-годишният Т. Т. е хванат на 6 август в 17,39 часа да управлява лек автомобил „Ауди“ с концентрация на алкохол 3,39 промила. Това съобщиха от пресцентъра на ОДМВР-Сливен. Той е бил спря за проверка в района на голям магазин за техника в град Сливен.", "date": "2017.08.07", "title": "Сливен: 55-годишен мъж е хванат да управлява лек автомобил в града с концентрация на алкохол 3,39 промила"}
{"url": "http://www.focus-news.net/news/2017/08/07/2423366/ekathimerini-pozharat-na-ostrov-kitira-e-ovladyan.html", "text": "Гръцките власти съобщиха, че пожарът, който бушува от петък на йонийския остров Китира, е почти изцяло овладян, пише електронното издание Ekathimerini.\r\n„Ситуацията се е подобрила… В момента няма активни пламъци“, увери в понеделник директорът на органа за гражданска защита Янис Калпакис пред местни медии. \r\nПроменящите се ветрове и скалистият терен затрудниха работата на пожарните служби и наложиха евакуацията на десетки домове в западната част на острова, където бе обявено извънредно положение в събота.\r\nНяма засегнати домове в резултат на пламъците, но се смята, че пожарът е унищожил най-малко две хиляди хектара гори и обработваеми земи.\r\nОколо 116 пожарникари, подкрепени от 38 пожарни автомобили, все още оперират на острова. Те са подпомогнати от два самолета и един хеликоптер.Тереза Герова", "date": "2017.08.07", "title": "Ekathimerini: Пожарът на остров Китира е овладян"}
{"url": "http://www.focus-news.net/news/2017/08/07/2423367/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гръцките власти съобщиха, че пожарът, който бушува от петък на йонийския остров Китира, е почти изцяло овладян, пише електронното издание Ekathimerini.\r\n„Ситуацията се е подобрила… В момента няма активни пламъци“, увери в понеделник директорът на органа за гражданска защита Янис Калпакис пред местни медии. \r\nПроменящите се ветрове и скалистият терен затрудниха работата на пожарните служби и наложиха евакуацията на десетки домове в западната част на острова, където бе обявено извънредно положение в събота.\r\nНяма засегнати домове в резултат на пламъците, но се смята, че пожарът е унищожил най-малко две хиляди хектара гори и обработваеми земи.\r\nОколо 116 пожарникари, подкрепени от 38 пожарни автомобили, все още оперират на острова. Те са подпомогнати от два самолета и един хеликоптер.\r\n*** През първите шест месеца сръбската столица е посетена от милиони туристи, докато в съседна Черна гора за цяла година са регистрирани 1,8 млн. посетители. И въпреки че няма излаз на море, по всяка вероятност през 2017 г. Белград ще привлече повече туристи, отколкото цяла Черна гора, пише изданието „Вечерне новости“. Още по-интересно е, че адриатическата страна, която разполага с 300 брегова ивица и плажове, печели от туризъм точно колкото и Белград – около 800 млн. евро. Така че съвсем не е изненадващо, че в края на юли, в разгара на сезона, известна верига черногорски хотели предвиди намаления, специални оферти и безплатен престой за деца, за да привлече туристи. \r\nНарастването на броя на местни и чужди туристи в Сърбия продължава и през първите шест месеца, като са регистрирани 12 % повече посетители, отколкото през предходната година, разкри Мария Лабович, директор на Туристическата организация на Сърбия. \r\nВътрешни туристи са 776 428, или седем процента повече, а чуждестранни - 634 353, което е 18 % повече. Притокът на валута от туризъм през миналата година е в размер на 1.040 млрд. евро, а тази година е отбелязано увеличение от 11 %.\r\nТова ще бъде рекордна година за туризма в Сърбия, но и за Белград, който има увеличение не само на броя на гостите и нощувките, но и на печалбите. През 2017 г. Сърбия очаква общи приходи от туризма в размер на 1,2 млрд. евро, като 60 на сто от тях се изливат само в столицата. Така печалбата от туризма надхвърлят очакванията и на най-смелите оптимисти.\r\n„Това е страхотна година за сръбския туризъм, тъй като приходите със сигурност ще бъде по-високи от  100 млн. долара през миналата година“, подчертава Гьори Генов, директор на HORES - хотелиерска и ресторантьорска асоциация на Сърбия.\r\n„Ние сме много доволни, защото хотелските стаи са попълнени повече от 62 на сто, докато процентът на заетост през миналата година бе 57 %. Миналата година в Сърбия отвориха врати 28 хотели, както и в предишните три години са инвестирани 250 млн. долара в тях и още толкова в ресторантите им. Всичко се увенчаха с успех“, уверява Генов.\r\nИнвестициите, добрите предложения на хотели и ресторанти, както и гостоприемството на всички по веригата на обслужване, дават резултати - Сърбия вече регистрира рекордна година в областта на туризма.\r\n„Най-големият скок е сред чуждестранните туристи, които са с 18 на сто повече. Те са направили 30 на сто повече нощувки, отколкото през юни миналата година“, заяви Миодраг Попович, директор на Туристическата организация на Белград. „Столицата до юни вече брои един милион нощувки, което е с 22 процента повече по сравнение с миналата година“, допълва Попович.\r\nНай-многобройните туристи в Белград са турците, следвани от хърватите, гостите от Република Сръбска, Гърция и Германия. Въпреки това, повечето нощувки са на туристи от Израел – 55 336. Те са рекордьори по отношение на максималното увеличение на броя на посещенията - 469 на сто, следвани от китайците, които тази година са с 128 % повече от миналата година. Руснаците не са в топ десет най-многобройните гости, но повече нощувки резервират туристи от Република Сръбска, Словения, България, Черна гора, Македония.\r\n*** Нови горски пожари избухнаха през последното денонощие на територията на Албания, както и на популярния гръцки остров Тасос, съобщава македонското електронно издание „Локално“.\r\nСъгласно данни, разпространени в медиите, за последните 24 часа в Албания са регистрирани седем нови горски пожари, които са унищожили десетки хектари борови и нискостеблени гори. В потушаването на стихиите са задействани 84 пожарникари, 17 единици противопожарни превозни средства, 90 войници и голям брой доброволци, подпомогнати от хеликоптери. По искане на албанските власти бе оказана помощ от гръцка страна, която изпрати два самолета. Министърът на външните работи Дитмир Бушати изрази благодарност на неговия гръцки колега за съдействието. Същевременно в недостъпните планински региони са активни още около десетина пожари.\r\nНа остров Тасос, в района на Лименария, също бушува огнена стихия. Гръцките власти отправиха предупреждения за опасност от пожари през седмицата, когато температурите се очаква да надхвърлят 40 градуса по Целзий.\r\n***", "date": "2017.08.07", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/07/2423368/polozhitelni-finansovi-rezultati-otchita-aets-kozloduy.html", "text": "АЕЦ “Козлодуй” приключи първото полугодие на 2017 г. с положителни финансови резултати. Печалбата на Дружеството за първите шест месеца на 2017 г., след данъчно облагане, е в размер на 33.9 млн. лв., при печалба от 236 хил. лв. за същия период на 2016 г. Приходите от дейността на атомната централа са 418 млн. лв., с ръст от 22 млн. лв. спрямо първото шестмесечие на миналата година. Това съобщиха от пресцентъра на АЕЦ “Козлодуй”. Със собствени средства на дружеството е обезпечено изпълнението на дейностите по осигуряване на безопасната експлоатация на ядрените блокове и изпълнението на инвестиционните проекти за продължаване на срока на експлоатация и за повишаване на мощността им. \r\nПринос за добрите финансови резултати има както отличната работа на екипа на атомната централа, така и намаляването на размера на вземанията от НЕК ЕАД и значително по-благоприятната, в сравнение с миналата година, пазарна среда. \r\nПоложителната тенденция продължава и през юли 2017 г. В края на месеца са отчетени приходи от продажба на електрическа енергия по регулирани и свободни цени на стойност почти 96 млн. лв. Това е най-високият размер на месечни приходи от продажби за АЕЦ “Козлодуй” от стартирането на либерализацията на енергийния пазар в страната през 2004 г. до момента.", "date": "2017.08.07", "title": "Положителни финансови резултати отчита АЕЦ “Козлодуй”"}
{"url": "http://www.focus-news.net/news/2017/08/07/2423369/kmetat-na-sofiya-yordanka-fandakova-za-protestite-vav-vladaya-i-knyazhevo-iskaniyata-se-razglezhdat-tezi-po-koito-postignem-saglasie-shte-gi-izpalnim.html", "text": "Всички конкретни искания се разглеждат и ще продължим да разглеждаме. Тези, по които ще се постигне разбиране и експертите са съгласни – ще ги направим. Това каза пред журналисти кметът на София Йорданка Фандъкова във връзка с протестите на жителите на Владая и \"Княжево\" по отношение на осигуряването на транспорта и пътната безопасност, предаде репортер на Агенция „Фокус”. „Сутринта разговарях с председателя на комисията по транспорт към СОС – ще се проведат срещи с протестиращите. Исканията на жителите на Владая са различни от тези на \"Княжево\", част от които вече са изпълнени. Беше възстановена линия №58, която обслужва само Владая. Подменени са автобусите с по-нови, разписанието на автобусите е направено съгласно техните искания”, посочи Фандъкова. \r\nТя е възложила да се разговаря с областния управител и да се обяви нова процедура за осигуряване на маршрутка, тъй като на последния конкурс не се е явил никой и сега има възможност за обявяване на концесия за такава линия. „Инвестициите, които правим във Владая са много големи: ремонтирахме детска градина, санирахме училище, построихме църква. Грижата към Владая не е спирала”, подчерта тя. \r\nПо отношение на протестите в \"Княжево\", Фандъкова каза, че предстои среща с кмета на район „Витоша”. „Ще чуем и техните искания. \"Княжево\" се обслужва с трамвай, който е с най-честия интервал, на който предстои цялостна реконструкция на трамвайната линия. Всичките конкретни искания се разглеждат и ще продължим да разглеждаме. Тези, по които ще се постигне разбиране и експертите са съгласни – ще ги направим”, увери Йорданка Фандъкова. \r\nИнна ПЕЙЧЕВА", "date": "2017.08.07", "title": "Кметът на София Йорданка Фандъкова за протестите във Владая и \"Княжево\": Исканията се разглеждат – тези, по които постигнем съгласие, ще ги изпълним"}
{"url": "http://www.focus-news.net/news/2017/08/07/2423370/pazardzhik-poradi-avariya-na-ulichen-vodoprovod-e-spryana-piteynata-voda-v-selo-tsar-asen.html", "text": "Поради авария на уличен водопровод е спряна питейната вода в пазарджишкото село Цар Асен, съобщиха от ВиК-Пазарджик. Екипи на дружеството работят по отстраняване на аварията. Очакваният час за възстановяване на водоподаването е 17:00 часа.\r\nТеодора ДИМИТРОВА", "date": "2017.08.07", "title": "Пазарджик: Поради авария на уличен водопровод е спряна питейната вода в село Цар Асен"}
{"url": "http://www.focus-news.net/news/2017/08/07/2423371/gyunter-yotinger-velikobritaniya-tryabva-da-plashta-vnoskite-si-kam-es-pone-do-2020-g.html", "text": "Великобритания ще има финансови задължения към Европейския съюз и след излизане от структурите му. Това заяви европейският комисар по бюджета и човешките ресурси Гюнтер Йотингер, съобщава националният ежедневник Die Frankfurter Allgemeine Zeitung. \r\n„Британците ще трябва да платят за дългосрочни програми и след излизането от ЕС през 2019 г.\", заяви германският политик пред местни медии.  „Лондон ще трябва да прехвърля средства на Брюксел поне до 2020 г.\", изчислява Йотингер.Тереза Герова", "date": "2017.08.07", "title": "Гюнтер Йотингер: Великобритания трябва да плаща вноските си към ЕС поне до 2020 г."}
{"url": "http://www.focus-news.net/news/2017/08/07/2423372/blagoevgrad-stabilno-e-sastoyanieto-na-postradalite-pri-katastrofata-na-patya-kray-hizha-zagaza-koito-sa-nastaneni-v-bolnitsata-v-grada.html", "text": "Стабилно е състоянието на четирима от пострадалите, чийто автомобил се преобърна в пропаст край пътя за хижа „Загаза“ в Пирин планина. Това съобщиха за Радио „Фокус“ – Пирин от Многопрофилна болница за активно лечение – Благоевград, където са настанени мъжете. Петият пострадал още вчера бе транспортиран за УМБАЛСМ „Н. И. Пирогов“ с тежка черепно-мозъчна травма и контузии по различни части на тялото. Той е настанен в Неврохирургичната реанимация.„Фокус“ припомня:\r\nПетима души пострадаха след падане на автомобила им в стръмно дере край хижа „Загаза“ в Пирин планина. Пътният инцидент е станал на 5 август, малко след 22.30 часа. В особено трудни условия е предприета продължителна спасителна акция с участието на полицейски и спасителни екипи, както и местни хора. Ранените са на възраст между 25 и 30 години.\r\nЛивия НИНОВА", "date": "2017.08.07", "title": "Благоевград: Стабилно е състоянието на пострадалите при катастрофата на пътя край хижа „Загаза“, които са настанени в болницата в града"}
{"url": "http://www.focus-news.net/news/2017/08/07/2423373/dha-erdogan-zaveshta-na-mladezhta-ot-yugoiztochen-anadol-izpalnenieto-na-viziya-2053-i-viziya-2071.html", "text": "Президентът на Турция Реджеп Тайип Ердоган взе участие в програмата за закриване на т.нар. „летни училища на младежта от Източен и Югоизточен Анадол” по егидата на Дирекцията по религиозните въпроси, предаде информационната агенция Догу хабер ажансъ (ДХА). „Виждам в различни платформи безнадеждността на някои кръгове по отношение на новото поколение. Аз съм на точно обратното мнение за новото поколение, т.е. – за вас; аз съм оптимист. … И точно заради това Турция завещава и възлага на вас изпълнението на „Визия 2053” и „Визия 2071”. Ние няма да доживеем, но вие, дай Боже,  ще видите какво ще стане и ще живеете в тези нови условия.”, посочва още Ердоган, цитиран от ДХА.Агенция „Фокус” припомня:\r\nПрез последните три-четири години редакцията на неоосманизма – и то с личния почерк на Ердоган – включва визионерство чак до 2099 година. Понеже според него и неговата Партия на справедливостта и развитието (ПСР), сегашното столетие е именно векът на Турция. Това изрично е фиксирано и в самата програма на ПСР. Непрекъснато задължително е сред основните теми на всички партийни форуми – от най-висшите, до низовите партийни организации.. \r\nСхематично и лаконично - ето жалоните, отправните точки, заложените цели и домогвания:\r\n1. До 2023 година, когато е 100-годишнината от създаването на Република Турция. Страната трябва да влезе в списъка на първите 10 световни икономики. В момента ЮИ ни съседка е на 17-18-то място, членува в Г-20. Последните месеци обаче се чуват и малко по-трезви гласове. В смисъл, нещо като пожелания страната да остане поне в първите 20, да не се изхвърля чак толкова много. А особено след пуча от 15 юли м.г., годината 2023 и свързаната неизменно с нея личност на Ататюрк очевидно не се котират много и не са на мода в Турция.\r\n2. До 2053 година, когато се отбелязва 600-годишнина от завземането на Истанбул от османците през 1453 година. На 28 май тържествено бе чествана 564-та годишнина. А до 600-годишнината следва да бъдат създадени т.нар. „Обединени турски държави”, по модела на САЩ и на ЕС. Под този покрив Анкара се гласи и надява да обедини:\r\n- на Балканите – БиХ, Македония и Албания (за България – нищо не се споменава; вероятно сме в изчаквателния списък);\r\n- в Кавказ – Азербайджан, Грузия и Нахичеван (в Аджария на грузинска земя този модел съществува и в момента – практически се обработва и доработва);\r\n- в Африка и Средиземноморието – т.нар. Северно-кипърска турска република (СКТР), Тунис и Либия;\r\n- в Близкия изток (БИ) – новите държави, възникнали от Палестина – Ивицата Газа  и новите държавни формирования на сунитите и на кюрдите на днешните територии в Сирия и  в Ирак.\r\nА за процеса на преформатиране на БИ се предлага формулата на султан Явуз Селим. А имченно – Турско-кюрдска конфедерация, която да оперира с петролните и газовите находища както на кюрдите, така и в района на Киркук и Мосул, които в момента все още официално са под юрисдикцията на централната власт в Багдад. \r\n3. До 2071 година – в чест на 1000 годишнината от стъпването на османците на Анадолска земя. До тогава Турция трябва да достигне отново размерите и мощта на Османската империя. За да е в състояние към 2099 година да се превърне в четвъртата световна сила. Да стои  рамо до рамо със САЩ,  Русия и Китай. Заедно с тях да създаде новия световен ред и да се утвърди като 4-ти център на власт и могъщество. А в историческите книги да се пише за нея като за Обединени турски държави, подобно на Китайската империя, Османската империя и САЩ.Справка и препратка към днешната история на турското визионерство: \r\nНа 16.12.2012-та Ердоган (тогава в качеството му на премиер) направи многозначителни изявления в град Коня, Централна Турция. А именно, че през 2023 год. Турция ще се нареди сред 10-те най-развити икономики в света, а през 2071 год.  „отново ще постигне блясъка и величието на селчуците и на османците”. Преди това на конгреса на ПСР на 30 септември 2012-та Ердоган за пръв официално лансира и наложи въпросната „Визия 2071”. Която в момента очевидно е не само партийна, но и държавна доктрина. В новосъздадената с пуча от 15 юли м.г. нова турска държава. Георги Димов", "date": "2017.08.07", "title": "ДХА: Ердоган завеща на младежта от Югоизточен Анадол изпълнението  на „Визия 2053” и „Визия 2071”"}
{"url": "http://www.focus-news.net/news/2017/08/07/2423374/pazardzhik-kmetat-na-vetren-blagodari-na-pozharnikarite-gorskite-sluzhiteli-i-dobrovoltsite-uchastvali-v-potushavaneto-na-golemiya-pozhar-kray-grada.html", "text": "Благодаря на пожарникарите, служителите на горското стопанство и доброволците от град Ветрен, които участваха в локализирането на пожара на сухи треви и горски фонд край града. Това каза за Радио „Фокус“ – Пазарджик кметът на град Ветрен Радослав Лютаков. Според него е засегната площ от около 3 000 декара. \r\n„Участваха пожарникари от Пазарджик, Пещера, Велинград, горски работници, около 25 доброволци. Изгоряха повече пасища и мери, малко е засегнатият горски фонд“, допълни Лютаков. Той каза се обърна с призив към населението на Ветрен да не рискува при високите температури като запалва отпадъци, които могат да провокират началото на нов пожар. „За радост пожарът не застраши домовете на хората, тъй като беше сравнително далеч от последните къщи във Ветрен“, допълни кметът.\r\nВаня НИКОЛОВА", "date": "2017.08.07", "title": "Пазарджик: Кметът на Ветрен благодари на пожарникарите, горските служители и доброволците, участвали в потушаването на големия пожар край града"}
{"url": "http://www.focus-news.net/news/2017/08/07/2423375/kmetat-na-sofiya-yordanka-fandakova-tselta-na-zelenata-i-sinyata-zona-e-oblekchavane-na-dvizhenieto-v-tsentara-a-ne-uvelichavane-ekipite-na-tsgm.html", "text": "Целта на зелената и синята зона е облекчаване на движението в центъра на града, а не да има повече екипи на Центъра на градска мобилност (ЦГМ). Това каза пред журналисти кметът на София Йорданка Фандъкова във връзка с исканията на собствениците на магазини по ул. „Шандор Петьофи” да плащат, както живущите там, такса, по-различна от 300 лева на месец за паркиране на автомобили, предаде репортер на Агенция „Фокус”. „Целта на зелената и синята зона е облекчаване на движението в центъра на града, а не да има повече екипи на Центъра на градска мобилност. Постоянно има искания за промени, Общинският съвет е компетентен да разглежда всяко едно предложение и да взема решение”, обясни Фандъква. Тя допълни, че трябва да се направи всичко възможно и всички да проявяват разбиране, за да има максимално свиване на движението в центъра, предвид желанието на мнозина за по-чист въздух и намаляване на трафика. „Затова инвестираме в градския транспорт, в неговото качество и в същото време подреждаме чрез синята и зелена зона паркирането в особено натоварените райони, за да постигнем целта – да живеем в една по-добра градска среда. Конкретни предложения ще се разгледат в комисията в Столичния общински съвет”, каза още Йорданка Фандъкова. \r\nИнна ПЕЙЧЕВА", "date": "2017.08.07", "title": "Кметът на София Йорданка Фандъкова: Целта на зелената и синята зона е облекчаване на движението в центъра, а не увеличаване екипите на ЦГМ"}
{"url": "http://www.focus-news.net/news/2017/08/07/2423376/sport-grigor-dimitrov-nauchava-parviya-si-sapernik-na-turnira-v-monreal.html", "text": "Първата ракета на България – Григор Димитров, ще научи днес кой ще бъде първият му съперник на турнира от сериите „Мастърс“ в Монреал. Най-добрият български тенисист е поставен под номер седем в основната схема и ще излезе на корта във втори кръг, където ще се изправи срещу победителя от мача между германеца Миша Зверев и Норбeрт Гомбош от Словакия. Двубоят им е първи от програмата на Корт №5 и ще започне около 20:00 часа българско време. \r\nМачът на Григор Димитров и победителя от срещата между Зверев и Гомбош вероятно ще се състои във вторник вечер.", "date": "2017.08.07", "title": "Спорт: Григор Димитров научава първия си съперник на турнира в Монреал"}
{"url": "http://www.focus-news.net/news/2017/08/07/2423377/veliko-tarnovo-distalatsionna-za-etilov-alkohol-e-goyala-v-selo-gorna-lipnitsa.html", "text": "Дисталационна за етилов алкохол е гояла на ул. „4-та“ в село Горна Липница, община Павликени. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. При пожара са изгорели бали слама, покривна конструкция и водопровод. Сигналът за инцидента е получен тази нощ, в 00.57 часа в Оперативен център – Велико Търново. \r\nПричината за възникване на пожара е късо съединение. Унищожени са  21 бали слама, 50 кв. м покривна конструкция, 20 л. м водопровод от полипропилен. Пожарникарите са успели да спасят намиращите се в близост сграда, 7 животни и 3 казана за варене на ракия. \r\nЛуиза ТРАНЧЕВА", "date": "2017.08.07", "title": "Велико Търново: Дисталационна за етилов алкохол е гояла в село Горна Липница"}
{"url": "http://www.focus-news.net/news/2017/08/07/2423378/miroslav-stoyanov-odmvr-pazardzhik-okonchatelno-e-potushen-pozharat-kray-grad-vetren.html", "text": "Рано тази сутрин окончателно е потушен пожарът край град Ветрен, съобщи за Радио „Фокус“ – Пазарджик говорителят на ОДМВР-Пазарджик Мирослав Стоянов. Той обясни, че късно снощи пожарът е локализиран като затруднения е създал вятърът, който е довел до разпространението на огъня в близкия горски фонд. „В потушаването на пожара са участвали около 30 пожарникари от службите в Пазарджик, Пещера, Велинград, Белово и Септември. Включиха се и 6 противопожарни автомобила като гасенето продължи през цялата нощ и рано тази сутрин приключи. В момента на място има само екипи на горското стопанство, които уточняват щетите и следят за тлеещи огнища“, каза също Стоянов. Той допълни, че предстои изясняване на причините за пожара. „Екип на Районното управление „Полиция“ в град Септември ще извърши оглед. В момента продължава работата на терен и за изясняване на размера на засегнатата площ – пасища, мери и горски фонд“, уточни Стоянов.\r\nВаня НИКОЛОВА", "date": "2017.08.07", "title": "Мирослав Стоянов, ОДМВР-Пазарджик: Окончателно е потушен пожарът край град Ветрен"}
{"url": "http://www.focus-news.net/news/2017/08/07/2423379/pencho-markishki-fizik-lyubiteli-i-profesionalni-astronomi-ot-balgariya-veche-tragnaha-kam-severna-amerika-za-da-nablyudavat-palnoto-slanchevo-zatamnenie-na-21-avgust.html", "text": "Любители и професионални астрономи от България вече тръгнаха към Северна Америка, за да наблюдават пълното слънчево затъмнение на 21 август. Това каза Пенчо Маркишки, физик в Института по астрономия с Национална астрономическа обсерватория при Българска академия на науките (БАН), в интервю за Агенция „Фокус“ във връзка с пълното слънчево затъмнение на 21 август. Физикът коментира, че милиони туристи се очаква да посетят континента, за да наблюдават този космически спектакъл. Маркишки обясни, че това затъмнение ще бъде достъпно за северните части на Тихия океан, където ще започне пътят на пълната лунна сянка на 21 август. „След това тя ще прекоси Северна Америка от запад на изток, започвайки от щатите Орегон и Айова и завършвайки със Северна и Южна Каролина. Максимална фаза ще може да се наблюдава от щата Кентъки, като най-вече в околностите на градчето Хопкинсвил. Там максималната фаза ще продължи 2 минути и 40 секунди. Там ще се съсредоточат максимален брой желаещи да наблюдават явлението. Това са, както любители астрономи, така и професионални астрономи и безброй туристи или опитни хора, които желаят да наблюдават или да снимат явлението“, коментира Маркишки. Той обясни, че след като напусне очертанията на континента Северна Америка, лунната сянка ще продължи през централната част на Атлантическия океан. По думите му максималната фаза ще бъде в 21.25 ч. българско време, което отговаря на американско централно време 13.25 ч. „С други думи самото затъмнение се случва в около обедните часове за жителите на Северна Америка. Самото явление във вид на частични фази ще може да се наблюдава от цяла Северна Америка и от Северните части на Южна Америка. Ивицата на пълната лунна сянка, която ще прекоси Северна Америка от запад на изток ще достигне ширина от около 115 км само“, допълни физикът. Той поясни, че следващото слънчево затъмнение, което може да се наблюдава от САЩ, ще бъде през април 2024 г., а предишното е било през 1979 г. \r\nДеница КИТАНОВА", "date": "2017.08.07", "title": "Пенчо Маркишки, физик: Любители и професионални астрономи от България вече тръгнаха към Северна Америка, за да наблюдават пълното слънчево затъмнение на 21 август"}
{"url": "http://www.focus-news.net/news/2017/08/07/2423380/kmetat-na-sofiya-yordanka-fandakova-do-kraya-na-oktomvri-tryabva-da-priklyuchi-rekonstruktsiyata-na-bul-knyaz-al-dondukov.html", "text": "Най-тежкият обект от строителната програма през тази година е именно реконструкцията на бул. „Княз Ал. Дондуков”. Обектът се изпълнява в график – работи се с удължено работно време, за да може до края на октомври да бъде изцяло готова реконструкцията на булеварда. Това каза пред журналисти кметът на София Йорданка Фандъкова, която инспектира изпълнението на участъка, предаде репортер на Агенция „Фокус”. „Очаквам до средата на септември първият етап (участъкът от Министерски съвет до ул. „Г.С. Раковски”) да бъде готов и да се пусне изцяло движението, след което да се спре движението в участъка от ул. „Г.С. Раковски” до бул. „Васил Левски”. \"По този начин до края на октомври трябва да приключи работата по целия обект\", обясни Фандъкова. По думите й, за да бъде извършено качествено реновирането на участъка по булеварда е било взето решение да бъде положена циментова стабилизация под паважната настилка, а отгоре да се положи пясъчна основа и тогава вече да бъдат подредени паветата. \r\nФандъкова уточни, че е пуснато движението по ул. „Кракра”, но екипи на „Софийска вода” работят в участъка от ул. „Кракра” до бул. „Васил Левски”. По думите й движението на трамвая ще е изцяло спряно след средата на август, за да може да се реконструират и трамвайните линии \r\n „Към момента се работи въпреки много високите температури. Изпълнителите да са внимателни – хората да почиват, да има питейна вода, за да не се случват инциденти в най-големите горещини. Но обектът трябва да бъде завършен в срок”, каза още кметът на Столична община. \r\nИнна ПЕЙЧЕВА", "date": "2017.08.07", "title": "Кметът на София Йорданка Фандъкова:  До края на октомври трябва да приключи реконструкцията на бул. „Княз Ал. Дондуков”"}
{"url": "http://www.focus-news.net/news/2017/08/07/2423381/stoyan-pasev-oblasten-upravitel-na-varna-neobyasnimo-e-zashto-obezvrezhdaneto-na-opasnoto-veshtestvo-trihloretan-e-ostanalo-angazhiment-na-darzhavata.html", "text": "Необяснимо е защо обезвреждането на опасното вещество трихлоретан е останало ангажимент на държавата. Това заяви пред журналисти областният управител на Варна Стоян Пасев, който заедно с премиера Бойко Борисов и кмета на Община Девня Свилен Шитов посети бившия завод „Полимери“ край Девня, предаде репортер на Радио „Фокус“ – Варна. Областният управител каза, че след приватизацията, заводът е продължил да работи и по-голямата част от опасния химикал е произведен именно след приватизацията. \r\n„Затова е необяснимо защо веществото е останало ангажимент на държавата при условие, че заводът е работил и е произвеждал това вещество“, допълни Стоян Пасев. Той каза още, че е имало закупена инсталация за утилизацията на химикала трихлоретан, но тя никога не е работила. Преди 17 години подобен завод за утилизация е имало и в Румъния, но вече не работи. Останалите възможности са заводите в Германия, Франция и Австрия. Стоян Пасев заяви, че от територията на бившия завод вече е изведена и жп линията, тъй като фирмите кредитори са предявили претенции и търсят овъзмездяване, затова синдикът продава всичко. По думите му в базата на бившия завод към момента е останала само скрап.  \r\n„След като инсталацията е била продадена, това вещество остава в други баки на 2 км от мястото, където се съхранява сега. Оттогава веществото е местено два пъти в различни съдове, тъй като е силно токсично и „яде“ от метала“, каза Стоян Пасев. Резервоарите, в които към момента се намира химикалът, са били с дебелина 18 сантиметра, а към момента са с дебелина 9 сантиметра. „Единият от резервоарите беше компрометиран и запушен буквално с някакви парцали“, посочи Стоян Пасев. Той отбеляза, че това е екологична \"бомба\", която отдавна е трябвало да бъде премахната от територията на региона.\r\nПасев посочи също, че държавата ще търси овъзмездяване за отпуснатите 15 млн. лева за утилизация на опасния трихлоретан, който се намира на територията на „Полимери“. Той уточни, че обществената поръчка за транспортирането и екологосъобразното обезвреждане на съхранявания на територията на бившия завод трихлоретан е била обявена едва миналата година, въпреки че финансовият анализ и параметрите по утилизация са подготвени от предходния областен управител. Стоян Пасев подчерта, че към обявяването на поръчката в България не е имало издадено разрешение за утилизация на трихлоретан, затова се налага това да бъде направено в чужбина. Парите вече са гласувани от Министерски съвет. Тази седмица ще бъде отворена акредитивна сметка, която се открива за съхранение на пари за разплащане на клиента на банката с трето лице. Сумата се освобождава при изпълнение на определените условия, поставени при откриването на акредитива. Фирмата – изпълнител е уверила, че в срок от десет месеца ще извърши утилизация. \r\nСтоян Пасев обясни, че първите два месеца са гратисни – за нотификации. Документите са необходими за преминаване на опасното вещество през границите на различните държави от Европейския съюз. Стоян Пасев увери, че безопасността е гарантирана, като към тръжната процедура са заложени и технически обезпечения. опасното вещество ще бъде изнесено от територията на завода с комбиниран превоз, като извозването от завода до жп линиите ще се осъществи с цистерна. „След като бъде направено първото авансово плащане, държавата ще се присъедини към несъстоятелността и ще се нареди на опашката на кредиторите. Но в този завод за продажба не е останало почти нищо“, посочи Стоян Пасев.\r\nМарияна ВАЛЕНТИНОВА", "date": "2017.08.07", "title": "Стоян Пасев, областен управител на Варна: Необяснимо е защо обезвреждането на опасното вещество трихлоретан е останало ангажимент на държавата"}
{"url": "http://www.focus-news.net/news/2017/08/07/2423382/hurriyet-turskata-politsiya-zadeystva-operatsiya-v-rayona-na-hipodruma-v-istanbul.html", "text": "Турската полиция задейства операция в района на Хиподрума в Истанбул, съобщава вестник Hurriyet.\r\nРедица полицейски части са пристигнали в комплекса на Хиподрума в ранните часове на сутринта и са отцепили района. Входът и изходът на Хиподрума са блокирани.\r\nТурският жокейски клуб (TJK) уточни в изявление, че наркотичната полиция и екипите за сигурност са провели широкомащабен оглед в плевнята на комплекса.\r\nОперацията е подкрепена  и от полицейски хеликоптер.Тереза Герова", "date": "2017.08.07", "title": "Hurriyet: Турската полиция задейства операция в района на Хиподрума в Истанбул"}
{"url": "http://www.focus-news.net/news/2017/08/07/2423383/afp-nad-180-migranti-shturmuvaha-ispanskiya-anklav-seuta.html", "text": "Повече от 180 мигранти щурмуваха в понеделник граничния пост между Мароко и испанския анклав Сеута, предава AFP.\r\n„Нахлуха в пет сутринта, тичайки“, заяви говорител на представителството на централното правителство в Сеута пред агенцията, добавяйки, че постът е щурмуван от 187 души.\r\nЗаснетите от местен телевизия кадри показват, че мигрантите от Субсахарска Африка са се спуснали през границата от мароканската страна, докато все още било е тъмно. Попаднали на испанска земя, те са уловени как изразяват радостта си с вдигнати високо ръце. Тереза Герова", "date": "2017.08.07", "title": "AFP: Над 180 мигранти щурмуваха испанския анклав Сеута"}
{"url": "http://www.focus-news.net/news/2017/08/07/2423384/nelina-tsarova-obshtina-veliko-tarnovo-arbanassi-summer-music-e-chast-ot-evropeyskata-platforma-evropa-za-festivalite-festivalite-za-evropa-za-vtori-poreden-pat.html", "text": "Arbanassi summer music е част от Европейската платформа „Европа за фестивалите, фестивалите – за Европа“ (ЕФФЕ) за втори пореден път. Кандидатстването е подготвено от Община Велико Търново, която е основен партньор в организирането на събитието. Това каза пред журналисти Нелина Църова, директор Дирекция „Култура и туризъм“ в Община Велико Търново, предаде репортер на Радио „Фокус“ – Велико Търново. Домакин на фестивала, който ще се проведе за осми пореден път през тази година, е Регионалния исторически музей.  Концертните дни са 8, 10 и 12 август, а изпълненията ще бъде представени в църквата „Св. Архангели Гавраил и Михаил“. \r\n„Ние, като Община, се включихме като партньор малко след първоначалното организиране, но искам да подчертая, че помогнахме за кандидатстването и получаването на възможност за включване в Европейската платформа „Европа за фестивалите, фестивалите – за Европа“ за 2015/2016 и 2017/2018 година. Там кандидатстват повече от 12 хиляди европейски фестивала, лейбълът Фестивал на ЕП за периода 2017/2018 година получиха 725 събития“, поясни Нелина Църова. Тя отбеляза, че по правилата на ЕФФЕ  50 от най-добрите фестивали получават специална награда. Номинираните за нея са били 100 и  Arbanassi summer music е бил един от тях. \r\n„За съжаление не получихме наградата, но тези, които я получиха, имат повече от 30-годишна история. Така че, самото номиниране за тази голяма награда за един фестивал, който е на седем години, за нас е много“, подчерта тя. Освен това Църова разкри и, че има идея следващото издание на музикалната проява да бъде разширено и концертите да се провеждат и в други исторически места в и край Велико Търново, като хълма Трапезица.\r\nЛуиза ТРЯАНЧЕВА", "date": "2017.08.07", "title": "Нелина Църова, Община Велико Търново: Arbanassi summer music е част от Европейската платформа „Европа за фестивалите, фестивалите – за Европа“ за втори пореден път"}
{"url": "http://www.focus-news.net/news/2017/08/07/2423385/sz-silni-vetrove-predizvikaha-haos-na-letishteto-na-vakantsionniya-ostrov-madeyra.html", "text": "Силните ветрове, които обхванаха португалския ваканционен остров Мадейра през последните дни, предизвикаха хаос на летището, пише баварският вестник Die Sueddeutsche Zeitung.\r\nСамо в неделя са отменени 56 полета. Засегнатите докладват, че до обедните часове на понеделник нито една машина не е кацнала или излетяла от летището на град Фуншал. Отчаяните туристи, блокирани на летището, спят на пода на терминала. \r\nМадейра се намира на около 950 км югозападно от Лисабон и е много популярна дестинация за любителите на морските почивки. Тереза Герова", "date": "2017.08.07", "title": "SZ: Силни ветрове предизвикаха хаос на летището на ваканционния остров Мадейра"}
{"url": "http://www.focus-news.net/news/2017/08/07/2423386/gabrovo-pozharnikari-sa-evakuirali-trima-plazhuvashti-po-bregovata-ivitsa-na-reka-vidima-zaradi-prilivna-valna-sled-izpuskane-na-vodata-ot-bent-na-vets.html", "text": "Габровски пожарникари са евакуирали трима плажуващи по бреговата ивица на река Видима заради приливна вълна. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Вчера, в 18.18 часа, е получено съобщение за бедстващи хора по бреговата ивица на река Видима в близост до местността „Чакала“ в община Севлиево. Приливна вълна, образувала се след изпускане на водата от бент към водно-електрическа централа (ВЕЦ), намираща се между селата Градница и Душево, повишила нивото на реката и трима плажуващи – двама мъже и една жена, останали на отсрещния бряг. Извършени са дейности по спасяване и евакуация на застрашените хора, при които е използвана високопроходима техника. В акцията по спасяването на хората са участвали един противопожарен автомобил и трима пожарникари от Районна служба „Пожарна безопасност и защита на населението“ – Севлиево.\r\nНадежда КРЪСТЕВА", "date": "2017.08.07", "title": "Габрово: Пожарникари са евакуирали трима плажуващи по бреговата ивица на река Видима заради приливна вълна след изпускане на водата от бент на ВЕЦ"}
{"url": "http://www.focus-news.net/news/2017/08/07/2423387/afp-kralyat-na-yordaniya-se-otpravi-na-ryadka-vizita-v-palestinskata-avtonomiya.html", "text": "Кралят на Йордания – Абдула II, се отправи на рядка визита в Палестинската автономия, където ще се срещне с президента Махмуд Аббас, предава журналист на агенция AFP. \r\nПри първото си посещение в резиденцията на Аббас в Рамала след пет години, йорданският крал бе посрещнат от палестинския лидер, след което бяха изпълнени националните химни на двете държави. Тереза Герова", "date": "2017.08.07", "title": "AFP: Кралят на Йордания се отправи на рядка визита в Палестинската автономия"}
{"url": "http://www.focus-news.net/news/2017/08/07/2423388/predsedatelyat-na-narodnoto-sabranie-dimitar-glavchev-shte-poseti-republika-makedoniya.html", "text": "Председателят на Народното събрание Димитър Главчев ще посети Република Македония на 8 и 9 август, съобщиха от пресцентъра на Народното събрание. В Скопие Димитър Главчев ще се срещне с председателя на Събранието на Република Македония Талат Джафери. По-късно той ще разговаря с министър-председателя Зоран Заев.  \r\nПредседателят на Народното събрание ще посети Бигорския манастир и ще се срещне с архимандрит Партений.   \r\nВ Охрид Димитър Главчев ще разговаря с кмета на града и ще поднесе цветя на паметната плоча на загиналите български туристи при трагедията с кораба \"Илинден\".", "date": "2017.08.07", "title": "Председателят на Народното събрание Димитър Главчев ще посети Република Македония"}
{"url": "http://www.focus-news.net/news/2017/08/07/2423389/dots-margarita-bakracheva-psiholog-nezavisimo-kolko-e-prodalzhitelna-otpuskata-useshtaneto-za-pochivka-barzo-otminava-oshte-sled-parviya-den-v-poznatata-realnost.html", "text": "Независимо колко е продължителна отпуската, усещането за почивка бързо отминава още след първия ден в познатата реалност. Това каза психологът доц. Маргарита Бакрачева в интервю за Агенция „Фокус“ във връзка с настроенията в жегите. По думите й лекарите и невробиолозите имат свои изследвания, които показват колко дълга трябва да бъде продължителна почивката. „За съжаление не винаги можем да си я осигурим и доставим. Чисто в емоционален план, колкото и малко да е било откъсването и зареждането, най-много може да ни помогне всеки ден да си оставяме умишлено малко време за почивка. Смисълът е да прекараме няколко минути поне в ситуация със занимание или в бездействие, но да знаем, че това е нашата почивка. Това помага за възстановяване на вътрешния баланс“, коментира доц. Бакрачева. Тя обясни, че, ако не си отделяме достатъчно време, няма как да се отърсим от всички негативни преживявания, натрупаните отрицателни емоции и стреса. „Във всички случаи, колкото и да е дълга почивката, всяка кара човек да се чувства по-добре. Въпросът е да се насладим на минутите, часовете и дните, които имаме. Трябва да се постараем максимално да ги изживяваме пълноценно, а не да мислим какво ни предстои и какво сме пропуснали. Трябва да си позволим да бъдем радостни“, коментира доц. Бакрачева. \r\nДеница КИТАНОВА", "date": "2017.08.07", "title": "Доц. Маргарита Бакрачева, психолог: Независимо колко е продължителна отпуската, усещането за почивка бързо отминава още след първия ден в познатата реалност"}
{"url": "http://www.focus-news.net/news/2017/08/07/2423390/veliko-tarnovo-barokova-muzika-shte-bade-predstavena-za-prav-pat-v-osmoto-izdanie-na-festivala-arbanassi-summer-music.html", "text": "Барокова музика ще бъде представена за пръв път в осмото издание на фестивала Arbanassi summer music. Програмата и тази година включва изпълнения на класическа камерна музика от световни таланти. Това каза пред журналисти във Велико Търново Юлита Фъсева, артистичен директор на фестивала, предаде репортер на Радио „Фокус“ – Велико Търново. Тя уточни, че в програмата за пръв път участва българин – солистът в Щрасбург Александър Сомов. Международната формация от музиканти, от която е част и той, включва изпълнители от Германия, Великобритания и Белгия. Това са Амрай Либолд – фагот, Клер Лешиен – цигулка,  Димитри Местдаг – обой, Юлита Фъсева – контрабас, Люси Джил – цигулка и Самуел Барсегян – виола. \r\nДругият артистичен директор на фестивала Димитри Местдаг посочи, че концепцията на тазгодишната програмата е различна. „Тази година правим отделни концерти с три отделни фокуса. Първата вечер  е посветена на Дворжак, с неговия прочут струнен квартет. Втората вечер е много интересна, защото за пръв път ще представим барокова музика, вечерта ще е посветена на Бах. Третата вечер ще бъдат представени „Маски и бергамаски“ – за пръв път в България“, каза още Димитри Местдаг. \r\nТой уточни, че за пръв път инструментите няма да са разделени по вечери, а ще са включени заедно във всички концерти. Музикалното събитие ще се проведе от 8 до 12 август в уникалната с акустиката и стенописите си църква „Св. Архангели Михаил и Гавраил“ в Арбанаси. Концертите са с начален час 19.30 часа. \r\nЛуиза ТРАНЧЕВА", "date": "2017.08.07", "title": "Велико Търново: Барокова музика ще бъде представена за пръв път в осмото издание на фестивала Arbanassi summer music"}
{"url": "http://www.focus-news.net/news/2017/08/07/2423391/pregled-na-mezhdunarodnite-novini-do-13-chasa-agentsiya-fokus.html", "text": "В понеделник Северна Корея осъди строго последните санкции, наложени от ООН заради ядрената й програма, заявявайки, че няма да преговаря за нея, докато е заплашвана от САЩ.\r\nСанкциите, наложени през уикенда, са „насилствено нарушение на нашия суверенитет\", се казва в официално изявление на Пхенян, разпространено от официалната Корейска централна информационна агенция.\r\n„Ние няма да поставим на масата за преговори нашата отбранителна ядрена спирачка\", докато Пхенян е изправен пред заплахи от Вашингтон, „и никога няма да направим и крачка назад от укрепването на нашата ядрена мощ\", се казва още в текста.\r\n*** Турската полиция задейства операция в района на Хиподрума в Истанбул.\r\nРедица полицейски части са пристигнали в комплекса на Хиподрума в ранните часове на сутринта и са отцепили района. Входът и изходът на Хиподрума са блокирани.\r\nТурският жокейски клуб (TJK) уточни в изявление, че наркотичната полиция и екипите за сигурност са провели широкомащабен оглед в плевнята на комплекса.\r\nОперацията е подкрепена  и от полицейски хеликоптер.\r\n*** Нови горски пожари избухнаха през последното денонощие на територията на Албания, както и на популярния гръцки остров Тасос.\r\nСъгласно данни, разпространени в медиите, за последните 24 часа в Албания са регистрирани седем нови горски пожари, които са унищожили десетки хектари борови и нискостеблени гори. В потушаването на стихиите са задействани 84 пожарникари, 17 единици противопожарни превозни средства, 90 войници и голям брой доброволци, подпомогнати от хеликоптери. По искане на албанските власти бе оказана помощ от гръцка страна, която изпрати два самолета. Министърът на външните работи Дитмир Бушати изрази благодарност на неговия гръцки колега за съдействието. Същевременно в недостъпните планински региони са активни още около десетина пожари.\r\nНа остров Тасос, в района на Лименария, също бушува огнена стихия. Гръцките власти отправиха предупреждения за опасност от пожари през седмицата, когато температурите се очаква да надхвърлят 40 градуса по Целзий.\r\n*** Дискусиите за скандалните думи на бившия член на Централния изпълнителен и ръководен комитет (ЦИРК) на управляващата Партия на справедливостта и развитието (ПСР) Айхан Оган за „създадената нова държава заедно с опита за преврат от 15 юли м.г.”, постоянно се мултиплицират. Позиция за твърдението му, че „създателят на тази нова държава е точно президентът Реджеп Тайип Ердоган” изрази и лидерът на основната опозиционна Народнорепубликанска пария (НРП) Кемал Кълъчдароглу. „Същинските изявления очаквам именно от президента и лидер на ПСР Ердоган. Много ми е любопитно каква ще бъде неговата реакция.”, посочва още Кемал Кълъчдароглу.\r\n*** Министърът на отбраната на ФРГ Урсула фон дер Лайен (ХДС) отхвърли критиката на социалдемократите по повод планираното увеличение на военните разходи до два процента от брутния вътрешен продукт (БВП) на страната.\r\nГерманската социалдемократическа партия (ГСДП) е в заблуда, „ако счита, че сигурността в Европа трябва да е по-евтина, отколкото предвижда  защитният чадър на НАТО\", подчерта Урсула фон дер Лайен пред местни медии. \r\nКандидатът на социалдемократите за канцлерския пост Мартин Шулц и парламентарният лидер Томас Оперман разкритикуваха плановете за увеличаване на военния бюджет като нереалистични. Отделянето на два процента от БВП за отбраната би довело до почти двойно увеличение на разходите за военните. Към момента средствата, изразходвани за тях, възлизат на 37 млрд. евро. \r\nГермания би се превърнала в най-голямата военна сила в Европа. Това никой не може да си пожелае „единствено заради нашето минало\", предупреди Урсула фон дер Лайен.\r\n„Ако ГСДП сега отхвърля постепенното продължаване на инвестициите, тя казва сбогом на започната модернизация на Бундесвера\", обясни военният министър на Берлин, допълвайки, че реакцията на социалдемократите би следвало да се разглежда в контекста на предизборната кампания в Германия.\r\n*** Бившият главен прокурор на Международния трибунал за военните престъпления в бивша Югославия Карла дел Понте напуска Комисията на ООН за Сирия.\r\nКарла дел Понте се оттегля от комисията, заради липсата на политическа воля сред членовете й, сподели Карла дел Понте пред швейцарския вестник Blick.\r\n„Не мога вече да съм част от тази комисия, която просто не прави нищо“, подчерта швейцарският адвокат, допълвайки, че ролята на органа е само едно алиби. Същевременно Карла дел Понте даде да се разбере, че военните престъпления в Сирия са много по-сериозни, отколкото са били тези в някогашна Югославия или дори в Руанда.\r\n*** Южнокорейските прокурори поискаха в понеделник наследникът на империята на „Самсунг“ да бъде задържан в затвора в продължение на 12 г. заради ролята му в корупционния скандал, който свали от власт последния президент на страната.\r\nНа последното заседание по делото срещу Лий Яе-Йонг, заместник-председателят на „Самсунг Електроникс“, прокурорите поискаха за него 12-годишна присъда.\r\n***", "date": "2017.08.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/07/2423392/api-blizo-1-mln-leva-sa-investirani-v-remonta-na-pat-iii-4404-gabrovo-tranito-debel-dyal.html", "text": "Завърши ремонтът на два пропаднали участъка от пътното платно на третокласния път III-4404 Габрово - Трънито - Дебел. Това съобщиха от пресцентъра на Агенция „Пътна инфраструктура“. Единият е в района на кв. „Славовци“ на гр. Габрово (при км 4+250), а другият е между селата Трънито и Дебел дял (при км 11+900). \r\n\tПрез 2014 г. в района на Габрово паднаха обилни валежи, които доведоха до пропадане на пътното платно на двата участъка.\r\n\tНа двата участъка е извършено пилотно укрепване с 25 бр. пилоти, възстановена е пътната настилка, подобрено е отводняването и е положена нова хоризонтална маркировка. Ремонтът се финансира от бюджета на Агенция „Пътна инфраструктура“. Изпълнител на проектирането и строителните работи е ДЗЗД „Димас Лимк“. Договорът за строителство е за близо 950 хил. лв. с ДДС.", "date": "2017.08.07", "title": "АПИ: Близо 1 млн. лева са инвестирани в ремонта на път III-4404 Габрово - Трънито - Дебел дял"}
{"url": "http://www.focus-news.net/news/2017/08/07/2423393/dha-turtsiya-stana-partnyor-za-sektoren-dialog-s-asean.html", "text": "Министърът на външните работи на Турция Мевлют Чавушоглу съобщи, че страната му вече е партньор за секторен диалог с Асоциацията на страните от Югоизточна Азия (АСЕАН), предаде информационната агенция Догу хабер ажансъ (ДХА). Мевлют Чавушоглу присъства на срещата на външните министри на АСЕАН във филипинската столица Манила. След проведените разговори официално е оповестен новият статут на Турция в  АСЕАН, което ще й позволи да води по-активна политика в района на Югоизточна Азия и по-общо на Тихия океан. Мевлют Чавушоглу използва повода да проведе двустранна среща и с руския външен министър Сергей Лавров, посочва още ДХА. Георги Димов", "date": "2017.08.07", "title": "ДХА: Турция стана партньор за секторен диалог с АСЕАН"}
{"url": "http://www.focus-news.net/news/2017/08/07/2423394/sofiya-15-godishen-mladezh-e-zadarzhan-za-seriya-domovi-krazhbi-v-zh-k-ovcha-kupel.html", "text": "Полицаи от Шесто Районно управление-СДВР са разкрили серия домови кражби, извършени от 15-годишен младеж. Това съобщиха от пресцентъра на МВР. Работата на разследващите е започнала на 27 юли, когато в жител на ж. к. „Овча купел” се е оплакал, че от дома му е извършена кражба на два мобилни апарата, преносим компютър и златни накити. Два дни по-късно, на 29 юли е съобщено за кражба на телевизор и преносим компютър от жилище, също от адрес в ж. к. „Овча купел”. На 31 юли жител на същия квартал е подал жалба в полицията, че от апартамента му били откраднати лични документи и цигари. При извършените огледи криминалистите установили, че проникването в домовете е станало през незатворени прозорци или балконски врати. По случаите били образувани досъдебни производства. В хода на предприетите  оперативно-издирвателни и процесуално-следствени действия полицаите са установили и задържали 15-годишен столичанин. Част от откраднатите чужди вещи били намерени и иззети. След доклад на събраните материали в Софийска районна прокуратура, младежът е привлечен като обвиняем по чл.194 от НК. Приведен е в център за настаняване в Свиленград.", "date": "2017.08.07", "title": "София: 15-годишен младеж е задържан за серия домови кражби в ж. к. „Овча купел”"}
{"url": "http://www.focus-news.net/news/2017/08/07/2423395/dmitriy-rogozin-sasht-zapochvat-obuchenie-na-moldovski-diversanti-i-spetschasti.html", "text": "Съединените американски щати планират обучение на диверсанти и спецчасти на Молдова, които да реагират в случай на нов конфликт с непризнатата Приднестровска република. Такова е мнението на вицепремиера на Руската федерация Дмитрий Рогозин, предава РИА Новости.\r\n„Проектиране и изграждане на съоръжения за военни операции в градските райони – американци тренират диверсанти и молдовски спецчасти в случай на нов въоръжен конфликт с Приднестровието\", написа Рогозин в профила си в социалната мрежа „Туитър“, коментирайки репортаж на телевизия RT.\r\nПо-рано RT съобщи, че американският флот търси изпълнители за изграждането на осем нови военни съоръжения в базата край молдовското село Булбоа. Тереза Герова", "date": "2017.08.07", "title": "Дмитрий Рогозин: САЩ започват обучение на молдовски диверсанти и спецчасти"}
{"url": "http://www.focus-news.net/news/2017/08/07/2423396/plovdiv-telefonni-izmami-za-16-000-leva-sa-izvarsheni-v-grada.html", "text": "В края на миналата седмица от свои жертви в Пловдив телефонни измамници са взели общо над 16 000 лева. Това съобщиха от пресцентъра на МВР. В четвъртък след обяд 73-годишна жена и съпругът й били заблудени, че оказват съдействие на полицията при операция за залавяне на телефонни измамници и хвърлили през терасата си около 4400 лева и над 460 щатски долара. \r\nНа следващата сутрин престъпниците се свързали отново с възрастните хора и ги накарали да изтеглят всички спестявания от банковата си сметка. Изпълнявайки указанията им, мъжът и жената оставили близо 4200 евро на пейка в района на Сточна гара. Пак в четвъртък по същия сценарий била излъгана и тяхна 87-годишна съгражданка, която пуснала през балкона на апартамента си сумата от 3000 лева. По двата случая са образувани досъдебни производства.", "date": "2017.08.07", "title": "Пловдив: Телефонни измами за 16 000 лева са извършени в града"}
{"url": "http://www.focus-news.net/news/2017/08/07/2423397/burgas-dvizhenieto-po-pat-ii-99-chernomorets-burgas-se-osashtestvyava-v-edna-lenta-poradi-katastrofa.html", "text": "Движението по път II-99 Черноморец – Бургас се осъществява в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост като спазват указанията на „Пътна полиция”.", "date": "2017.08.07", "title": "Бургас: Движението по път II-99 Черноморец – Бургас се осъществява в една лента поради катастрофа"}
{"url": "http://www.focus-news.net/news/2017/08/07/2423398/svilen-shitov-kmet-na-devnya-okolo-2600-kub-m-trihloretan-se-sahranyavat-v-zdraviya-rezervoar-v-polimeri-osigureno-e-24-chasovo-videonablyudenie-na-obekta.html", "text": "Около 400 000 лева е вложила Община Девня в изпълнението на аварийния план по обезопасяване на площадката с тежките фракции в „Полимери“ и прехвърлянето на опасния трихлоретан в здравия резервоар, след обявяването на частичното бедствено положение заради компрометиране на резервоара, в който се съхраняваше химикалът. Това каза за Радио „Фокус“ – Варна Свилен Шитов, кмет на Община Девня. Той допълни, че впоследствие сумата е възстановена от Междуведомствената комисия по бедствия и аварии към Министерски съвет. В рамките на частичното бедствено положение, което продължи  месец, отпадъчният трихлоретан е прехвърлен от компрометирания в здрав резервоар, където в момента има около 2 600 куб. м трихлоретан. \r\n„Осъществена бе звукова дебелометрия на резервоара, в който прехвърлихме цялото съдържание на трихлоретан. Установи се, че съдът е надежден и може да издържи в рамките на година-две до утилизация на съдържанието вътре“, допълни кметът на Девня. Изцяло възстановено е съоръжението или обваловката около резервоарите, направена е и циментова замазка, като по този начин при евентуален теч веществото да не достигне до почвата. Мястото е заградено и има осигурено денонощно видеонаблюдение. Предстои избраната фирма да извърши утилизация. \r\n„Договорът вече е подписан, финансирането е осигурено от държавата и в много кратки срокове би трябвало да започне извозването на трихлоретана от територията на „Полимери“, респективно - на Девня. Процесът не е лесен и тепърва има рискове, с които всеки един, поел ангажимент, трябва да се съобразява“, посочи кметът Свилен Шитов.\r\nМарияна ВАЛЕНТИНОВА", "date": "2017.08.07", "title": "Свилен Шитов, кмет на Девня: Около 2600 куб. м трихлоретан се съхраняват в здравия резервоар в „Полимери“, осигурено е 24-часово видеонаблюдение на обекта"}
{"url": "http://www.focus-news.net/news/2017/08/07/2423399/euronews-myusyulmanka-e-bila-prinudena-da-plati-za-pochistvaneto-na-baseyn-sled-kato-e-pluvala-v-nego-s-burkini.html", "text": "Собственик на частна резиденция в близост до популярния френски град Марсилия е изискал мюсюлманка да плати 490 евро, защото общинският басейн е трябвало да бъде почистен, след като тя плувала в него, облечена в буркини, предава Euronews.\r\nОрганизация за борба ислямафобията във Франция публикува статия, в която описва инцидента, при който жената на име Фадила, отседнала в комплекса заедно със съпруга си и трите си деца, е била помолена от служител да напусне басейна.  \r\nПо-късно собственикът на резиденцията се е свързал със съпруга на Фадила и е отправил молба жена му да се въздържа от плуване през остатъка от престоя си. \r\nСъщо така той е казал на двойката, че трябва да плати сметката за басейна, който е трябвало да бъде изпразнен и почистен, след като Фадила е плувала в него. Поискано е и обезщетение за двата дни, в който заради почистването басейнът не е бил използван. Тереза Герова", "date": "2017.08.07", "title": "Euronews: Мюсюлманка е била принудена да плати за почистването на басейн, след като е плувала в него с буркини"}
{"url": "http://www.focus-news.net/news/2017/08/07/2423400/pregled-na-osnovnite-temi-v-smolyanskiya-pechat.html", "text": "„Евгений Василев се връща в системата на МВР“, е водещото заглавие на регионалния вестник „Отзвук“. ВАС отмени заповедта за дисциплинарно уволнение на бившия шеф на полицията. Обратът се случи след молба на Василев делото да бъде преразгледано отново. Материалът продължава на страница втора. \r\n„Брус Какрен дойде от Сан Франциско на гайдарското надсвирване в Гела“, е друг акцент от челната страница. Над 15 000 се стекоха на събора, пише изданието. \r\nНа втора и трета страница четем: „Стотици отбелязаха 114 години от Илинденско-Преображенското въстание в Славейно“, „Областта е на първо място по площи, засети с картофи и на предпоследно по добив“, „Няма желаещи за трета смяна за „Мисия Смолян“,  „Криминален сериал за ужасяващи убийства в Смолянско снима Нова ТВ“, „100 лева за поливане с питейна вода в Рудозем“.  \r\nНа страница пета е публикуван материал, озаглавен: „127 наследници на Герджиковия род се събраха на родова среща“, с подзаглавие: „Из историята на параклиса „Св. Възнесение Господне“. \r\nНа последна страница четем: „4 000 лева плати прокуратурата на разследван бизнесмен от Рудозем, реши Апелативният съд“, „Младоженци обиколиха Смолян с ретро автомобил“, „Разследват двама за умишлен палеж“, „Катастрофа блокира за часове пътя за Девин“, „Осъдиха мъж, карал БМВ с отнета книжка“.", "date": "2017.08.07", "title": "Преглед на основните теми в смолянския печат"}
{"url": "http://www.focus-news.net/news/2017/08/07/2423401/stara-zagora-nezakonen-darven-material-preparirani-zhivotni-ot-zashtiteni-vidove-i-180-patrona-sa-otkriti-v-kashta-v-s-dalboki.html", "text": "Служители на сектор „Противодействие на икономическата престъпност“ и Първо Районно управление на МВР - Стара Загора извършили проверка на товарен автомобил, управляван от Ж. Ч. /30 г./ от с. Дълбоки и установили, че липсват документи за превозвания дървен материал. Това съобщиха от пресцентъра на МВР. Полицаите предприели процесуално-следствени действия в къща в селото, обитавана от споменатия Ж. Ч. и М. Ч. /58 г./, където открили общо 27 куб. метра дървен материал, моторен трион,  два препарирани екземпляра от защитени видове - мишелов и златка, 180 броя патрони различен калибър, които не отговаряли на законно притежавано оръжие, заглушител, пистолет, 190 монети от различен период и др. Образувани са: бързо производство за престъпление по чл. 235 от НК и три досъдебни  - по чл. 339 ал. 1 от НК, второ досъдебно - по чл. 278а от НК и трето - по чл. 278г от НК. В двора на имота са установени три благородни елена, две кошути и елен-лопатар, както и множество нерегистрирани ловни трофеи. Сигнализирани са РДГ-Стара Загора, РИОСВ-Стара Загора, ОДБХ-Стара Загора. За срок до 24 часа са задържани Ж. Ч. и  М. Ч. Работата по случая продължава.", "date": "2017.08.07", "title": "Стара Загора: Незаконен дървен материал, препарирани животни от защитени видове и 180 патрона са открити в къща в с. Дълбоки"}
{"url": "http://www.focus-news.net/news/2017/08/07/2423402/sport-ronaldo-e-vklyuchen-v-spisaka-na-futbolistite-koito-shte-igrayat-za-superkupata-na-uefa.html", "text": "Нападателят на Реал Мадрид – Кристиано Роналдо, е включен в списъка на футболистите, които ще се отправят към Скопие за мача за Суперкупата на УЕФА, се съобщава на официалната интернет страница на отбора.\r\nСтарши треньорът на Реал Мадрид Зинедин Зидан ще пристигне в македонската столица с 24 футболиста, включително и португалската звезда. По-рано бе съобщено, че Роналдо най-вероянтно няма да участва в мача.\r\nДвубоят за Суперкупата на УЕФА ще се играе в Скопие във вторник, 8 август, от 21.45 часа българско време.", "date": "2017.08.07", "title": "Спорт: Роналдо е включен в списъка на футболистите, които ще играят за Суперкупата на УЕФА"}
{"url": "http://www.focus-news.net/news/2017/08/07/2423403/insp-tsvyatko-deshev-rdpbzn-plovdiv-pozharat-v-senoval-v-kraveferma-kray-selo-popovitsa-unishtozhi-2200-tona-furazh.html", "text": "Пожарът в сеновал в кравеферма край село Поповица унищожи 2200 тона фураж, 4000 кв. м стоманобетонни конструкции и 600 кв. м навесна конструкция. Това съобщи за Радио „Фокус”-Пловдив инспектор Цвятко Дешев, говорител на РДПБЗН-Пловдив. „Успяхме да спасим 4 силоза за съхранение на зърно в близост и склад за съхранение на зърно 2000 кв. м, фуражния цех и работилница в съседство”, каза Дешев. По думите му пострадали животни няма. „В момента там всичко е приключено”, твърди Дешев. Още в петък огънят е бил напълно погасен, овладяна е напълно ситуацията, всички гасителни действия са приключени. Последната останала пожарна кола, която е дежурила, вече е изтеглена, тъй като не се налага дежурството да продължава.\r\nВ процес на установяване са причините за големия пожар, който избухна на 2 август тази година. Предполага се, че става дума за човешка небрежност – хвърлен незагасен фас близо до сеното.\r\nЦветана ТОНЧЕВА", "date": "2017.08.07", "title": "Инсп. Цвятко Дешев, РДПБЗН-Пловдив: Пожарът в сеновал в кравеферма край село Поповица унищожи 2200 тона фураж"}
{"url": "http://www.focus-news.net/news/2017/08/07/2423404/sgs-varna-na-prokuraturata-obvinitelniya-akt-sreshtu-rumyana-chenalova.html", "text": "Софийски градски съд (СГС) върна на прокуратурата обвинителния акт срещу Румяна Ченалова като намери, че по време на досъдебното производство е допуснато съществено отстранимо процесуално нарушение, засягащо правото на защита на обвиняемото лице. Това съобщиха от пресцентъра на СГС. Румяна Ченалова е привлечена към наказателна отговорност затова, че в качеството си на съдия по висящо търговско дело, е извършила 14 деяния, с които е нарушила и не е изпълнила служебните си задължения.\r\nВ разпореждането си съдия Даниела Талева, председател на 12 състав и съдия-докладчик по делото, пише, че обстоятелството, че обвиняемото лице е с юридическо образование и  дългогодишен опит като съдия, не освобождава прокуратурата от задължението да внесе в съда обвинителен акт, съдържащ ясно и разбираемо обвинение, което да бъде разбрано както от лицето, привлечено към наказателна отговорност, така и от неговия защитник. \r\n„Да се приеме противното би означавало да се създават двойни стандарти, с което ще бъде нарушен един от основните принципи на наказателния процес за равенство на всички граждани пред закона и еднакво приложение на законите спрямо всички граждани, залегнал в чл.11 от НПК“, заявява още в разпореждането си съдия Талева. То подлежи на обжалване и протест пред САС, в 7 дневен срок от получаването му от страните.  \r\n„Фокус“ публикува без редакторска намеса целия текст на разпореждането на съдия Даниела Талева:", "date": "2017.08.07", "title": "СГС върна на прокуратурата обвинителния акт срещу Румяна Ченалова"}
{"url": "http://www.focus-news.net/news/2017/08/07/2423405/zheni-gerb-ot-varna-dobrich-i-shumen-obsazhdaha-savmestni-initsiativi.html", "text": "60 дами от организациите на ПП ГЕРБ във Варна, Добрич и Шумен обсъдиха идеи за съвместни инициативи. Срещата им се състоя в Балчик по инициатива на Даниела Димова, член на НИС на ЖГЕРБ, общински съветник от групата на ГЕРБ във варненския местен парламент и директор на Театрално-музикалния продуцентски център в морската столица. Това съобщиха от пресцентъра на ПП ГЕРБ – Варна. \r\nЗаедно с областните ръководители на женската партийна структура във  Варна, Добрич и Шумен Йорданка Проданова, Даниела Димитрова и Галина Петкова тя организира срещата, на която бяха набелязани предстоящи събития. „Амбицията ни е през есента да проведем инициативи в подкрепа на каузи в социалната, образователната и културната сфера, с които ЖГЕРБ по традиция се ангажира”, коментира Димова. Отчетена бе и дейността на партийната организация през първата половина на годината, както и активното й участие в изминалата предизборна кампания.\r\nВ рамките на срещата в Балчик бе коментирана и ролята на жените в политическия живот у нас. Специални пожелания за успех и ползотворна работа дамите отправиха към Даниела Димитрова, която наскоро положи клетва като народен представител.", "date": "2017.08.07", "title": "Жени ГЕРБ от Варна, Добрич и Шумен обсъждаха съвместни инициативи"}
{"url": "http://www.focus-news.net/news/2017/08/07/2423406/ukrinform-ukrainski-deputat-i-balgarin-sa-zaginali-v-avtomobilna-katastrofa-v-harvatiya.html", "text": "Депутатът от Върховната рада Ирина Бережная и гражданин на България за загинали в автомобилна катастрофа в Хърватия, предава информационната агенция  Укринформ .\r\nИнцидентът се е случил около 1.30 часа (местно време) в събота в участъка между градовете Маследница и Поседарие, сочат данни на местни медии. \r\nБережная и нейната осемгодишна дъщеря са пътували в автомобил марка „Мерцедес“ с български регистрационни номера. Шофьорът – 38-годишен българин, е загинал в катастрофата. Детето е хоспитализирано в болница в град Задар.\r\nПо предварителни данни водачът на автомобила е загубил контрол над управлението и машината е излетяла от пътя. Тереза Герова", "date": "2017.08.07", "title": "Укринформ: Украински депутат и българин са загинали в автомобилна катастрофа в Хърватия"}
{"url": "http://www.focus-news.net/news/2017/08/07/2423407/mf-1603-mln-lv-sa-prosrochenite-zadalzheniya-na-obshtinite-kam-30062017-g.html", "text": "Анализът на данните в края на второто тримесечие на 2017 г. спрямо края на 2016 г., както и спрямо същия период на 2016 г., показват запазване на относително постоянно равнище на средния дял на приходите в общите постъпления за страната - 43,52 % спрямо 44,52 % за същия период на миналата година и 40,07 % в края на 2016 г.  Това съобщиха от пресжентъра на Министерствио на финансите (МФ). Приходите превишават разходите към края на второто тримесечие на 2017 г. при 26,4 % от общините (при 70 общини), идентично със същия период на миналата година (при 73 общини и 27,5 %), но към края на 2016 г. този резултат е факт само при 10 % (26 общини). Броят на общините, които отчитат дял на приходите от общите постъпления, по-висок от средния за страната, също не се променя значително и в трите разглеждани периода. Наличните в края на юни 2017 г. задължения за разходи към годишния размер на разходите на общините достига 4,8 % (при 5,5 % към 30.06.2016 г. и 8,4 % към 31.12.2016 г.). Броят на общините, превишаващи средните нива за страната, е 75 (при 83 за същия период на миналата година и 70 към края на 2016 г.). Към 30.06.2017 г. в 27 общини задълженията за разходи към годишния размер на разходите превишава 15 на сто (при 32 общини за същия период на миналата година и 37 в края на 2016 г.). Като цяло, приходите на общините са около 40 % от общия размер на постъпленията им (приходи и трансфери), като делът на общините с равнище на този показател над средното за страната е 15 % (около 40 общини).\r\nПросрочените задължения на общините към 30.06.2017 г. са в размер на 160,3 млн. лв., в т.ч. по бюджета на общините 149,5 млн. лева. Просрочените задължения по бюджетите на общините са формирани от 142 общини (53,6 % от общия брой общини). Над 46 % (123 общини) завършват второто тримесечие на 2017 г. без просрочени задължения в бюджета. Сравнено със същия период на миналата година, намаление на просрочените задължения отчитат 40 % (105 общини), като общият размер на намалението, реализирано от тях, е 36,6 млн. лв. В същото време 56 общини (21 % от всичките) увеличават просрочените си задължения в рамките на една година общо със 17,8 млн. лв. Само 2 общини (Генерал Тошево и Нови пазар) запазват размера на просрочените си задължения без изменение в рамките на последната година. В делегираните от държавата дейности просрочените задължения са в размер на 4,6 млн. лв. и, както обикновено, съставляват около 3,0 % от размера на просрочените задължения в бюджета. \r\nОбщинският дълг и общинските гаранции към 30.06.2017 г. възлизат на 1 231,0 млн. лв., в т.ч 555,5 млн. лв. вътрешен (45,1 %) и 675,5 млн. лв. външен дълг (дългът на Столична община формира 51,8 % от общия размер на дълга). Спрямо края на 2016 година, размерът на общинския дълг и общинските гаранции намалява с 21,7 млн. лв., което се дължи на намаление на размера на вътрешните заеми с 20,5 млн. лв. и на намаление на размера на външните заеми с 1,2 млн. лв.\r\nОт началото на 2017 г., на основание чл. 130е, ал. 4 във връзка с чл. 130ж от ЗПФ, министърът на финансите е съгласувал планове за финансово оздравяване на 6 общини – Перник, Белово, Тетевен, Септември, Велинград и Сливен. Планът на община Сливен е съгласуван през месец май 2017 г., когато на общината е предоставен и заем за финансово оздравяване, поради което на този етап не може да се даде категорична оценка на наблюдаваните показатели и финансово състояние на тази община. Общият финансов ефект от оздравителните планове следва да се реализира ефективно в края на периода 2017 – 2019 г.\r\nУсилията на Министерството на финансите продължават и през следващите тримесечия в посока да се подобри и ефективността на управление на общинските разходи, заедно с положителната тенденция за подобряване на приходната част в общинските бюджети. Препоръчително е общините да приемат и изпълняват оздравителни планове при наличие не само на три или повече от показателите по чл. 130а от ЗПФ, но и при индикации за достигане на критичните стойности по един или повече от всички наблюдавани показатели. Така те ще преодолеят и елиминират своевременно риска да нарушат фискалните правила и параметри по ЗПФ, които през 2017 г. са задължителни за общините, след тригодишния преходен период, необходим за привеждане в съответствие с изискванията на закона.", "date": "2017.08.07", "title": "МФ: 160,3 млн. лв. са просрочените задължения на общините към 30.06.2017 г."}
{"url": "http://www.focus-news.net/news/2017/08/07/2423408/sliven-gratski-grazhdanin-zhiveesht-v-balgariya-e-osaden-na-3-godini-i-polovina-zatvor-za-razprostranenie-na-narkotitsi.html", "text": "Наложено е ефективно наказание  в размер на 3 години и 6 месеца „лишаване от свобода“ на 48-годишния гръцкия гражданин Андониус Пасхалидис (роден в Германия, живеещ в Сливен). Това съобщиха от Окръжната прокуратура – Сливен. Пасхалидис е приел обвинението и е признал вината си за това, че на 17 май 2017 г. в град Сливен в кв. „Ново село“, при условията на опасен рецидив, без надлежно разрешително държал високорискови наркотични вещества (марихуана и метамфетамин) на обща стойност 164 лв., с цел разпространение – престъпление по чл.354а, ал.2, изр.2,т.4, вр. ал.1, изр.1, предл.4, алт.1, вр. чл.29, ал.1, б. „а“ от НК.\r\nНаказанието трябва да бъде изтърпяно при първоначален „строг“ режим в затвор.\r\nСпоразумението, което е одобрено от Окръжен съд – Сливен, е окончателно и има силата на влязла в законна сила осъдителна присъда.", "date": "2017.08.07", "title": "Сливен: Гръцки гражданин, живеещ в България, е осъден на 3 години и половина затвор за разпространение на наркотици"}
{"url": "http://www.focus-news.net/news/2017/08/07/2423409/plovdiv-lek-avtomobil-e-goryal-tazi-sutrin-na-ul-bogomil-v-grada-vse-oshte-ne-sa-yasni-prichinite-za-pozhara.html", "text": "Лек автомобил е горял тази сутрин на ул. „Богомил” 110 в Пловдив. Това съобщи за Радио „Фокус”-Пловдив инспектор Цвятко Дешев, говорител на РДПБЗН-Пловдив. Причините за пожара все още не са ясни. \r\nИнсп. Дешев посочи още, че през почивните е горяло и депото за твърди битови отпадъци в Цалапица. „Пожарът е бил върху площ от около 80 кв. м и бързо е бил погасен”, каза Дешев. Пожарникарите отново отправят апел за повишено внимание заради продължаващото засушаване, да не се пали огън на открито, да се внимава на полето, където все още има неприбрана реколта, защото всяка небрежност при боравене с огън би имала непредвидими последици.\r\nЦветана ТОНЧЕВА", "date": "2017.08.07", "title": "Пловдив: Лек автомобил е горял тази сутрин на ул. „Богомил” в града, все още не са ясни причините за пожара"}
{"url": "http://www.focus-news.net/news/2017/08/07/2423410/sport-aleksandar-zverev-specheli-turnira-vav-vashington.html", "text": "Александър Зверев спечели турнира на твърди кортове във Вашингтон. В мач за титлата 20-годишният Зверев се наложи за час и 10 минути с 6:4, 6:4 над южноафриканския ветеран Кевин Андерсон. \r\nУспехът във Вашингтон е четвърта титла през този сезон за Зверев, с която  се изравни с Рафаел Надал по брой спечелени титли тази година. Пред тях е само Роджър Федерер, който има пет трофея до момента.", "date": "2017.08.07", "title": "Спорт: Александър Зверев спечели турнира във Вашингтон"}
{"url": "http://www.focus-news.net/news/2017/08/07/2423411/ivan-tsarov-regionalen-istoricheski-muzey-arbanassi-summer-music-predstavya-istoricheskite-tsennosti-na-veliko-tarnovo-po-inovativen-nachin.html", "text": "Фестивалът Arbanassi summer music е събитие, което представя историческите ценности на Велико Търново по различен и иновативен начин. Това заяви пред журналисти директорът на Регионален исторически музей-Велико Търново, който е и домакин на събитието, Иван Църов, предаде репортер на Радио „Фокус“ – Велико Търново. Той уточни, че благодарение на музикалните концерти, историческите местности и по-специално църквата „Св. Архангели Михаил и Гавраил“ оживява. \r\n„За мен е удоволствие за осми пореден път да сме партньори в организирането на това събитие. Ние започнахме „уж на шега“, за да видим дали ще се случи. Оказа се, че хората от Търново, а и не само, много харесват концертите. Мога да обобщя, че нашата публика е културна, интелигентна и много обича музиката“, каза още директорът на Музея. Той уточни и, че културната институция ще продължи да подпомага събитието и ще се стреми към неговото разрастване.\r\nОсвен това посочи, че благодарение на Arbanassi summer music, църквите се радват на повече посещения и по-голяма популярност.\r\nЛуиза ТРАНЧЕВА", "date": "2017.08.07", "title": "Иван Църов, Регионален исторически музей: Arbanassi summer music представя историческите ценности на Велико Търново по иновативен начин"}
{"url": "http://www.focus-news.net/news/2017/08/07/2423412/haskovo-nad-11-kg-tabletki-s-psevdoefedrin-otkriha-mitnicheskite-sluzhiteli-na-punkt-kapitan-andreevo-v-avtomobil-s-turska-registratsiya.html", "text": "11.180 кг таблетки с псевдоефедрин откриха митническите служители на Митнически пункт „Капитан Андреево” в лек автомобил с турска регистрация, съобщиха от пресцентъра на Агенция „Митници”. В четвъртък около 19.00 часа на ГКПП „Капитан Андреево” на трасе „Входящи автомобили” от Република Турция в Република България пристигнал лек автомобил, марка „Пежо”, управляван от 42-годишния турски гражданин Серхан Б. По метода „анализ на риска\" превозното средство било селектирано за щателна митническа проверка. При извършената проверка митническите служители открили в естествените кухини, в багажното отделение, укрити 20 найлонови пликове, пълни с насипни бели таблетки. От извършения на място полеви наркотест е установено, че таблетките съдържат псевдоефедрин - прекурсор за производство на амфетамини. Установено е, че общото тегло на таблетките псевдоефердин е 11,180 кг. на обща стойност 7 826 лева. Лекият автомобил, с който е извършено нарушението, е бил задържан. Разследването по досъдебното производство се провежда от разследващ митнически инспектор от Митница – Бургас под надзора на Окръжна прокуратура - Хасково. Днес Окръжен съд – Хасково ще заседава по искането на прокуратурата за определяне на мярка за неотклонение „задържане под стража” спрямо обвиняемия Серхан Б.", "date": "2017.08.07", "title": "Хасково: Над 11 кг таблетки с псевдоефедрин откриха митническите служители на пункт „Капитан Андреево” в автомобил с турска регистрация"}
{"url": "http://www.focus-news.net/news/2017/08/07/2423413/hrista-stoyneva-sastezatel-po-triatlon-nyama-da-uchastvam-na-dve-svetovni-kupi-v-kanada-zashtoto-lipsva-finansirane.html", "text": "Няма да участвам на две Световни купи в Канада, защото липсва финансиране. Това каза в интервю за Агенция „Фокус“ най-добрата българска състезателка по триатлон Христа Стойнева. \r\n„За съжаление, в този спорт няма абсолютно никакво финансиране и всеки трябва сам да се оправя – кой от спонсори, кой от майка си и баща си. Единствената подкрепа, която аз видях, беше от голям спортен магазин, но от там не ми дават пари, а екипировка. И това пак е доста добре. Нямам никакви спонсори и родителите ми поемат цялото финансиране. Заради това често се получава така, че не мога да отида на важни за мен състезания в чужбина“, уточни тя.\r\nПреди дни Стойнева се завърна от румънското градче Търгу Муреш, където спечели сребърен медал на Европейското първенство за жени до 23 години в дисциплината крос дуатлон. „Състезанието премина изненадващо добре, въпреки че беше по-тежко от нормалния триатлон, на който аз се състезавам. Разликата е, че там е на асфалт. А в планинското колоездене се изисква психика и много добри качества и умения, които аз нямам. Дори използвах колело назаем, защото нямам собствено“, уточни Стойнева.\r\nЦветилена СИМЕОНОВА", "date": "2017.08.07", "title": "Христа Стойнева, състезател по триатлон: Няма да участвам на две Световни купи в Канада, защото липсва финансиране"}
{"url": "http://www.focus-news.net/news/2017/08/07/2423414/anadolu-agency-turskite-sili-sa-neutralizirali-27-teroristi-prez-poslednata-sedmitsa.html", "text": "През последната седмица турските сили за сигурност са „неутрализирали“ 27 терористи, предава Anadolu Agency, като се позовава на информация от Министерството на вътрешните работи.\r\nСъгласно представените данни, 14 от тях са ликвидирани, а останалите 13 – заловени в периода между 31 юли и 7 август.\r\nВ рамките на седмицата са проведени общо 1518 антитерористични операции, 150 от които са завършили с арест на членове на „Работническата партия на Кюрдистан“ (ПКК), 74 - за предполагаеми връзки с „Ислямска държава“, а 448 – за контакти с ФЕТО. Извършени са 18 ареста на заподозрени във връзки с ултралеви групировки.Тереза Герова", "date": "2017.08.07", "title": "Anadolu Agency: Турските сили са „неутрализирали“ 27 терористи през последната седмица"}
{"url": "http://www.focus-news.net/news/2017/08/07/2423415/gabrovo-astronomicheskata-observatoriya-v-grada-organizira-nablyudenie-na-chastichnoto-lunno-zatamnenie.html", "text": "Астрономическата обсерватория в Габрово организира наблюдение на частичното лунно затъмнение. Това съобщи за Радио „Фокус“ – Велико Търново Илияна Илиева, специалист в Обсерваторията. Събитието ще се състои в 21.00 часа, след изгрева на Луната. „Изискването е хоризонтът да е нисък на изток. При нас е малко по-висок. Така че, конкретно за нашата обсерватория, най-доброто време за наблюдение е 21.00 часа. Надяваме се на безоблачно време“, посочи Илияна Илиева. \r\nОчаква се част от лунния диск да попадне в земната сянка. ¼ от южната част на Луната ще бъде затъмнена. „В 21.00 часа все още небето е много осветено, така че малко ще е трудно за наблюдение. Максималната фаза ще е в 21.20 часа. Очаква се 25% от лунния диск да потъмнее. Тази част ще се оцвети в ръждиво-червен цвят. Цветът зависи от състоянието на земна атмосферата и пречупването на лъчите“, допълни Илиева. Тя посочи, че явлението не е рядко. Почти всяка година има лунно затъмнение. На 28 септември 2015 година луната изцяло е попаднала в земната сянка. Тогава пълното лунно затъмнение за пръв път от 30 години е съвпаднало със феномена \"супер Луна\", който се набюлдава когато Луната се доближава максимално до Земята\r\nНадежда КРЪСТЕВА", "date": "2017.08.07", "title": "Габрово: Aстрономическата обсерватория в града организира наблюдение на  частичното лунно затъмнение"}
{"url": "http://www.focus-news.net/news/2017/08/07/2423416/grazhdanska-initsiativa-da-spasim-kraymorska-dobrudzha-otkazvame-da-pregovaryame-s-komprometirani-zeleni-aktivisti-i-eksperti.html", "text": "Гражданска инициатива „Да спасим Крайморска Добруджа“ отказва да преговарят с компрометирани \"зелени\" активисти и експерти. Това се посочва в становище, което бе изпратено до медиите от Гражданска инициатива „Да спасим Крайморска Добруджа“, във връзка с проведената среща с министър-председателя Бойко Борисов и министри от правителството. „Разбрахме от премиера, че на срещата във вторник са поканени точно такива. Няма да дискутираме Интегрирания план за управление с вече компрометираните му автори и експерти от ИБЕИ-БАН, СУ, зелени НПО, както и БДЗП – вече показахме, че те не са желани в Добруджа и не се грижат за интересите на добруджанци. Можем да говорим само с представители на законно избраното българското правителство във всеки един момент и Европейската комисия, които с решенията си могат да разрешат проблема в Крайморска Добруджа“, се казва още в позицията. \r\nДобруджанци благодарят на министър-председателя Бойко Борисов за това, че е проявил разбиране към тревогите и проблемите на хората и лично се е ангажирал с тяхното бързо и спокойно решаване. „Вярваме, че с неговата воля и подкрепа ще бъдат изпълнени всички обещания, дадени пред добруджанци. Изразяваме и искреното си възмущение като обикновени хора от наглостта и безочието на зелени активисти, които се опитват в публичното пространство да изопачат и манипулират причините за нашият справедлив протест. Както г-н Бойко Борисов обеща, очакваме да получим официално подписаната и обнародвана в Държавен вестник Заповед за отмяна, да се предостави от МОСВ карта, която включва актуална карта на понто-сарматските степи 62C0 към 2017г., която да е наложена върху кадастралните карти към 2017г. и да включва начина на трайно ползване на всеки конкретен имот към 2017г. Целта е кметовете да информират хората и всеки собственик да може да провери дали имота му попада в очертанията на защитена зона „Комплекс Калиакра за местообитанията“. Да се предостави списък със засегнатите имоти на гражданите от трите общини.  Да се преразгледа Интегрираният план за управление на трите Защитени зони „Комплекс Калиакра“ за местообитанията, „Калиакра за птиците“ и “Белите скали за птиците“, чрез който да бъдат защитени гражданските права и имотите на добруджанци. Да се предложат конкретни компенсации на засегнатите собственици и да им се върнат платените от тях пари. Тази сряда на Министерски съвет да се реши проблемът с достъпа до Болата и да се върне на Българево при наличие на положителна законодателна и екологична възможност. Да се извърши ново картиране и заснемане – проверка от имот на имот в присъствието на собствениците на земята и техни експерти, за удостоверяване на истинността на данните на Зелените НПО. По покана на българското правителство да дойде еврокомисарят по околна среда, морско дело и рибарство г-н Кармену Вела, който на място да се увери, че природата на Добруджа не е унищожена“, се посочва още в становището. \r\nДобруджанци настояват да се приеме Общият Устройствен план на Общините Шабла, Каварна и Балчик и след това да се дискутира въвеждането на Защитена зона „Комплекс Калиакра“, както и Интегриран план за управлението на трите защитени зони в Крайморска Добруджа. Да се определи ясно методологията на картиране на местообитанията на понто-сарматските степи 62C0. \r\n„Настояваме за незабавно уволнение на свързаните със зелени НПО служители на ИБЕИ-БАН – Росен Цонев, Чавдар Гусев и Павел Зехтинджиев, които не само, че през годините са картирали погрешно, но и с последващото картиране през 2011-13г. са потвърдили отново грешните данни, без да отразят данните за начина на трайно ползване на имотите, кадастралните карти и без да обходят всички имоти и реално да заснемат наличните местообитания в присъствие на собствениците им. Правителството трябва да скъса „пъпната връв“ между тези експерти на ИБЕИ-БАН и зелените НПО, които работят срещу България, получават милиони от съвместни екологични проекти със зелените НПО. Апелираме към Главния прокурор г-н Сотир Цацаров да се самосезира и да направи разследване за наличие на координирана свързаност на действията на тези експерти със Зелените НПО и да стане ясно на българските граждани за наличието на организирана група за манипулиране на научни данни с цел облагодетелстване на Зелени НПО чрез получаване на милиони от „екологични проекти“ за опазване на видове в Защитените зони. Така парите не стигат никога до засегнатите от тези грешни данни български граждани – реални собственици и потърпевши от тази измама. Ето ги и екологичните експерти, които предадоха и продадоха българския народ“, се казва също в становището.", "date": "2017.08.07", "title": "Гражданска инициатива „Да спасим Крайморска Добруджа“: Отказваме да преговаряме с компрометирани \"зелени\" активисти и експерти"}
{"url": "http://www.focus-news.net/news/2017/08/07/2423417/prezidentat-rumen-radev-germaniya-se-utvardi-kato-nash-tsenen-priyatel-doveren-partnyor-i-strategicheski-sayuznik.html", "text": "В последните години на съвместна работа и членство в ЕС и НАТО Германия се утвърди като наш ценен приятел, доверен партньор и стратегически съюзник. Това заяви държавният глава Румен Радев, който връчи на посланика на Федерална република Германия у нас Детлеф Лингеман орден \"Стара планина\" първа степен, съобщиха от прессекретариата на държавния глава. Дипломатът получи висшето държавно отличие за изключително големите си заслуги за укрепването и развитието на българско-германските отношения.   \r\nВръчването на отличието президентът Радев определи като израз на признание за личния принос на германския дипломат, както и на значението, което България отдава на сътрудничеството си с Германия.   \r\n„Отличните двустранни отношения в днешно време се дължат на последователната работа на нашите две държави, но и на изключително всеотдайната дейност на поколения български и германски дипломати“, отбеляза президентът Радев и изтъкна ангажираността в работата на германския посланик през мандата му и неговия принос за активизирането и разширяването на двустранните отношения. Държавният глава припомни резултатния политически диалог с разменени визити на най-високо ниво, както и срещи на други нива по важни въпроси.   \r\n„Благодарение на посланик Лингеман получихме важна подкрепа от Германия в ключови области като правосъдната реформа, сигурността и контрола на външните граници на ЕС, усвояването на еврофондове, дуалното образование“, посочи президентът Радев.   \r\nИзключително високо ценим усилията на посланик Лингеман и екипа му за интензифициране на търговско-икономическите ни отношения, заяви президентът и добави, че германските предприятия в България са вече близо 5000, а двустранният стокообмен се е повишил и вече е над 6,6 млрд. евро за изминалата година. Германските инвестиции в България достигат близо 3 млрд. евро, с което Федерална република Германия се утвърди като водещ инвеститор у нас. Държавният глава отбеляза и активните усилия на посланик Лингеман за разширяване на сътрудничеството в областта на културата, науката и образованието. По думите на президента Радев в рамките на целия си мандат посланик Лингеман е пример за висок професионализъм, за активна работа и лична ангажираност.   \r\nОт своя страна Детлеф Лингеман благодари за казаното за неговите усилия и заяви, че приема ордена като представител на родината си и на всички, работили заедно с него неуморно за разширяването на двустранните отношения с България. Отношенията са отлични в политиката, икономиката, културата, посочи посланикът. Туризмът процъфтява с около милион германски туристи, които посещават България. Много българи учат немски и инвестират в личното си бъдеще, тези млади хора инвестират обаче и в бъдещето на нашите двустранни отношения, посочи посланикът.  \r\n„България предприе съществени действия в реформата на съдебната система, независимият съд е крайъгълен камък за стимулиране на чуждите инвестиции и икономическото развитие“, каза посланик Лингеман. По думите му Германия е най-големият търговски партньор на България, но има много по-голям потенциал, който може да бъде реализиран, ако реформите бъдат изпълнени.   \r\nПосланикът засегна и темата за предстоящото българско председателство на Съвета на ЕС като отбеляза, че това е огромна задача и е предизвикателство за всяка държава. „България доказа, че е надежден партньор в рамките на ЕС“, каза посланик Лингеман и даде като пример това, че страната ни полага огромни усилия с подкрепата на партньорите за охраната на външните граници на ЕС.   \r\n„Днес всички сме изправени пред особените предизвикателства на ЕС и мотото ви е, че \"Съединението прави силата\", но това важи за всички нас. Сигурен съм, че България успешно ще се справи с предстоящите предизвикателства“, посочи германският дипломат, който определи историята и културното наследство на България като огромно богатство не само за страната, но и за цяла Европа.", "date": "2017.08.07", "title": "Президентът Румен Радев: Германия се утвърди като наш ценен приятел, доверен партньор и стратегически съюзник"}
{"url": "http://www.focus-news.net/news/2017/08/07/2423418/interfaks-moskovski-sad-othvarli-isk-sreshtu-aleksey-navalni.html", "text": "Люблинският съд в Москва отхвърли иска за защита на честта, достойнството и деловата репутация, който бизнесменът Сергей Михайлов подаде срещу опозиционния политик Алексей Навални и Фонда за борба с корупцията (ФБК), предава кореспондент на  Интерфакс.\r\nСъгласно текста на иска, на интернет страницата на Навални е бил публикуван материал под заглавие „Чайка“, в който се твърди, че Михайлов е ръководител на организирана престъпна групировка. \r\n„Представителят на ищеца не доказа, че това е самият Михайлов…В последно време стана модерно да се подават искове срещу Навални и ФБК“, коментира Вячеслав Гимади, представител на ФБК.\r\nАдвокатът на руския бизнесмен увери, че решението на съда ще бъде обжалвано.Тереза Герова", "date": "2017.08.07", "title": "Интерфакс: Московски съд отхвърли иск срещу Алексей Навални"}
{"url": "http://www.focus-news.net/news/2017/08/07/2423419/katya-sungarska-tssmp-sofiya-okolo-20-dushi-sa-se-pochuvstvali-zle-na-ulitsata-zaradi-zhegite.html", "text": "Около 20 души са се почувствали зле на улицата или са колабирали заради жегите. Това каза за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Тя уточни, че от сутринта повикванията, на които са отреагирали екипите на Спешна помощ са около 150. \r\nСунгарска посъветва хората да ходят със светли дрехи и задължително с шапка, да не се излизат в най-топлите часове на деня и винаги да носят вода със себе си. По думите й трябва да се пият много течности, да се консумира лека храна и да се избягва алкохолът. За хората, които имат хронични заболявания или са с назначена терапия, тя напомни да си пият лекарствата редовно. Сунгарска призова, ако не е спешно състоянието на пациентите, да не разкарват линейките, защото са се организирали максимално да посрещнат топлинния, екстремен ден. \r\nЛюба АЛЕКСИЕВА", "date": "2017.08.07", "title": "Катя Сунгарска, ЦСМП-София: Около 20 души са се почувствали зле на улицата заради жегите"}
{"url": "http://www.focus-news.net/news/2017/08/07/2423420/vap-proveryava-zapovedite-na-mosv-otnosno-zashtitena-zona-kompleks-kaliakra.html", "text": "Върховна административна прокуратура (ВАП) образува преписка по публикации в средствата за масово осведомяване и предприе проверка за законност във връзка с издаване на заповед № РД-526/21.07.2017 г. на министъра на околната среда и водите, с която е въведена и забрана за разораване, залесяване и създаване на трайни насаждения на територията, плодови и зеленчукови култури, зърнено-бобови култури, листно-стъблени зеленчукови култури, кореноплодни зеленчукови култури, луковично-зеленчукови култури, маслодайни култури, влакнодайни култури, етеричномаслени култури, едногодишни или многогодишни фуражни култури на територията на защитена зона „Комплекс Калиакра“ до обявяването ѝ за защитена зона, но за не повече от 2 години. Това съобщиха от пресцентъра на прокуратурата.\r\nПри първоначалното проучване е установено, че защитената зона с код BG000057 е включена в списъка на проекто-защитените зони с Решение на МС № 122/2.03.2007 г. \r\nОт ВАП е изпратено разпореждане до министъра на околната среда и водите за представяне на копия от административната преписка по издаване на посочената заповед и от документацията за защитена зона „Комплекс Калиакра“ в т. ч. и относно начина на създаването на картен материал и координатен регистър на границата на защитената зона. \r\nПредстои вземане на решение относно предприемане на мерки от компетентността на ВАП, след проучване на съответните данни.", "date": "2017.08.07", "title": "ВАП проверява заповедите на МОСВ относно защитена зона „Комплекс Калиакра“"}
{"url": "http://www.focus-news.net/news/2017/08/07/2423421/gazeta-express-narodnoto-sabranie-na-kosovo-shte-prodalzhi-uchreditelnoto-si-sabranie-v-chetvartak.html", "text": "Народното събрание на Косово ще възобнови учредителното си заседание в четвъртък сутринта в опит да бъде избран председател и негови заместници, съобщава вестник Gazeta Express.\r\nСрещата се свиква от Адем Микуловци, най-старият депутат, който отговаря за изпълнението на процедурите до гласуването на председателя. \"Учредителното събрание ще се състои на 10 август 2017 г. в 10.00 часа, в пленарната зала. Всички членове на събранието са поканени да присъстват\", се казва в покана, която Адем Микуловци изпрати на народните представители. В писмото е приложен и проектът за дневния ред на заседанието, който предвижда избора на председателя и неговите заместници.Тереза Герова", "date": "2017.08.07", "title": "Gazeta Express: Народното събрание на Косово ще продължи учредителното си събрание в четвъртък"}
{"url": "http://www.focus-news.net/news/2017/08/07/2423422/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В предаването „Петрич – древен и вековечен“ по Радио „Фокус“-Пирин днес ще се спрем на един от най-проблемните сектори в голяма част от общините, а именно ВиК-сектора. Ако за много общини в страната този сектор е от второстепенно значение, то за Община Петрич това изобщо не е така. Какво е състоянието на водопреносната мрежа и по какви проекти за подобряване на ВиК-инфраструктурата се работи в момента, ще научим от Минка Салагьорова, зам.-кмет по строителството към Община Петрич. С нея ще разговаряме и по друга много актуална тема – санирането по Националната програма за енергийна ефективност на многофамилни жилищни сгради. \r\nЩе отделим специално внимание и на спорта. Председателят на Общински футболен клуб „Беласица“ Георги Петров ще ни запознае с историята на клуба и с очакванията си за представянето на отбора на първата част от първенството на Югозападната трета лига. \r\nВтората част от предаването ни ще премине под надслов „Духовност, просвета и култура“. Първо ще разговаряме с кмета на село Гега Симеон Китанов за манастира „Свети Георги“, известен още като Чуриловски манастир. Той ще ни обясни кога е създадена светата обител, какво представлява в архитектурно отношение и защо към днешна дата манастирът не е действащ. \r\nВ края на предаването ще обърнем внимание на една от най-емблематичните фигури за Петрич – Ванга, тъй като този петък – 11 август, се навършват 21 години от нейната смърт.  \r\nБъдете с нас във времето от 15.00 до 16,00 часа, за да опознаете община Петрич. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа, с водещ Натали Стефанова.", "date": "2017.08.07", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/08/07/2423423/mrt-makedoniya-gratskiyat-vanshen-ministar-shte-napravi-vizita-v-skopie-v-kraya-na-avgust-obsazhdane-na-imeto-na-makedoniyai.html", "text": "Министърът на външните работи на Гърция Никос Кодзиас ще пристигне на посещение в Македония на 31 август, предава MPT. Информацията все още не е потвърдена официално от външнополитическото ведомство в Атина, но местните медии се позовават на свои източници, според които в македонската столица ще се водят разговори за разрешаване на т.нар. спор за името.\r\nПоканата за посещение в Скопие бе отправена по време на визитата на македонския външен министър Никола Димитров в Атина през месец юни. След нея представители и на двете страни проведоха срещи с Матю Нимиц, специален представител на ООН по въпроса за името на Македония. Тереза Герова", "date": "2017.08.07", "title": "МРТ (Македония): Гръцкият външен министър ще направи визита в Скопие в края на август - обсъждане на името на Македония?"}
{"url": "http://www.focus-news.net/news/2017/08/07/2423424/pazardzhik-dvama-dushi-sa-kolabirali-ot-visokite-temperaturi-v-grada.html", "text": "От сутринта до този момент са регистрирани два случая на колабирали от високите температури в Пазарджик, съобщи за Радио „Фокус“ – Пазарджик дежурният лекар в Център за спешна медицинска помощ /ЦСМП/-Пазарджик. Той обясни, че единият случай е станал във ветеринарна лечебница, а другият - в Пощата в града. „Жена, която е отишла да си вземе пенсията е припаднала там. Като цяло хората се вслушаха в съветите на специалистите да не излизат в най-топлите часове от деня“, обясни медикът. \r\nОт Центъра за спешна медицинска помощ отчитат голямо увеличение в броя на повикванията през това лято. „Те са от страна на хора с високо кръвно налягане, астматици - също. Доста са и алкохолиците, които пият и падат и после не могат да се приберат, защото е много топло. Като цяло е много натоварено, но колабиралите от жегата днес са само двама“, допълниха от ЦСМП.\r\nВаня НИКОЛОВА", "date": "2017.08.07", "title": "Пазарджик: Двама души са колабирали от високите температури в града"}
{"url": "http://www.focus-news.net/news/2017/08/07/2423425/sport-italianskata-tenisistka-sara-erani-e-dala-polozhitelna-doping-proba.html", "text": "Италианската тениситка Сара Ерани е дала положителна допинг проба в началото на 2017 г. Съгласно данни, разпространени в местните медии, към настоящия момент Международната федерация по тенис (ITF) води разследване и се очаква в близко време да публикува и официално изявление по казуса.\r\nВ организма на спортистката е открит хормонален стимулант, който обикновено се използва за карциноми на гърдата. \r\nЕрани заема 98-мо място в световната ранглиста при жените. Бившата световна номер пет е спечелила девет турнира в кариерата си.", "date": "2017.08.07", "title": "Спорт: Италианската тенисистка Сара Ерани е дала положителна допинг проба"}
{"url": "http://www.focus-news.net/news/2017/08/07/2423426/dobrich-kmetat-yordan-yordanov-i-komisar-nikolay-spasov-podpisaha-dogovor-za-sazdavane-na-zveno-obshtinska-politsiya.html", "text": "Кметът на Добрич Йордан Йорданов и комисар Николай Спасов подписаха договор за създаване на звено „Общинска полиция“, което да осъществява дейност по опазване на обществения ред, защита правата и свободите на гражданите, опазване на живота, здравето и имуществото им, охрана на обекти – публична и частна собственост, охрана на общински мероприятия, безопасност на движението, оказване на съдействие на общинска администрация при изпълнение на служебните им задължения по контролната и административно наказателната дейност на Общината. Това съобщиха от пресцентъра на Община Добрич. Към звеното ще бъдат назначени седем старши полицаи и един полицейски инспектор. Предстои Областната дирекция на МВР да обяви конкурс за посочените длъжности. Очаква се общинските полицаи да бъдат назначени в срок до 4 месеца след обявяване на конкурса, тъй като подборът се извършва по Закона за МВР. \r\nСредствата за издръжка на звено „Общинска полиция“ са осигурени от бюджета на Община град Добрич.", "date": "2017.08.07", "title": "Добрич: Кметът Йордан Йорданов и комисар Николай Спасов подписаха договор за създаване на звено „Общинска полиция“"}
{"url": "http://www.focus-news.net/news/2017/08/07/2423427/veliko-tarnovo-sas-17-000-leva-v-selata-natsovtsi-i-varlinka-shte-badat-asfaltirani-ulitsi.html", "text": "Със 17 000 лева във великотърновските села Нацовци и Върлинка ще бъдат асфалтирани улици. Това съобщи за Радио „Фокус“ – Велико Търново Веселина Стойчева, кметски наместник на кметство Големаните. Средствата за дейностите са отпуснати от Инвестиционната програма на Община Велико Търново и от програма „Местни инициативи“. По „Местни инициативи“ отпуснатата сума е 8000 лева. С нея ще бъдат асфалтирани около 510 кв. м. улици. 6000 лева са средствата от Инвестиционната програма на Община Велико Търново, отпуснати за кметство Големаните. Още 3000 лева кметството е спестило от продажба на общинско имущество. Със сумата ще се асфалтира и подходът към село Върлинка. „Така сумата от около 17 000 лева ще ни осигури едно сравнително добро освежаване на улиците в нашето кметство“, посочи Веселина Стойчева. Тя добави, че кметството участва с проекти по програма „Местни инициативи“ още от самото ѝ създаване. „Още в начало читалище „Христо Ботев“ в село Големани реши да участва. Получихме малко средства, но достатъчни за едно малко населено място. Всяка година надграждаме върху това, което сме постигнали в предходната. Село Нацовци е едно от най-големите селища в кметството, най-гъсто заселени, с най-голяма улична мрежа. То е преходно село към прочутия Килифаревски манастир и мога да кажа, че почти всички улици вече са асфалтирани“, посочи Веселина Стойчева.\r\nПрограмата на Община Велико Търново „Местни инициативи” стартира през 2012 година с бюджет от 160 000 лева, като годишната финансова рамка постоянно нараства. През 2015 година тя бе 300 000 лева, а през 2016 година – 400 000 лева.\r\n„Местни инициативи” е програма на местните общности. Общината няма за цел да наложи на някое населено място да кандидатства с проект за разрешаване на точно определен проблем. Предложенията и проектите идват от местната общност – от читалищните настоятелства, от инициативните групи, от сдруженията и те изработват проект, съобразявайки се с необходимостите и приоритетите на жителите в съответните населени места.\r\nНадежда КРЪСТЕВА", "date": "2017.08.07", "title": "Велико Търново: Със 17 000 лева в селата Нацовци и Върлинка ще бъдат асфалтирани улици"}
{"url": "http://www.focus-news.net/news/2017/08/07/2423428/kyustendil-dvama-vazrastni-sa-pripadnali-dokato-chakat-da-poluchat-pensiyata-si-v-grada.html", "text": "Двама възрастни са припаднали, докато чакат да получат пенсията си в Кюстендил. Това съобщиха за Радио „Фокус” – Кюстендил от „Спешен център” – Кюстендил. От началото на деня общо трима души са колабирали заради високите температури. Двама от тях са чакали да получат месечната си пенсия пред банкови институции в града. Хората са обслужени от екипи на „Спешен център”, оказана им е помощ, след което са се прибрали в домовете си.\r\nВенцеслав ИЛЧЕВ", "date": "2017.08.07", "title": "Кюстендил: Двама възрастни са припаднали, докато чакат да получат пенсията си в града"}
{"url": "http://www.focus-news.net/news/2017/08/07/2423429/kurir-makedoniya-zoran-zaev-prevarna-balgarskiya-premier-v-tsar-boris-obedinitel.html", "text": "В интервю за местни медии противоречивият български националист и министър на отбраната Красимир Каракачанов сравнява Бойко Борисов с българския цар Борис III, наречен Цар Обединител, благодарение на споразумението, подписано с Македония, коментира електронното издание „Курир“ .\r\nНа въпроса какво са си говорили с Борисов, знае ли той, че влиза в историята и че този договор е на равнище на признаването на Македония от страна на Желев и с договора, който подписаха Иван Костов и Любчо Георгиевски, Каракачанов казва:\r\n„Казах му, че досега хората го свързваха с магистрали и с изграждане на метрото. Сега освен с тези неща, ще го свързват и с това, че е подписал договор с Македония. Той не ми повярва. Но в Скопие, точно пред църквата „Св. Спас“, малко преди да положим цветя на гроба на Гоце Делчев, ни приближиха млади момчета, които са привърженици на българското ВМРО в Македония и му казаха: \"Г-н Борисов, ще останете в историята като цар Борис, като обединител\". И това е така“, са думите, които Каракачанов е казал в интервюто. \r\nБългарският колега на Радмила Шекеринска не се стеснява и насред Скопие да изрази иредентистките си възгледи и още веднъж да подчертае, че България осъзнава добросъседството в контекста на мечтата за Санстефанска България. Старите скопяни са едни от първите български бойци и революционери, които са поискали българско богослужение и български училища, убеден е министърът на отбраната на България и лидер на националистическата ВМРО-БНД Красимир Каракачанов.\r\nСутринта на 2 август, преди да положи цветя на гроба на Гоце Делчев в църквата \"Св. Спас\", в изявление за българска телевизия, Каракачанов заяви, че „104 г.  Македония е отделена от българската култура\", въпреки че\" Скопие е първият град в българските земи, в който започват бунтове срещу гръцката църква с искане за създаване на българска църква\", припомнят думите на Каракачанов от редакцията.Тереза Герова", "date": "2017.08.07", "title": "„Курир“ (Македония): Зоран Заев превърна българския премиер в Цар Борис Обединител"}
{"url": "http://www.focus-news.net/news/2017/08/07/2423430/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "Днешното предаване „Садово в сърцето на Тракия“ на Радио „Фокус“ - Пловдив посвещаваме на напояването в общината. Предстоят още доста сушави дни и месеци, така че напояването е важно в този период. Община Садово е ситуирана в центъра на Тракийското поле и това определя структурата на селскостопанското производство. Общината заема площ от 193 кв. км. Днес ще се опитаме да разберем дали в този изцяло селскостопански равнинен район има проблем, свързан с напояването и как селскостопанските производители се справят с проблема, ако го има. Ще разговаряме с кмета на общината Димитър Здравков, както и с някои от селските кметове – този на Чешнегирово – Христо Атанасов и на Катуница – Красимир Юруков. Ще попитаме всички тях и какво е състоянието на канализационната мрежа на общината и в частност на посочените селища.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.08.07", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/08/07/2423431/afp-kitay-se-angazhira-na-100-protsenta-s-poslednite-sanktsii-sreshtu-severna-koreya.html", "text": "Китай се ангажира на „100 процента“ с налагането на последния кръг от санкциите, които ООН прие срещу Северна Корея заради програмата й за ядрени оръжия. Това увери в понеделник първият дипломат на Пекин, предава AFP.\r\n„Китай със сигурност ще приложи тази нова резолюция на 100 процента, изцяло и стриктно\", каза външният министър Уанг Йи пред репортери в кулоарите на регионалния форум за сигурност, който се провежда във филипинската столица.Тереза Герова", "date": "2017.08.07", "title": "AFP: Китай се ангажира на „100 процента“ с последните санкции срещу Северна Корея"}
{"url": "http://www.focus-news.net/news/2017/08/07/2423432/minka-salagyorova-zam-kmet-petrich-i-edna-chast-ot-selata-na-teritoriyata-na-obshtinata-se-vodosnabdyavat-chrez-sondazhni-kladentsi.html", "text": "Петрич и една част от селата на територията на общината се водоснабдяват чрез сондажни кладенци. Това каза в предаването „Петрич – древен и вековечен“ по Радио „Фокус“ - Пирин Минка Салагьорова, заместник-кмет по строителството към Община Петрич. „Довеждащият водопровод за Петрич е в изключително лошо състояние. Другата част от селата се водоснабдяват чрез водохващания и каптажи. В самите населени места в Петрич се наблюдават чести аварии, тъй като малък процент от водопроводната мрежа е подменен. Така са малките населени места, с изключение на Рупите, Марикостиново и Коларово, където е имало подмяна на ВиК-системата. Има и села, където изцяло липсва канализация. Такова е например село Кавракирово“, посочи тя. Салагьорова уточни, че ВиК-дружеството е общинска собственост и Общината подпомага до голяма степен дейностите на дружеството. Според нея съвместната им работа от тази година е много добър пример за това, че когато се полагат общи усилия, резултатите не закъсняват. Тя даде пример с това, че през април е проведена една серия от няколко срещи, на която са присъствали всички заинтересовани страни – Община Петрич, ВиК, Общински съвет, и след тези срещи са доставени нови помпи – 2 за сондажните кладенци, както и за помпените станции Михнево, Кърналово и Старчево. По думите й новите помпи не само, че подобряват водоподаването, но и са по-икономични. Заместник-кметът добави още, че са ремонтирани също така и сондажи, както и резервоари.\r\nНатали СТЕФАНОВА", "date": "2017.08.07", "title": "Минка Салагьорова, зам.-кмет: Петрич и една част от селата на територията на общината се водоснабдяват чрез сондажни кладенци"}
{"url": "http://www.focus-news.net/news/2017/08/07/2423433/verizhna-katastrofa-blokira-dvizhenieto-na-patya-sozopol-burgas.html", "text": "Верижна катастрофа има на пътя Созопол – Бургас. Заради нея движението по пътя е блокирано и се образуват колони, предаде bTV. Ударили са се 5 леки коли. По първоначална информация няма жертви, но има пострадали, които са откарани в болница. Сред тях са и майка с дете. Майката има фрактура на главата, а детето е прегледано и освободено за домашно лечение. Линейката едва е успяла да стигне до пострадалите заради образувалото се задръстване. Някои от ранените са откарани с леки коли до Бургас.\r\nКатастрофата е станала между Черноморец и Атия, а колоната от автомобили стига до Созопол.", "date": "2017.08.07", "title": "Верижна катастрофа блокира движението на пътя Созопол – Бургас"}
{"url": "http://www.focus-news.net/news/2017/08/07/2423434/mimi-kodeli-ministar-na-otbranata-na-albaniya-situatsiyata-s-pozharite-v-stranata-e-dramatichna.html", "text": "Министърът на отбраната на Албания Мими Кодели призна в понеделник, че ситуацията с пожарите в страната е драматична поради високите температури и липсата на дъждове, предава скопският телевизионен канал „Алсат-М“.\r\n„Ситуацията е драматична, но не само в Албания, а в цяла Европа. Положението е извън контрол заради прекалено високите температури и липсата на дъждове. Министерството на отбраната и правителството са максимално ангажирани в справяне с тази ситуация», увери Кодели.\r\nВоенният министър на Тирана подчерта, че пред подобна тежка ситуация са изправени и други държави, сред които и силни страни като Франция и Португалия, които също са принудени да търсят помощ.\r\nТя отправи апел към всички граждани да подпомогнат за справяне със ситуацията.\r\n„Обръщам се към всички да бъдат внимателни и да не влошават ситуацията. Акциите за гасене на пожарите струваха над 30 млн. лещи, пари от данъците на гражданите. Трябва да се погрижат за горите, защото моля всички заедно да повишим нивото на внимание и грижи“, апелира Кодели.Тереза Герова", "date": "2017.08.07", "title": "Мими Кодели, министър на отбраната на Албания: Ситуацията с пожарите в страната е драматична"}
{"url": "http://www.focus-news.net/news/2017/08/07/2423435/nap-shte-predostavya-informatsiya-za-danatsite-na-klientite-si-i-po-telefona.html", "text": "Националната агенция за приходи (НАП) ще може да предоставя данъчно-осигурителна информация на клиентите си, които притежават персонален идентификационен код (ПИК) и по телефона чрез колцентъра си. На практика това означава, че гражданите и фирмите с ПИК ще могат да получават информация за своите данъчни и осигурителни задължения по още един начин, не само онлайн - с ПИК или електронен подпис и в офисите на Агенцията, но и по телефона, след като се идентифицират със своя ПИК. Това съобщиха от пресцентъра на НАП.\r\nДо сега нямаше такава възможност, но последните промени в Данъчно-осигурителния процесуален кодекс дадоха възможност на НАП да предложи новата услуга. Очаква се Агенцията да въведе проверката за данъци и осигуровки по телефона в близките месеци. Разпоредбите на данъчния кодекс дават 6 месечен срок, в който да се уреди реда и начина за прилагането им. \r\nОт създаването си през 2008 г. до сега колцентърът на НАП е получил близо 3 милиона запитвания на клиенти на Агенцията. Чрез телефона за информация на Агенцията 0700 18 700 са обслужени 2 200 000 запитвания на клиенти, а служителите на информационния център са отговорили на над 164 400 въпроса, постъпили на електронния му адрес – infocenter@nra.bg. Автоматизираните справки и информация са ползвани над 680 000 пъти.\r\nСтатистиката на информационния център сочи още, че пропуснатите обаждания в работно време са под 5%, а доволните от получената информация от служителите на НАП са над 90%. Средната продължителност на телефонните разговори е 4 минути.\r\nНа телефона на информационния център на НАП 0700 18 700 гражданите и представителите на фирмите могат да получат съвет за декларирането и плащане на данъци и осигурителни вноски. Освен това могат да ползват и автоматичните услуги, които не изискват разговор с оператор и са достъпни 24 часа в денонощието, 7 дни в седмицата: проверка на здравен статус, справка за регистрация по ДДС и др. Телефонното обаждане към 0700 18 700 е на цената на градски разговор от цялата страна за абонатите на стационарни телефони. Обажданията от мобилни телефони се заплащат по стандартната тарифа на съответния мобилен оператор. Запитвания клиентите могат да изпращат и на имейл адрес infocenter@nra.bg.    \r\nКолцентърът на НАП приема също и сигнали за неиздаване на касови бележки и други данъчни и осигурителни нарушения.", "date": "2017.08.07", "title": "НАП ще предоставя информация за данъците на клиентите си и по телефона"}
{"url": "http://www.focus-news.net/news/2017/08/07/2423436/plovdiv-blizo-20-dushi-sa-kolabirali-v-grada-ot-sutrinta-do-sega-zaradi-zhegata.html", "text": "Близо 20 души са колабирали в Пловдив от сутринта до сега заради жегата. Това съобщи за Радио „Фокус“ - Пловдив дежурен лекар в Координационния център за Спешна помощ. „Хората колабират на различни места. В 9 от случаите това е станало в обществени заведения или на улицата, а в останалите случаи – вкъщи”, каза дежурният лекар. Рано сутринта възрастен човек е колабирал, докато е чакал на опашка за пенсията си. Има припаднали и на пейката, пред магазина и на улицата. Екипите на Спешна помощ не са спирали работа. Припадналите са най-вече на възраст около 50-57 години.\r\nЦветана ТОНЧЕВА", "date": "2017.08.07", "title": "Пловдив: Близо 20 души са колабирали в града от сутринта до сега заради жегата"}
{"url": "http://www.focus-news.net/news/2017/08/07/2423437/nimh-do-momenta-nay-visokata-temperatura-za-denya-e-izmerena-v-sandanski-39.html", "text": "До момента най-високата температура за деня е измерена в Сандански - 39°. Това съобщиха за Агенция „Фокус“ от Националния институт по метеорология и хидрология (НИМХ) при БАН. В Благоевград термометрите показват 38°, в Пловдив, Пазарджик, Стара Загора, Елхово и Карнобат - 37°; в Шумен – 36°, в Лом, Кнежа, Ловеч, Плевен, Велико Търново, Свищов и Сливен - 35°.\r\nОт НИМХ уточниха, че е имало краткотрайни валежи с гръмотевици на връх Мусала и в Кюстендил. Не е изключено до края на деня да превали и в София.", "date": "2017.08.07", "title": "НИМХ: До момента най-високата температура за деня е измерена в Сандански - 39°"}
{"url": "http://www.focus-news.net/news/2017/08/07/2423438/blagoevgrad-obshtina-petrich-podpomaga-vik-petrich-s-podgotovkata-na-proektite-za-sanitarno-ohranitelnite-zoni-i-vodohvashtaniyata-v-podgorskiya-rayon.html", "text": "Община Петрич подпомага ВиК-Петрич с подготовката на проектите за санитарно-охранителните зони и водохващанията в Подгорския район. Това каза в предаването „Петрич – древен и вековечен“ по Радио „Фокус“ - Пирин Минка Салагьорова, заместник-кмет по строителството към Община Петрич. „Тези действия подпомогнаха през летния сезон да няма масови режими на водата, а където се налага, защото има и такива случаи, то режимите не са толкова драстични, колкото са били в предишни години. Предстои ни подмяната на етернитовите водопроводи в Петрич. Вече имаме избран изпълнител и правим организация за стартиране на строителството. Водопроводите се финансират по споразумение с Министерството на регионалното развитие и благоустройството и са на стойност 400 000 лв. Правим подмяна на 2,5 км водопроводи“, отбеляза тя. Салагьорова обясни, че поръчката е разделена на 3 обособени позиции. Тя посочи, че Първата обособена позиция са улиците: „Тома Митов“, „Калабак“, „Стадионска“, „Никола Вапцаров“, „Георги Сава Раковски“, „Гео Милев“ и „Христо Смирненски“. По думите й улица „Тома Митов“ е много важна, тъй като по нея ще се изгражда новият земеделски пазар, за който също има осигурено финансиране и изпълнението на водопровода е важно, за да може да започнат действията по изграждането на покрития зеленчуков пазар. Заместник-кметът добави, че втората обособена позиция е подмяна на водопроводи по улиците „Струма“, „Александър Стамболийски“, „Родопи“ и „Пирин“, а третата позиция касае улица „Места“, като там се предвижда т.нар. подмяна „тръба в тръба“.\r\nНатали СТЕФАНОВА", "date": "2017.08.07", "title": "Благоевград: Община Петрич подпомага ВиК-Петрич с подготовката на проектите за санитарно-охранителните зони и водохващанията в Подгорския район"}
{"url": "http://www.focus-news.net/news/2017/08/07/2423439/reuters-severna-koreya-obeshta-da-dade-seriozen-urok-na-sasht.html", "text": "Северна Корея отговори категорично на новите санкции, наложени от ООН заради програмата й за ядрени оръжия, подчертавайки, че те са неоснователни и несправедливи, и че Пхенян е готов да даде на САЩ на \"тежък урок\", ако предриемат атака, предава Reuters.\r\nРезолюцията, предложена от САЩ, забранява износ за Северна Корея на въглища, желязо, желязна руда, олово, оловна руда и морски дарове, и е отговор на последните две изпитания на междуконтиненталните балистични ракети, които режимът в Пхенян извърши през юли. \r\nДокументът също така забранява на държавите да увеличат сегашния брой работници от Северна Корея, а същои и всякакви нови инвестиции в съвместни предприятия с комунистическата страна. \r\nСеверна Корея осъди санкциите, като заяви, че те са нарушили суверенитета й, и обеща да предприемат „праведни действия\" в отговор на наложените й ограничения. Тереза Герова", "date": "2017.08.07", "title": "Reuters: Северна Корея обеща да даде „сериозен урок“ на САЩ"}
{"url": "http://www.focus-news.net/news/2017/08/07/2423440/kmetat-na-sofiya-yordanka-fandakova-shte-poseti-arheologicheskiya-obekt-na-ploshtad-sveta-nedelya.html", "text": "Кметът на София Йорданка Фандъкова ще посети археологическия обект на площад „Света Неделя” на 8 август в 10.00 часа, за да се запознае с напредъка на дейностите на археолозите. Това съобщиха от пресцентъра на Столична община. В проверката ще участва заместник-кметът Тодор Чобанов.  \r\nПроучванията се финансират по столична програма „Култура”. Ръководителят на екипа е археологът д-р Веселка Кацарова.", "date": "2017.08.07", "title": "Кметът на София Йорданка Фандъкова ще посети археологическия обект на площад „Света Неделя”"}
{"url": "http://www.focus-news.net/news/2017/08/07/2423441/meteorniyat-potok-na-perseidite-shte-se-nablyudava-v-dnite-okolo-12-avgust.html", "text": "Метеорният поток на Персеидите ще се наблюдава в дните около 12 август. Това съобщи за Радио „Фокус“ – Велико Търново Илияна Илиева, специалист в Астрономическа Обсерватория и Планетариум - Габрово. Илиева подчерта, че максимумът на потока е през нощта на 11 срещу 12 август. По думите ѝ за наблюдението на Персеидите не е необходим телескоп. Те могат да се наблюдават и с просто око. „Необходимо е да се отиде на място, което е далеч от светлините на града, за да може човек да се наслади на падащите звезди“, посочи Илиева. Метеорният дъжд се получава, тъй като Земята ще премине през останките от опашката на кометата Суифт-Тътъл. Тя е най-големият познат досега обект, който е минавал близо до Земята. Ядрото ѝ е около 26 км в диаметър, като за последно беше в Слънчевата система през 1992 г. и ще се завърне чак през 2126 година.\r\nНадежда КРЪСТЕВА", "date": "2017.08.07", "title": "Метеорният поток на Персеидите ще се наблюдава в дните около 12 август"}
{"url": "http://www.focus-news.net/news/2017/08/07/2423442/sgp-shte-protestira-vrashtaneto-na-deloto-sreshtu-rumyana-chenalova.html", "text": "Софийска градска прокуратура (СГП) ще внесе протест в рамките на предвидения в закона седемдневен срок срещу разпореждането на съдията-докладчик при Софийски градски съд (СГС) за прекратяване на съдебното производство срещу съдия Румяна Ченалова за извършени от нея престъпления по чл. 282, ал.2, вр. ал.1, вр. чл.26, ал.1 от НК и по чл.311, ал.1 от НК. Това съобщиха от пресцентъра на СГП.\r\nПървоначално обвинителният акт по делото е внесен от Софийска градска прокуратура на 02.12.2016г. \r\nС разпореждане от 03.02.2017 г. на СГС – НО, съдията - докладчик на 18-ти с-в - Вера Чочкова, е прекратила наказателното производство по НОХД № 5382/16 г. на СГС, като е приела, че описаните в обвинителния акт деяния не осъществяват състав на престъпление. \r\nРазпореждането на съда е постъпило в СГП на 08.02.2017 г. \r\nСрещу разпореждането на съда Софийска градска прокуратура е внесла протест на 20.02.2017 г. \r\nПротестът е разгледан от Апелативен съд гр. София, 5 въззивен състав, който с решение № 186 от 27.04.2017 г. по ВНОХД № 216/2017 г. отменя разпореждане от 03.02.2017 г. на съдията-докладчик при СГС - НО, 18 състав, постановено по НОХД № 5382/2016 г., като неправилно и незаконосъобразно и връща делото за ново разглеждане от друг състав на Софийски градски съд. \r\nСлед връщане на делото в Софийски градски съд материалите по него са разпределени на 12 наказателен състав. \r\nС разпореждане от 07.08.2017 г. новият съдия-докладчик по делото Даниела Талева е приела, че изготвеният акт не отговаря на изискванията на закона и е прекратила съдебното производство, като е върнала материалите по делото на прокуратурата. \r\nСофийска градска прокуратура не споделя изложените от съдията - докладчик мотиви и след постъпване на разпореждането за връщане на делото в прокуратурата, ще изготви протест. \r\nТака за втори път в рамките на 9 месеца от внасяне на материалите в съда СГП ще положи процесуални усилия за даване на ход на делото по същество.", "date": "2017.08.07", "title": "СГП ще протестира връщането на делото срещу Румяна Ченалова"}
{"url": "http://www.focus-news.net/news/2017/08/07/2423443/churilovskiyat-manastir-sveti-georgi-e-postroen-prez-1858-godina.html", "text": "Чуриловският манастир „Свети Георги“ е построен през 1858 година. Това каза в предаването „Петрич – древен и вековечен“ по Радио „Фокус“ - Пирин Симеон Китанов, кмет на село Гега. Той обясни, че съществуват спорове за името Чуриловски, тъй като манастирът не е само на едно село, а е на всички 12 Игуменски махали, които са разположени като венец около манастира в склоновете на планината Огражден. „Дори на камбаната е изписано, че манастирът е за всички махали. Чурилово е само една съставна част на Игуменските махали. Важното е, че манастирът съществува и за местното население той е едно чудо“, отбеляза Китанов. По думите му на надписа на манастира пише „Обновление старава храма“, което означава, че на това място е имало друг храм, който е опожарен и по-късно е построен манастирът „Свети Георги“. Той посочи, че при построяването на светата обител са участвали всички хора от околните 12 махали, като камъните са пренасяни на ръка от местността „Муратов връх“, защото мястото, на което се намира манастирът, е стръмно и преди не е имало изграден път, а само кози пътеки. „По принцип в тези 12 махали живее само християнско население, което явно е имало нужда от такъв храм, в който да изповядва вярата си. По-късно през 1877 година в манастира се открива първото българско училище в Община Петрич, в което са учили децата от тези махали“, каза още Симеон Китанов.\r\nНатали СТЕФАНОВА", "date": "2017.08.07", "title": "Чуриловският манастир „Свети Георги“ е построен през 1858 година"}
{"url": "http://www.focus-news.net/news/2017/08/07/2423444/24-vesti-makedoniya-i-v-makedoniya-bushuvat-gorski-pozhari.html", "text": "Силни горски пожари бушуват в редица райони на Македония, предава електронната медия „24 Вести“ . \r\nПо последни данни от Центъра за управление на кризи стихиите са под контрол, но въпреки това има активни пожари в района на селата Брест, Могилец и Локвица, където горят горят сухи треви, смърчове и дъбови гори. \r\nПожар има и в местността Суха гора и се разпространява към населеното място Вълча. В гасенето са ангажирани военните и противопожарните екипи и местното население. В трудно достъпните райони в гасенето са задействани и хеликоптери на армията.Тереза Герова", "date": "2017.08.07", "title": "„24 Вести“ (Македония): И в Македония бушуват горски пожари"}
{"url": "http://www.focus-news.net/news/2017/08/07/2423445/plovdiv-s-80-e-narasnal-broyat-na-posetitelite-na-turisticheskite-informatsionni-tsentrove-v-grada-spryamo-parvoto-shestmesechie-na-2016-g.html", "text": "С 80% е нараснал броят на посетителите на двата туристически информационни центъра на пл. „Централен“ №1 и ул. „Д-р Стоян Чомаков“ № 1 (Старинен Пловдив) спрямо първото шестмесечие на 2016 година.  Това съобщиха за Радио „Фокус“ - Пловдив от Дирекция „Култура и културно наследство“. Най-силен е ръстът през месец април 2017 г. – с 2329 души спрямо същия месец миналата година, както и за месец май – с 2086 души повече в сравнение с миналогодишните посетители. 78% от посетителите са чужденци. От откриването си на 7 юни 2017 г., новият Туристически център на ул. „Райко Даскалов“ №1 е посрещнал повече от 6300 посетители от страната и чужбина. Значителен е ръстът на туристите от основните пазари за града, а именно Турция, САЩ, Израел, Великобритания, Испания, Италия. Отчитат се все повече индивидуални посещения от туристи от Албания, Аржентина, Азербайджан, Бразилия, Венецуела, Обединени Арабски Емирства, Колумбия, Пакистан, Уругвай и други по-малко популярни пазари.\r\nЦветана ТОНЧЕВА", "date": "2017.08.07", "title": "Пловдив: С 80% е нараснал броят на посетителите на туристическите информационни центрове в града спрямо първото шестмесечие на 2016 г."}
{"url": "http://www.focus-news.net/news/2017/08/07/2423446/dobrich-obshtinskiyat-savet-shte-provede-izvanredna-sesiya-na-14-avgust.html", "text": "Общинският съвет в град Добрич ще се проведе извънредна сесия на 14 август, съобщиха от пресцентъра на Общината. Дневният ред включва 2 точки: връчване на удостоверение от Общинската избирателна комисия на общински съветник и полагане на клетва и Отдаване под наем на терен за временно използване във връзка с Проект „Интегриран проект за водния цикъл на гр. Добрич – Фаза 1“ за Обособена позиция №3 „Извършване на допълнително проектиране, реконструкция и рехабилитация на водопроводната мрежа на гр. Добрич, етп 1, обхващащ „Водоснабдяване – ЛОТ 3“. Вносител и на двете точки е Йордан Йорданов.", "date": "2017.08.07", "title": "Добрич: Общинският съвет ще проведе извънредна сесия на 14 август"}
{"url": "http://www.focus-news.net/news/2017/08/07/2423447/pazardzhik-blagotvoritelniyat-kontsert-zavinagi-s-nas-detsa-pomagat-na-detsa-postavya-nachaloto-na-ezhegoden-festival-s-blagotvoritelna-tsel-vav-velingrad.html", "text": "Благотворителният концерт „Завинаги с нас – деца помагат на деца” поставя началото на ежегоден фестивал с благотворителна цел, съобщи за Радио „Фокус“ – Пазарджик Бояна Кирилова от общинската администрация. Тя уточни, че кметът на Община Велинград д-р Костадин Коев е изразил желанието си този концерт да постави началото на ежегоден фестивал с благотворителна цел. Фестивалът ще се провежда всяка първа седмица на месец август. Със събраните средства ще се подпомагат деца на служители, както от системата на Министерство на вътрешните работи, така и на Министерство на отбраната, загинали или пострадали при изпълнение на служебния си дълг. „Според д-р Коев това е една кампания, която изразява отговорността на цялото ни общество към децата, останали без родител. Той заяви подкрепата на Община Велинград към тази кауза и изрази надежда всички заедно да успеем да се обединим и с общи усилия да бъдем съпричастни към това благородно дело“, каза също Кирилова.\r\nВаня НИКОЛОВА", "date": "2017.08.07", "title": "Пазарджик: Благотворителният концерт „Завинаги с нас – деца помагат на деца” поставя началото на ежегоден фестивал с благотворителна цел във Велинград"}
{"url": "http://www.focus-news.net/news/2017/08/07/2423448/minka-salagyorova-zam-kmet-na-petrich-predstoi-izgotvyane-na-kanalizatsionni-planove-za-selata-general-todorov-i-belasitsa-kakto-i-za-ulitsa-zdravets-v-grada.html", "text": "Предстои изготвяне на канализационни планове за селата Генерал Тодоров и Беласица, както и за улица „Здравец“ в Петрич. Това каза в предаването „Петрич – древен и вековечен“ на Радио „Фокус“ – Пирин Минка Салагьорова, заместник-кмет по строителството към Община Петрич. „За големите проекти, които не можем да реализираме със собствени средства, кандидатстваме за финансиране чрез ПУДООС – втори етап на водоснабдяване в Кърналово и Михнево. Пред Министерството на регионалното развитие и благоустройството сме направили искане за финансиране на конструкция на довеждащия водопровод за град Петрич и подобряване на допълнителните водохващания“, уточни тя. \r\nВече е към края процедурата за избор на изпълнител за канализацията в Първомай. Това е вторият етап, а първият е бил изпълнен със средства от капиталовите разходи миналата година. Минка Салагьорова каза още, че ще започнат и външен колектор за канализация в Кавракирово.\r\nНатали СТЕФАНОВА", "date": "2017.08.07", "title": "Минка Салагьорова, зам.-кмет на Петрич: Предстои изготвяне на канализационни планове за селата Генерал Тодоров и Беласица, както и за улица „Здравец“ в града"}
{"url": "http://www.focus-news.net/news/2017/08/07/2423449/kyustendil-predstoi-palno-obnovyavane-na-parka-pred-i-okolo-gradskata-hudozhestvena-galeriya.html", "text": "Предстои пълно обновяване на парка пред и около градската художествена галерия в Кюстендил. Това каза пред Радио „Фокус” – Кюстендил инж. Росица Плачкова, зам.-кмет на Община Кюстендил. По думите й вече са започнали подготвителните дейности по изпълнение на проект, чието финансиране става от Оперативна програма „Региони в растеж”. „През следващите месеци предстои изпълнението на проект, който е представен пред обществеността преди няколко години. Предстои да се подменят настилки в района на парка и да се благоустрои цялата зона - всичко, което можете да си представите като парково изкуство с абсолютно стопроцентова подмяна на всички настилки, ново устройване на парка с достъпна среда, с рампи, с нов подход към галерията, нов фонтан, нови градини, ново засаждане на дървесни видове. Това ще се случи в подходящо за сезона време”, каза Росица Плачкова. По думите ѝ границите на въздействие са художествената галерия – младежки дом до пешеходната зона, от другата страна бившето кино „Владимир Заимов” и улицата, която е към турската баня и към балнеоложкия център.\r\nИнж. Росица Плачкова подчерта, че новият парк пред галерията ще има обособени места за паметници и градско изкуство. По думите ѝ сега съществуващите паметници и скулптури ще бъдат запазени, но ще се поставят на точно определени за целта места. „В самия проект има предвидени места за излагане на скулптурно изкуство. Така че, съобразно предвижданията на проекта, който е съобразен с изискванията на закона, ще бъдат изложени съответните скулптури”, каза Росица Плачкова. \r\nТя добави още, че според нея определеното място за изграждане на нов паркинг е единственото възможно предвид разположението на археологията под земята. „По този начин е съгласувано и няма друго подходящо място за това”, каза Росица Плачкова.\r\nВенцеслав ИЛЧЕВ", "date": "2017.08.07", "title": "Кюстендил: Предстои пълно обновяване на парка пред и около градската художествена галерия"}
{"url": "http://www.focus-news.net/news/2017/08/07/2423450/stara-zagora-kmetat-zhivko-todorov-shte-se-sreshtne-s-mladi-medalisti-ot-matematicheski-olimpiadi.html", "text": "Кметът на Стара Загора Живко Тодоров ще се срещне на 9 август в 14.00 часа с млади математици от града, които спечелиха медали на важни състезания в Куала Лумпур, Малайзия и Сингапур това лято. Това съобщиха от пресцентъра на Община Стара Загора. До тези невероятни успехи Теодор Танков, Мирослав Минчев, Христо Анастасов, Любен Карбанов и Михаил Михов достигнаха след като в три последователни години той подпомага изявите им на различни математически форуми по света.\r\nСедмокласникът от старозагорската Природоматематическа гимназия „Гео Милев” Теодор Танков стана шампион на Откритото първенство на Азия по математика, което се проведе от 3 до 5 август в столицата на Малайзия – Куала Лумпур. Освен със златния медал и купата за шампион на Азия, Теодор се завърна в родния град със „Звездата на Азия” – награда, която получава най-добрия състезател на съответната страна-участник.\r\nМедали от Азия оупън 2017 – (Asia International Mathematical Olympiad - AIMO), донесоха и другите трима участвали старозагорци. Христо Анастасов от 4 клас на СОУ „Максим Горки” е със сребърен медал, а Любен Карбанов и Михаил Михов от ПМГ „Гео Милев” са бронзови медалисти.\r\nСъщо това лято - през юли 2017 г. в Сингапур, на състезанието Математическо предизвикателство – SIMOC (Singapore International Math Olympiad Challenge), Мирослав Минчев от 6 клас на ПМГ „Гео Милев” стана вицешампион в комплексното класиране, спечели златен медал от индивидуалното и бронз от отборното класиране. Тогава Теодор Танков завоюва сребърен медал.", "date": "2017.08.07", "title": "Стара Загора: Кметът Живко Тодоров ще се срещне с млади медалисти от математически олимпиади"}
{"url": "http://www.focus-news.net/news/2017/08/07/2423451/sofiya-sadat-ostavi-v-aresta-kontrabandist-prevozval-pet-tona-otseten-anhidrid.html", "text": "По искане на Софийска окръжна прокуратура съдът взе мярка за неотклонение „задържане под стража“ спрямо турския гражданин М.К., обвинен в извършване на престъпление по чл. 242, ал. 3 от НК. Това съобщиха от пресцентъра на Апелативна прокуратура – София.\r\nНа 2 август на ГКПП „Калотина“, трасе „Входящи товарни МПС“, на влизане в страната от Република Сърбия, без надлежно разрешително, изискващо се съобразно Закона за контрол върху наркотичните вещества и прекурсорите, обвиняемият К. пренесъл пет тона оцетен анхидрид, използван за производство на наркотик. \r\nЗа това престъпление законът предвижда наказание „лишаване от свобода“ от две до десет години и глоба от 50 000 лева до 100 000 лева. \r\nОпределението на Окръжен съд - София за вземане на мярка за неотклонение може да се обжалва пред Софийския апелативен съд.", "date": "2017.08.07", "title": "София: Съдът остави в ареста контрабандист, превозвал пет тона оцетен анхидрид"}
{"url": "http://www.focus-news.net/news/2017/08/07/2423452/veliko-tarnovo-predstoi-remont-na-chitalishtata-v-selata-malchovtsi-i-golemanite.html", "text": "Предстои ремонт на читалищата във великотърновските села Малчовци и Големаните. Това съобщи за Радио „Фокус“ – Велико Търново Веселина Стойчева, кметски наместник на кметство Големани.  Тя посочи, че за ремонти на двете сгради са отпуснати по 1000 лева. Субсидията е отпусната от Министерство на културата и се разпределя от Отдел „Култура и туризъм“ към Община Велико Търново. Тя е целева и се предоставя всяка година. В читалището в село Малчовци продължава поставянето плочки в пространството пред сградата. Дейностите са стартирали още миналата година. Предстои да бъдат поставени и плочки на стъпалата пред входа на читалището в село Големаните, а ако останат средства, ще бъде ремонтирана и  входната врата с колоните, козирката и един малък дувар. „Ние нямаме самодейни състави. Нашето население е възрастно. Преди години е имало и театрален, и певчески състав. Самодейни състави не поддържаме, но за сметка на това поне веднъж в годината каним по един състав от читалища от друго населено място. Празнуваме и празника на селото, който е на 6 декември. Събираме се всички в читалището. През февруари отбелязваме Трифон Зарезан. По този начин хората в селото се сплотяват. Обикновено всеки се е затворил в къщи. А така с осигурена музика, със забавление, се събираме в салона, сядаме около масите. На сладка приказка и на сладка почерпка минава времето и се получава един много хубав и весел празник“, допълни Веселина Стойчева.\r\nНадежда КРЪСТЕВА", "date": "2017.08.07", "title": "Велико Търново: Предстои ремонт на читалищата в селата Малчовци и Големаните"}
{"url": "http://www.focus-news.net/news/2017/08/07/2423453/montana-shofyor-na-tir-poluchi-osaditelna-prisada-za-prichinena-smart-na-vazrasten-peshehodets.html", "text": "По обвинителен акт на Окръжна прокуратура – Монтана е постановена присъда срещу Б. Маринов за извършено от него престъпление по чл. 343, ал.1, б. „в.“, вр. чл. 342, ал. 1 от НК. Това съобщиха от пресцентъра на Апелативна прокуратура – София. Осъденият Маринов работел като шофьор в „Е.“ ООД – гр. Враца и в това си качество управлявал товарен автомобил и ремарке и извършвал международни превози. \r\nРано сутринта на 9 декември 2014 г. той потеглил от гр. Монтана в посока гр. Видин с влекач „Волво“, с прикачено към него товарно ремарке. Композицията била с тонаж около 35 тона. \r\nКъм 6 ч. управляваният от Маринов камион преминавал през с. Д-р Йосифово, обл. Монтана. Движел се със скорост от 70 км/ч. Било сумрачно, валял мокър сняг, пътното платно било мокро и заснежено. \r\nВ даден момент шофьорът забелязал на около 20 м. пред себе си, в неговата лента за движение, човешки силует. Той задействал аварийно спирачната система на превозното средство и предприел спасителна маневра, чрез промяна на посоката на движение наляво. Поради малкото разстояние обаче опитът му останал несполучлив и последвал силен удар между товарния автомобил и движещия се по пътното платно пешеходец. \r\nМаринов спрял камиона, слязъл и установил, че е блъснал възрастна жена, след което веднага се обадил на телефон за спешни случаи за медицинска помощ. \r\nПострадалата била транспортирана в болнично заведение, но въпреки предприетото интензивно лечение починала същия ден. Причината за смъртта й е остра дихателна и сърдечна недостатъчност, развила се на базата на травматичен шок от тежка множествена травма. \r\nОсъденият Маринов с действията си нарушил разпоредбите на Закона за движението по пътищата, като се движел с превишена скорост от 70 км/ ч, при съществуващо ограничение от 50 км./ч. В допълнение на това, като водач на МПС, той не се съобразил с усложнена пътна и метеорологична обстановка – тъмнина, липса на улично осветление, мокра и заснежена пътна настилка. \r\nВ зоната на произшествието нямало обособен тротоар за движение на пешеходци, поради което те обикновено се движели по пътното платно. Това допълнително се усложнявало по време на снеговалежите, тъй като пътуващите тирове с външните си гуми изтласквали снега към десния бордюр. \r\nВ деня на фаталния инцидент осемдесетгодишната С.Б. излязла от дома си, теглейки ръчна количка с дърва за огрев, движейки се в посока към центъра на селото. Тя успяла да измине 25-30 м., след което била ударена от преминаващия по това време ТИР. \r\nЗа извършеното престъпление Б. Маринов е осъден на една година „лишаване от свобода“ условно и лишаване от правоуправление на МПС за период от една година. Присъдата е влязла в сила.", "date": "2017.08.07", "title": "Монтана: Шофьор на ТИР получи осъдителна присъда за причинена смърт на възрастен пешеходец"}
{"url": "http://www.focus-news.net/news/2017/08/07/2423454/pazardzhik-ekoinspektsiyata-izprati-za-lechenie-v-stara-zagora-pet-shtarkela-sokol-orko-i-dve-sovi.html", "text": "Регионалната инспекция по околната среда и водите в Пазарджик изпрати за лечение в Спасителен център за диви животни в Стара Загора пет щъркела, сокол орко и две сови през последния месец. Това съобщи за Радио „Фокус“ – Пазарджик Цветана Чочева от Екоинспекцията.  Тя уточни, че белият щъркел, соколът и совата  са защитени видове, включени в Закона за биологичното разнообразие. „Граждани са намерили птиците в безпомощно състояние, в населени места на област Пазарджик. Екземплярите са млади птици, които в момента се учат да летят, с наранявания на крилата и краката. При един от сигналите за щъркел, оплетен в електрически кабел, инспекцията получи съдействие от служители на електроразпределителното дружество“, обясни Чочева. Тя каза също, че младите щъркели извършват първите си опити за летене в началото на август, на къси разстояния между покривите на къщите и поради неопитност често кацат на неподходящи, нетипични места (улици, дворове и т.н.). „Ако при тези първи опити птицата падне, но няма наранявания, не е необходима човешка намеса. В тези случаи РИОСВ препоръчва 24-часово наблюдение. Ако и след този период птицата не прави опити и не успява да полети, тогава трябва да се потърсят институциите за експертна помощ“, обясни Чочева.\r\nВаня НИКОЛОВА", "date": "2017.08.07", "title": "Пазарджик: Екоинспекцията изпрати за лечение в Стара Загора пет щъркела, сокол орко и две сови"}
{"url": "http://www.focus-news.net/news/2017/08/07/2423455/reks-tilarsan-sasht-vse-oshte-ne-sa-vzeli-reshenie-za-otvetni-merki-na-sakrashtavaneto-na-diplomaticheskiya-personal-v-rusiya.html", "text": "Държавният секретар на САЩ Рекс Тилърсън заяви, че не е разговарял със Сергей Лавров, относно това какви ще бъдат ответните действия на решението на Москва да съкрати дипломатическия персонал на САЩ в страната, предаде ТАСС, позовавайки се на интервю дадено от държавният секретар след срещата със Сергей Лавров в Манила.\r\n„Казах на Минитъра ( на външните работи на Русия), че все още не сме взели решение относно това, какъв ще бъде нашия отговор на решението на Русия да намали американския дипломатически персонал“, заяви той.\r\nПрипомняме, че външното министерство на Русия, след гласуването в Конгреса на САЩ за нови антируски санкции, предложи САЩ да е привел бройката на дипломатическите си представители в Русия, до съответстващата бройка, която е еквивалентна на бройката на руските представители в САЩ. Това означава, че двете държави ще имат, в своите дипломатически и консулски учреждения до 455 човека персонал.\r\nПревод и редакция:", "date": "2017.08.07", "title": "Рекс Тилърсън: САЩ все още не са взели решение за ответни мерки на съкращаването на дипломатическия персонал в Русия"}
{"url": "http://www.focus-news.net/news/2017/08/07/2423456/metodi-biserkov-obshtina-petrich-gradovete-strumitsa-i-petrich-sa-pobratimeni-veche-nad-10-godini.html", "text": "Градовете Струмица и Петрич са побратимени вече над 10 години. Това каза за Радио „Фокус“ -\r\n Пирин Методи Бисерков, началник на дирекция „Образование и култура“ към Община Петрич. Той отбеляза, че град Струмица е разположен в най-югоизточната част на Република Македония, заемайки западната част на Струмишката котловина, през която минава едноименната река Струмица, известна още като Струмешница. По думите му градът се споменава под името Астраион за първи път от римския историк Тит Ливий през 2-ри век преди Христа, а от края на 2-ри и началото на 3-ти век след Христа градът е известен в историческите извори с името Тивериопол. „През вековете градът многократно е бил в границите на България, и неговото богато историческо минало е неразривно свързано българската историческа традиция и памет. Към момента населението на Струмица е около 54 676 човека. Струмица има динамично развиваща се икономика, включваща земеделие, предприятия от преработващата и шивашката промишленост, силно развит търговски сектор, включително спедиторски и транспортни услуги“, посочи Бисерков. Той допълни, че сред забележителностите на града са Катедралната църква на Струмишката епархия – „Св. св. Кирил и Методий“, паметникът на Гоце Делчев, църквата „Свети Петнадесет тивериополски мъченици“ и Цареви кули – останки от Струмишката крепост.\r\nНатали СТЕФАНОВА", "date": "2017.08.07", "title": "Методи Бисерков, Община Петрич: Градовете Струмица и Петрич са побратимени вече над 10 години"}
{"url": "http://www.focus-news.net/news/2017/08/07/2423457/sofiya-avariyni-ekipi-otstranyavat-padnali-kloni-i-pochistvat-shahtite-v-rayonite-vitosha-i-gorna-banya-kadeto-vali-silen-dazhd-s-gradushka.html", "text": "3 аварийно-спасителни екипи са на място в районите „Витоша“ и „Горна баня“,  където в момента вали силен дъжд с градушка. Това съобщиха от пресцентъра на Столична община. Екипите отстраняват паднали клони и листа и почистват шахтите. Градският транспорт се движи нормално и изпълнява всички маршрути.", "date": "2017.08.07", "title": "София: Аварийни екипи отстраняват паднали клони и почистват шахтите в районите „Витоша“ и „Горна баня“, където вали силен дъжд с градушка"}
{"url": "http://www.focus-news.net/news/2017/08/07/2423458/simeon-kitanov-kmet-na-selo-petrichkoto-gega-churilovskiyat-manastir-sveti-georgi-e-izvesten-oshte-kato-manastirat-s-dyavolite.html", "text": "Чуриловският манастир „Свети Георги“ е известен още като „манастирът с дяволите“. Това каза в предаването „Петрич – древен и вековечен“ по Радио „Фокус“ - Пирин Симеон Китанов, кмет на село Гега. Той обясни, че това се дължи на факта, че в предверието на светата обител има стенописи с много сцени от Страшния съд. Китанов отбеляза, че днес манастирът не е действащ и оживява само на 3 празника в годината – Гергьовден, Петровден и Малка Богородица. „Просто манастирът е непознат и преди години беше със затихващи функции. Дори и сега има хора от Петрич, които не знаят за съществуването на този манастир. В последно време има много посетители, но няма свещенослужител. Отец Кирил, който обслужва по принцип манастира вече е на възраст, а освен това обслужва и други черкви в малките населени места, затова няма как манастирът да е отворен постоянно“, посочи той. Симеон Китанов допълни, че местното население прави всичко възможно да поддържа манастира, но като цяло той има крещяща нужда от реставрация.\r\nНатали СТЕФАНОВА", "date": "2017.08.07", "title": "Симеон Китанов, кмет на петричкото село Гега: Чуриловският манастир „Свети Георги“ е известен още като „манастирът с дяволите“"}
{"url": "http://www.focus-news.net/news/2017/08/07/2423459/afp-reks-tilarsan-ne-e-obsazhdal-narusheniyata-na-choveshkite-prava-vav-filipinite-na-sreshtata-si-s-rodrigo-duterte.html", "text": "Държавният секретар на САЩ Рекс Тилърсън е отказал да коментира въпроса за кървавата война срещу наркоразпространението във Филипините, по времето на срещата си с президента на страната Родриго Дутерте, от който е получил много топло посрещане, предаде AFP.\r\nДутерте, който вече е на власт от 13 месеца, провежда решителна война срещу наркоманите и дилърите на дрога, която отне хиляди животи и доведе до сериозни критики от страна на правозащитни организации и либерални организации. Те твърдят, че действията на Дутерте могат да се оприличат като „престъпление срещу човечеството“.\r\nОт Вашингтон, обаче, се страхуват да не обидят стария си съюзник, което може да го тласне в прегръдките на конкурента на САЩ – Китай. Това накара американците да окажат подкрепа на Въоръжените сили на Филипините в борбата им с „Ислямска държава“, която се закрепи в някои части на южния филипински остров Минданао.\r\nПо време на срещата между двамата в двореца на Дутерте в Манила, репортери им зададоха въпроси за човешките права, които те игнорираха, а после филипинският президент разкри, че това не е била една от темите, които са обсъждани.\r\nПревод и редакция:", "date": "2017.08.07", "title": "AFP: Рекс Тилърсън не е обсъждал нарушенията на човешките права във Филипините на срещата си с Родриго Дутерте"}
{"url": "http://www.focus-news.net/news/2017/08/07/2423460/daniela-koeva-zam-kmet-na-kazanlak-zapochnaha-stroitelnite-deynosti-po-rekonstruktsiya-na-ulitsi-i-mezhdublokovi-prostranstva-v-kvartal-iztok.html", "text": "В ход от днес са строителни дейности, свързани с реконструкция на улиците „Веря“ и „Сент Ерблен“ в квартал „Изток“, каза за Радио „Фокус“ зам.-кметът на Община Казанлък Даниела Коева. Такива дейности предстоят и по повод реконструкцията на още две улици и изграждане на две междублокови пространства, част от големия проект, осигурен от Община Казанлък с безвъзмездна финансова помощ на стойност 5 655 048 лева, предназначени изцяло за квартал „Изток“ - от Европейския фонд за регионално развитие в размер на 4 806 791 лева и 848 257 лева - национално финансиране. В момента текат дейности по разчистване на улиците „Версия“ и „Сент Ерблен“ в зоната на тротоарите, където ще бъдат поставени бърдюри, тротоарна настилка, ще бъде извършена реконструкция на платното, ще бъде поставено улично осветление. \r\nТакива дейности ще бъдат извършвани и по улиците „Капитан Петко Войвода“ и „Кремона“. Предстоят и дейности по изграждане на двете междублокови пространства. От тази седмица фирмата-изпълнител ще разчиства пространствата, където преди това са били поставени гаражи и в седмицата от 14 август ще започнат и дейности по самото изграждане. „Дейностите по този проект са факт и благодарение на финансовата подкрепа на Правителството за подмяна на водопроводната мрежа на зоните, върху които се извършват ремонтни дейности“, каза Даниела Коева. Срокът на изпълнение на строителството е 4 месеца.\r\nДаниела Коева обясни, че проектът е факт след няколкогодишна работа от страна на Общинска администрация, като началото е поставено с включване на квартала в Интегриран план за развитие на Казанлък. Направено е проектиране за реконструкция на улиците и междублоковите пространства, осигурено е финансиране за изпълнение на дейностите, избран е изпълнител и вече са факт дейностите на терен. „Вярвам, че жителите на квартал „Изток“, които следиха нашата работа, вече са удовлетворени за това, че годините усилия ще се увенчаят с успех“, каза още Коева.  \r\nСлавяна ГАЙДАРОВА", "date": "2017.08.07", "title": "Даниела Коева, зам.-кмет на Казанлък: Започнаха строителните дейности по реконструкция на улици и междублокови пространства в квартал „Изток“"}
{"url": "http://www.focus-news.net/news/2017/08/07/2423461/minka-salagyorova-zam-kmet-na-petrich-minimum-40-mln-lv-sa-neobhodimi-za-reshavaneto-na-problemite-vav-vodoprenosnata-mrezha-v-obshtinata.html", "text": "Минимум 40 млн. лв. са необходими за цялостната подмяна на водопроводите и за решаването на всички проблеми във водопреносната мрежа в Община Петрич. Това каза в предаването „Петрич – древен и вековечен“ по Радио „Фокус“ - Пирин Минка Салагьорова, заместник-кмет по строителството към Община Петрич. По думите ѝ в тази сума не се включва изграждането на пречиствателна станция, каквато също е необходима. Тя заяви, че водните резервоари се експлоатират основно от общинско дружество ВиК. „До този момент ни уверяват, че почистват регулярно, вероятно ежемесечно предприемат всякакви действия по дезинфекция на водата, общо взето се грижат за качеството на водата. Иначе като обем на резервоарите, ние видяхме, че резервоарите за Петрич не са достатъчни и неслучайно към проекта за довеждащ водопровод, добавихме и изграждането на допълнителен резервоар с обем 1000 куб. м.“, каза още Минка Салагьорова.\r\nНатали СТЕФАНОВА", "date": "2017.08.07", "title": "Минка Салагьорова, зам.-кмет на Петрич: Минимум 40 млн. лв. са необходими за решаването на проблемите във водопреносната мрежа в общината"}
{"url": "http://www.focus-news.net/news/2017/08/07/2423462/yordan-yordanov-kmet-na-dobrich-s-podpisvaneto-na-dogovora-za-obshtinska-politsiya-spazvame-oshte-edno-obeshtanie.html", "text": "С подписването на договора за „Общинска полиция” спазваме още едно обещание. Това заяви кметът на Добрич Йордан Йорданов, предаде кореспондент на Радио „Фокус” – Варна. В 10.00 часа е подписан документът от кмета Йордан Йорданов и старши комисар Николай Спасов, изпълняващ длъжността директор на Областна дирекция на МВР в Добрич. „Това е една стъпка в правилна посока и в изпълнение на обещанията от моята предизборна кампания. Доказал съм през последната година и половина, че вървим в посока изпълнение на всяко едно обещание, което сме заявили преди година и половина“, подчерта Йорданов. Предстои да бъде обявен конкурс. Общо осем души ще бъдат назначени в звено „Общинска полиция“ в срок до 4 месеца, като по думите на кмета щатът впоследствие при възможност ще бъде разширяван. За момента ще бъдат назначени един инспектор, който ще разпределя задълженията на останалите 7 служители в рамките на ден, седмица и месец. \r\nМогат да кандидатстват за тези позиции и граждани, които са извън системата на МВР. Очаква се подборът на кадрите да започне максимално бързо. Необходимо е кандидатите да издържат тестове и да се представят добре на изпити за физическа подготовка. Звено „Общинска полиция“ ще осъществява дейност по опазване на обществения ред, защита на правата и свободите на гражданите, опазване на живота, здравето и имуществото им, охрана на обекти – публична и частна собственост, охрана на общински мероприятия, безопасност на движението, оказване на съдействие на общинска администрация при изпълнение на служебните им задължения по контролната и административно наказателната дейност на Общината. Ще се следи за спазване на всички общински наредби, касаещи паркиране, изхвърляне на отпадъци, спазване на обществения ред и т.н. Средствата за издръжка на звено „Общинска полиция“ са осигурени от бюджета на Община град Добрич.\r\nЖулиета НИКОЛОВА", "date": "2017.08.07", "title": "Йордан Йорданов, кмет на Добрич: С подписването на договора за „Общинска полиция” спазваме още едно обещание"}
{"url": "http://www.focus-news.net/news/2017/08/07/2423463/toplofikatsiya-sofiya-shte-preustanovi-podavaneto-na-priroden-gaz-kam-chast-ot-toploiztochnitsite-na-druzhestvoto-ot-22-do-24-avgust.html", "text": "„Топлофикация София” ЕАД уведомява своите клиенти, че поради извършването на планови ремонтни дейности от „Булгартрансгаз” ЕАД по газопреносната мрежа (на основание изискванията на Наредба №10/20.06.2016 г. относно реда за въвеждане на ограничителен режим, временно прекъсване или ограничаване на производството и снабдяването с електрическа енергия, топлинна енергия и природен газ), ще бъде преустановено подаването на природен газ към част от топлоизточниците на дружеството за периода от 22 до 24 август. Това съобщиха от пресцентъра на дружеството. В тази връзка ще бъде  спряно подаването на топла вода към  абонатите в следните райони на столицата:\r\nж.к. „Люлин“ от 1-ви до 10-ти микрорайон, ж.к. „Надежда“ от 1-ва до 6-та част, ж.к. „Обеля-1“ и ж.к. „Обеля-2“, ж.к. „Свобода“, ж.к. „Толстой“, кв. „Илиянци“, ж.к. „Захарна фабрика“, ж.к. „Овча купел-1“ ,  „Овча купел 2“,  ж.к. „Гевгелийски“, ж.к. „Западен парк“, ж.к. „Илинден“,  ж.к. „Сердика“, ж.к. „Разсадника“, ж.к. „Красна поляна“, ж.к. „Славия“, ж.к. „Бъкстон“, ж.к. „Борово“, ж.к. „Красно село“, ж.к. „Бели брези“, ж.к. „Стрелбище“, ж.к. „Мотописта“, ж.к. „Гоце Делчев“, ж.к. „Лагера“, ж.к. Хиподрума“, ж.к. „Иван Вазов“, ж.к. „Св. Троица“, ж.к. „Фонд. Жилища“, части от ж.к. „Лозенец“ между ул. „Д. Хаджикоцев“, ул. „ Бяла“, бул. „Арсеналски“, ул. „Славище“ и между бул. „Евлоги и Христо Георгиеви”, ул. „Крум Попов“, ул. „Акация“, ул. „Цанко Церковски“, ул. „Капитан Андреев“, бул. „Черни връх“ , района между бул. „История славянобългарска”, ул. „Заводска”, ул. „Индустриална”, ул. „Владайска река”, бул. „Данаил Николаев”, ул. „Проф. Милко Бичев”, бул. „Янко Сакъзов“, ул. „Кракра“, бул. Цар Освободител“, бул. „Евлоги и Христо Георгиеви”, бул. „България“, бул. „Акад. Ив. Гешов“, бул. „Константин Величков“, ул. „Габрово“, ул. „Скопие“ и бул. „Рожен“.\r\nС цел да минимизира неудобствата за клиентите и да не се налага повторно преустановяване подаването на топла вода към посочените райони, в дните, когато подаването на газ ще бъде спряно, „Топлофикация София” ЕАД ще извърши планови ремонти на своите производствени съоръжения в ТЕЦ „София“, ОЦ „Земляне“ и ОЦ „Люлин“. Двете компании са съгласували работните си графици и ще бъдат положени всички усилия ремонтните дейности да бъдат изпълнени в рамките на посочения срок. Екипите на столичната Топлофикация имат пълна готовност да възстановят нормалното топлоподаване след като започне подаването на природен газ към посочените централи.\r\nВ посочения период топлата вода в останалите квартали на София, които се топлоснабдяват от ТЕЦ „София Изток“ няма да бъде спряна.", "date": "2017.08.07", "title": "Топлофикация – София ще преустанови подаването на природен газ към част от топлоизточниците на дружеството от 22 до 24 август"}
{"url": "http://www.focus-news.net/news/2017/08/07/2423464/sofiya-vremenno-e-spryano-dvizhenieto-po-tramvayna-liniya-10-na-ploshtad-vazrazhdane-poradi-tehnicheski-problem-s-tramvay.html", "text": "Временно е спряно движението по трамвайна линия 10 на площад „Възраждане“ поради технически проблем с трамвай. Това съобщиха от пресцентъра на Столична община. Екипи на „Столичен електротранспорт“ работят на място. \r\nВ кв. \"Драгалевци\" на бул. \"Черни връх\", в района на гробищен парк \"Драгалевци\", във връзка с паднал клон на дърво е затруднено движението на автобуси по линии 64, 93 и 98.", "date": "2017.08.07", "title": "София: Временно е спряно движението по трамвайна линия 10 на площад „Възраждане“ поради технически проблем с трамвай"}
{"url": "http://www.focus-news.net/news/2017/08/07/2423465/api-vazstanoveno-e-dvizhenieto-po-pat-ii-99-chernomorets-burgas.html", "text": "Възстановено е движението по път II-99 Черноморец - Бургас. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.08.07", "title": "АПИ: Възстановено е движението по път II-99 Черноморец - Бургас"}
{"url": "http://www.focus-news.net/news/2017/08/07/2423466/blagoevgrad-zapochna-aktsiya-v-romskite-kvartali-na-petrich-za-pochistvane-na-nereglamentiranite-smetishta-i-premahvane-na-izgradenite-payanti.html", "text": "Багери на Община Петрич си проправяха път под гробищния парк на града, където от години районът се населява от ромски семейства и бива превръщан постоянно в нерегламентирано сметище. Това съобщиха от пресцентъра на Общината. Всякакъв вид отпадъци започнаха да се почистват и извозват от терена. Замърсени са десетки декари площ. По заповед на кмета Димитър Бръчков се постави началото на акция по механично почистване на изхвърлените отпадъци от земите около оградата на гробищния парк и бившето футболно игрище в кв. 182. \r\nСлужители на Община Петрич предупреждават тези, които са изградили паянти да предприемат действия по отстраняването им. Почистването на района продължава и през следващите дни, а в четвъртък онези паянти, които доброволно не са премахнати от собствениците ще бъдат съборени с техника на Община Петрич.", "date": "2017.08.07", "title": "Благоевград: Започна акция в ромските квартали на Петрич за почистване на нерегламентираните сметища и премахване на изградените паянти"}
{"url": "http://www.focus-news.net/news/2017/08/07/2423467/tass-zashtitata-na-yanukovich-poiska-da-badat-razpitani-garantite-na-saglashenieto-po-situatsiyata-v-ukrayna-ot-2014-godina.html", "text": "Адвокат на бившия президент на Украйна Виктор Янукович, в рамките на делото срещу него в украинския съд, са подали искане до Генералната прокуратура на Украйна с искане да се организира разпит на гарантите на Съглашението, между тогавашното правителство и опозицията му, за урегулиране на кризата в страната от 2014 г. Това заяви адвкокат Ваталий Сердюк, цитиран от ТАСС.\r\nТрябва да бъдат разпитани бившият Министър на външните работи на Германия – Франк-Валтер Щайнмайер, Ерик Фурние, тогава заемащ пост на ръководител на Департамента на Франция за континентална Европа и бившият външен министър на Полша Радослав Сикорски“, заяви адвокатът. Освен това, той подчерта, че е необходимо да се изясни дали европейските гаранти по съглашението не са действали „в сговор с лидерите на опозицията за осъществяването на държавният преврат в Украйна, извършен през февруари 2014 г.“.\r\nПревод и редакция:", "date": "2017.08.07", "title": "ТАСС: Защитата на Янукович поиска да бъдат разпитани гарантите на съглашението по ситуацията в Украйна от 2014 година"}
{"url": "http://www.focus-news.net/news/2017/08/07/2423468/premierat-boyko-borisov-i-komisar-karmenu-vela-se-obediniha-che-reshenieto-na-sada-na-es-po-sluchaya-kaliakra-tryabva-da-se-izpalni-bez-da-badat-oshteteni-horata-ot-kraymorska-dobrudzha.html", "text": "Министър-председателят Бойко Борисов проведе телефонен разговор с комисаря по околна среда, морско дело и рибарство Кармену Вела. Двамата обсъдиха възникналия казус „Калиакра”. Това съобщиха от правителствената информационна служба.\r\nПремиерът Борисов запозна комисар Вела с развитието на ситуацията в България след издаването на заповедта на министър Нено Димов. Двамата се обединиха около позицията, че решението на Съда на Европейския съюз трябва да се изпълни. Беше посочено, че българските власти трябва да идентифицират подходящите мерки и начини, с които това да стане. Беше подчертано, че европейското законодателство в областта на „Натура 2000” не забранява икономически дейности, включително земеделие, и ще се търсят варианти как решението да бъде приложено, така че да не бъдат ощетени засегнатите от него хора в района на крайморска Добруджа.\r\nЕвропейската комисия и българското правителство са в добър диалог по темата и полагат усилия за намиране на оптималния компромис за защита и на природата, и на интересите на хората в този край на България, беше отбелязано в разговора.\r\nКомисар Вела приветства усилията на министър-председателя да събере всички заинтересовани страни по случая в търсене на решение. Той също така отбеляза доброто сътрудничество и усилията на министър Димов. \r\nПремиерът Борисов покани комисар Кармену Вела заедно с еврокомисаря по регионална политика Корина Крецу да посетят България и на място да се запознаят с мерките, които са взети за опазване на защитените територии.", "date": "2017.08.07", "title": "Премиерът Бойко Борисов и комисар Кармену Вела се обединиха, че решението на Съда на ЕС по случая \"Калиакра\" трябва да се изпълни, без да бъдат ощетени хората от крайморска Добруджа"}
{"url": "http://www.focus-news.net/news/2017/08/07/2423469/sofiya-vazstanoveno-e-dvizhenieto-po-tramvayna-liniya-10.html", "text": "Възстановено е движението по трамвайна линия 10, съобщиха от пресцентъра на Столична община.", "date": "2017.08.07", "title": "София: Възстановено е движението по трамвайна линия 10"}
{"url": "http://www.focus-news.net/news/2017/08/07/2423470/stara-zagora-gorski-inspektori-zadarzhaha-27-kubika-nezakonna-darvesina-i-nad-20-lovni-trofeya.html", "text": "Горски инспектори от Регионална дирекция по горите (РДГ) – Стара Загора задържаха незаконна дървесина и ловни трофеи в село Дълбоки, Община Стара Загора, в петък след обяд. Това съобщиха от Изпълнителна агенция по горите. Нарушенията са констатирани при съвместна проверка с МВР – Стара Загора и РИОСВ – Стара Загора за спазване на нормативната уредба по Закона за горите. \r\nПроверяващите органи спират микробус, собственост на жител от село Дълбоки, транспортиращ 5 кубически метра нарязани дърва за огрев, немаркирани с контролна горска марка и без превозен билет.  \r\nИнспектиращите установяват, че лицето съхранява в частния си двор още 22 куб. м. незаконно добити дърва отново немаркирани и без превозен билет. В стопанска постройка в двора се отглеждат 2 благородни елени, 2 кошути и един приплод и 1 елен лопатар без документи за произход, откриват инспекторите. Елените видимо са свикнали със стопанина на двора и се държат като домашни животни. \r\nНамерени са и 9 трофея от благороден елен, 9 трофея от сръндак, трофеи от дива свиня и други трофеи от дивеч в дома на нарушителя. \r\nЗа откритите незаконни дърва е образувано досъдебно производство.\r\nОткритите трофеи са задържани от инспекторите на РДГ – Стара Загора и е съставен акт за установено административно нарушение. За елените съвместно с представителя на РИОСВ е съставен съвместен констативен протокол с разпореждане да се представи документ за произхода на животните в срок до 14 август.\r\nРаботата по случая продължава.", "date": "2017.08.07", "title": "Стара Загора: Горски инспектори задържаха 27 кубика незаконна дървесина и над 20 ловни трофея"}
{"url": "http://www.focus-news.net/news/2017/08/07/2423471/varna-narodniyat-predstavitel-ot-gerb-neli-petrova-pozdravi-uchastnitsite-vav-vayashkiya-sabor-v-s-golitsa.html", "text": "Народният представител от ГЕРБ Нели Петрова беше сред официалните гости на събора за ваяшки и други народни певци и свирачи Гермето’2017. Събитието, което се провежда от 1956 г. насам, съхранява и популяризира ваяшкия фолклор. Това съобщиха от пресцентъра на ПП ГЕРБ – Варна.\r\n„Съборът в местността Гермето възражда традициите. Като своеобразен мост между поколенията той поддържа интереса към ваяшките и други етнографски групи и характерния за областта фолклор”, коментира Нели Петрова. Тя поздрави кметът на Долни чифлик Красимира Анастасова, под чийто патронаж премина събитието, за усилията да бъде опазено забележителното фолклорно наследство на общината.\r\n„Песните на нашия роден край винаги са привличали интереса на фолклористите, както и на големи композитори и хореографи като  проф. Филип Кутев, акад. Николай Кауфман, Данчо Радулов, проф. Петър Ангелов и др. Със съдействието на Министерството на културата съборът се организира от община Долни Чифлик, кметството в Голица и Народно читалище „Христо Ботев – 1928” в селото. Тази година в програмата се включиха 11 групи за автентичен фолклор и повече от 40 индивидуални участника”, обясни Красимира Анастасова. По думите й сред участниците тази година са и гости от украинското село Криничное. Кметът на Долни чифлик приветства присъстващите, като изтъкна, че сред пазителите на ваяшкия фолклор, които са дошли да събора в Голица, има и много млади таланти.", "date": "2017.08.07", "title": "Варна: Народният представител от ГЕРБ Нели Петрова поздрави участниците във ваяшкия събор в с. Голица"}
{"url": "http://www.focus-news.net/news/2017/08/07/2423472/dobrich-kavarna-e-domakin-na-natsionalen-festival-za-starinna-muzika.html", "text": "XI Национален фестивал за старинна музика, песен и танц „Страваганца 2017” бе открит официално в края на миналата седмица, съобщиха от пресцентъра на Община Каварна. От 4 до 15 август Каварна е домакин на единствения по рода си музикален форум. Изявите ще се състоят в художествената галерия „Христо Градечлиев“, площада пред черквата „Успение Богородично“, нос Калиакра и село Българево. Ще звучи старинна барокова музика и християнски песни в изпълнение на начинаещи и утвърдени изпълнители и певчески хорове. \r\nНачалото на единадесетото издание на фестивала даде артистичният му директор - оперната прима Петя Плугчиева. \r\nНачало на музикалната част на програмата сложи с концерт дуо „Магнифик“- София Василева- флейта и Стоян Мартинов- пиано. Творческата кариера на двамата изпълнители е започнала през 2010- та година от изданията на фестивала - Василева е ученичка на провеждалата в Каварна майсторски класове по флейта проф. Лидия Ошавкова, солист на Държавен музикален театър „Стефан Македонски”- София, лауреат на ножество конкурси. Мартинов е пианист с богата творческа биография. \r\nПроявата бе съпътствана от две изложби,  фотографска  - „Духовността на старинна Каталуния“ на Стоян Стоянов и живописна - на Веселин Дойчев. Авторът на фотоизложбата Стоян Стоянов живее и работи в Испания. Желанието му  е със средствата от продажбата на творбите да се подпомогне  лечението на бивша каварненска спортистка от хандбален клуб „Калиакра“. Художникът Веселин Дойчев е от Добрич и показа пред публика картини маслена живопис, акварел и рисунки с молив.", "date": "2017.08.07", "title": "Добрич: Каварна е домакин на национален фестивал за старинна музика"}
{"url": "http://www.focus-news.net/news/2017/08/07/2423473/premierat-boyko-borisov-organizira-sreshta-na-zainteresovanite-strani-po-kazusa-kaliakra.html", "text": "Министър-председателят Бойко Борисов организира утре, 8 август, в 11.00 часа среща на всички заинтересовани страни: кметове, собственици на имоти, представители на природозащитни организации, на научната общност, на браншови организации и експерти от МОСВ, за да се потърси баланс по проекта за интегрирания план на защитените зони в района на Калиакра. Това съобщиха от правителствената информационна служба.", "date": "2017.08.07", "title": "Премиерът Бойко Борисов организира среща на заинтересованите страни по казуса „Калиакра”"}
{"url": "http://www.focus-news.net/news/2017/08/07/2423474/greek-reporter-gratskata-politsiya-osueti-opit-za-vnasyane-na-pushki-i-granati-v-stranata-otkam-albaniya.html", "text": "Пушки, гранати експлозиви и амуниции са захвърлени от група от трима души, които са се опитали да ги пренесат през гръцко-албанската граница, предаде Greek Reporter.\r\nТрафикантите са се отказали от опита, след като са били забелязани от гръцките гранични полицаи. Това се е случило в района на Мавроматио, близо до границата между Гърция и Албания.\r\nЗаподозрените, които са се придвижвали пеша, са избегнали ареста, като са избягали в Албания.", "date": "2017.08.07", "title": "Greek Reporter: Гръцката полиция осуети опит за внасяне на пушки и гранати в страната откъм Албания"}
{"url": "http://www.focus-news.net/news/2017/08/07/2423475/blagoevgrad-izlozhba-zhivopis-grafika-i-staklo-be-otkrita-v-bansko-po-povod-bansko-dzhaz-fest.html", "text": "Изложба „Живопис, графика и стъкло“ бе открита в Банско по повод Банско Джаз Фест. Това каза за Радио „Фокус“ - Пирин д-р Емил Илиев, организатор и основател на Банско Джаз Фест. По думите му изложбата е експонирана в Дома на изкуствата в курортния град и ще остане в залите му до 12 август, когато всъщност е и финалът на фестивала. Той отбеляза, че в изложбата се включват 10 художници: Андрей Янев, Александра Велева, Александър Станев, Калина Кралева, Дарина Янева, Иван Димитров, Петър Великов, София-Хара-Хадзопулу, Цветанка Грънчарова и Цветан Лазаров. Д-р Илиев подчерта, че тази изложба обвързва изкуството от стъкло и неговата непредвидима природа с експресивното звучене на джаза.\r\nНатали СТЕФАНОВА", "date": "2017.08.07", "title": "Благоевград: Изложба „Живопис, графика и стъкло“ бе открита в Банско по повод Банско Джаз Фест"}
{"url": "http://www.focus-news.net/news/2017/08/07/2423476/kyustendil-gorski-inspektori-hvanaha-narushitel-da-brakonierstva.html", "text": "Горски инспектори от Регионална дирекция по горите (РДГ) – Кюстендил са заловили нарушител за незаконен лов в петък през нощта. Нарушението е установено по време съвместна проверка със служители на Районно управление „Полиция” - Кюстендил в землището на село Злогош и село Брест. Това съобщиха от пресцентъра на Изпълнителната агенция по горите.\r\nПроверяващите са забелязали автомобил, движещ се по черен път, като от него се е извършвало осветяване с изкуствена светлина (фар) на околните ожънати ниви и ливади, което е характерно за незаконен лов. При направената проверка е констатирано, че в автомобила до седалката е поставена върху калъф ловна пушка „Мазалат“, на която е прикрепено приспособление за увеличаване на образа (оптика), както и използван изкуствен източник на светлина. В магазина на пушката е имало заредени и два патрона. Направен е опит за укриване на веществено доказателство.\r\nЛицето не е представило разрешително за лов на вреден дивеч.\r\nЛовното оръжие, моторното превозно средство и боеприпасите са задържани. На нарушителя е съставен акт по Закона за лова и опазване на дивеча.\r\nРаботата по случая продължава.", "date": "2017.08.07", "title": "Кюстендил: Горски инспектори хванаха нарушител да бракониерства"}
{"url": "http://www.focus-news.net/news/2017/08/07/2423477/sofiya-vazstanoveno-e-dvizhenieto-na-avtobusnite-linii-64-93-i-98.html", "text": "Възстановено е движението по автобусните линии 64, 93 и 98. Това съобщиха от пресцентъра на Столична община. Временната организация на движението бе наложена поради паднал клон на дърво на пътното платно в района на гробищен парк \"Драгалевци\".", "date": "2017.08.07", "title": "София: Възстановено е движението на автобусните линии 64, 93 и 98"}
{"url": "http://www.focus-news.net/news/2017/08/07/2423478/n-v-simeon-sakskoburggotski-saobshti-za-problemi-s-poletite-na-balgariya-er.html", "text": "На официалния сайт на бившия министър-председател в периода 2001-2005 г. Симеон Сакскобургготски се съобщава за проблеми с полетите на „България ер“. В съобщението се посочва, че през изминалия уикенд (5-6 август 2017 г. ), в разгара на летния туристически сезон, той и съпругата му са поканили гости от Испания в дома си в Царска Бистрица, които е трябвало да пристигнат с полет от Мадрид до София. От него става ясно, че пасажер от полета разказва за закъснения, липса на информация, откровени лъжи, закъснял багаж и абсурдни обяснения, както и че е липсвала компенсация от страна на компанията за причиненото неудобство. По думите на пътника това вече месец е ежедневие за  ползващите услугите на националния превозвач „България Еър“. От публикацията става ясно, че полетът, с който пасажерът е пътувал от Мадрид, е трябвало да кацне в София малко преди полунощ в събота, но всъщност това се е случило в 3.00 часа през нощта. Закъснението е обяснено с това, че температурите навън са прекалено високи. Пътникът уточнява, че след като все пак кацнали в София, се оказало, че багажът на всички пасажери изобщо не е бил натоварен, а вместо това е имало друг товар. От авиокомпанията обещали на следващия ден багажът да бъде доставен до адресите на всички пътуващи, но по думите му, предоставянето на адресите им е отнело още един час престой на летището. Багажът обаче така и не пристигнал и се оказало, че хората ще трябва да чакат поне 3 дни, докато пристигне, защото в понеделник няма полети от Мадрид до София.", "date": "2017.08.07", "title": "Н. В. Симеон Сакскобургготски съобщи за проблеми с полетите на „България ер“"}
{"url": "http://www.focus-news.net/news/2017/08/07/2423479/afp-slovashka-evroskeptichna-partiya-napusna-upravlyavashtata-koalitsiya-na-stranata.html", "text": "Дясната евроскептична „Словашка националистическа партия“ (СНП) оттегли подкрепата си за управлението на Роберт Фицо и неговата лява „Смер-Социал демокрация“(Смер-СД), която е в основата на коалиционното правителство на Словакия, защото иска „нова регулация“ на коалиционната сделка, която беше сключена след изборите в страната през март 2016 г., предаде AFP.\r\nАндрей Данко, лидер на младшия партньор в коалицията СНП, е пуснал съобщение, в което пише, че партията му напуска, заради „абсолютната необходимост да се установят ясни правила вътре в коалицията, една нова регулация на дяловете в управлението и отношението между участващите партии.“\r\nДанко е заявил, че подобен ход „ще върне доверието между коалиционните партньори, както и обществената подкрепа за управлението“, освен това е подчертал, че е отворен за разговори по темата.\r\nВсе още от най-голямата словашка партия Смер-СД не са направили коментар по темата. Тя контролира коалиция от 79 депутати в 150 местния парламент и напускането на националистите, които имат 15 депутати, колкото и другият младши партньор в коалицията - партията на унгарското малцинство - ще я лиши от мнозинство.\r\nНеобичайната ляво-дясна коалиция между Смер-СД и СНП се случи, след като и двете партии водеха предизборна кампания със силен анти-мюсюлмански и анти-бежански оттенък.\r\nAFP потърси мнението на Павол Бабош, който е политически анализатор в Словашката академия на науките. Той сподели за агенцията:\r\n„Излизането от коалиционното споразумение е символичен акт. Сега коалиционните партньори ще започнат кръг от преговори, за да се стигне до нова договорка. Нито една от управляващите партии не е в достатъчно добра позиция, за да иска предсрочни избори.“\r\nПревод и редакция:", "date": "2017.08.07", "title": "AFP: Словашка евроскептична партия напусна управляващата коалиция на страната"}
{"url": "http://www.focus-news.net/news/2017/08/07/2423480/nimh-silni-dazhdove-sa-padnali-v-yugozapadna-balgariya-v-sofiya-i-gradushka.html", "text": "Дъжд се изсипа този следобед в Югозападната четвърт от страната – в районите на Рило-Родопската област и Средна гора. Това съобщиха за Агенция „Фокус“ от Националния институт по метеорология и хидрология към БАН. Най-силните валежи са отчетени в София, Драгоман, Перник, Дупница, в посока към Гоце Делчев. В Източна Стара планина около Сливен е имало леки превалявания. По първоначални данни градушка е паднала в западните квартали на София. \r\nЦветилена СИМЕОНОВА", "date": "2017.08.07", "title": "НИМХ: Силни дъждове са паднали в Югозападна България, в София - и градушка"}
{"url": "http://www.focus-news.net/news/2017/08/07/2423481/tsentar-za-gradska-mobilnost-padnalo-darvo-vremenno-zatrudni-dvizhenieto-po-bul-cherni-vrah-v-rayona-na-kv-dragalevtsi-v-sofiya.html", "text": "Паднало дърво временно затрудни движението по бул. „Черни връх“ в района на кв. „Драгалевци“ по време на силния дъжд, който се изсипа в София. Това съобщиха за Агенция „Фокус“ от пресцентъра на Центъра за градска мобилност (ЦГМ). Предприети са своевременни мерки и вече навсякъде движението на столичния обществен транспорт се извършва нормално. \r\nЦветилена СИМЕОНОВА", "date": "2017.08.07", "title": "Център за градска мобилност: Паднало дърво временно затрудни движението по бул. „Черни връх“ в района на кв. „Драгалевци“ в София"}
{"url": "http://www.focus-news.net/news/2017/08/07/2423482/balgarski-ekipazhi-ot-sastava-na-vvs-sa-obleli-s-nad-210-tona-voda-gorskite-masivi-v-makedoniya-obhvanati-ot-pozhar.html", "text": "Два български екипажа и вертолет Ми-17 от 24-та авиационна база – Крумово в периода 2 - 6 август оказаха помощ на македонските власти за овладяването на горските пожари, възникнали в община Македонски брод, Република Македония. Това съобщиха от пресцентъра на Министерство на отбраната. Командири на двата екипажа, в състав от 12 военнослужещи, са майор Борислав Тафков и майор Александър Цанков. Българските военнослужещи действаха в района на Скопие, като за пет дена изпълниха общо 81 захода и обляха с приблизително 210 тона вода обхванатите от пожара гори.\r\nПри изпълнение на задачите военните пилоти и инженерният и технически състав за пореден път показаха високия си професионализъм и отговорност. Работата им беше затруднена от снабдяването с вода от труднодостъпни източници и голямата денивелация на терена, а също от изключително бързото разпространение на огъня по върховете на дърветата.", "date": "2017.08.07", "title": "Български екипажи от състава на ВВС са облели с над 210 тона вода горските масиви в Македония, обхванати от пожар"}
{"url": "http://www.focus-news.net/news/2017/08/07/2423483/krasimir-dimitrov-stolichna-obshtina-50-signala-sa-postapili-v-avariyna-pomosht-i-preventsiya-sled-prolivniya-dazhd-v-sofiya-4-ekipa-gi-obrabotvat.html", "text": "50 сигнала са постъпили до момента в Дирекция „Аварийна помощ и превенция“ след проливния дъжд в София. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров. „Реагирали сме на 20 от тях. Сигналите са за паднали клони, като има и едно паднало дърво на бул. „Черни връх“, което е препречило пътя, материални щети и наводнени участъци“, обясни Димитров. По думите му повечето от сигналите са в район „Витоша“. „За момента 4 екипа са на територията на София. Работим заедно и с пожарната, които са на други сигнали, така че всички ще бъдат обработени“, каза още Красимир Димитров.\r\nЛюба АЛЕКСИЕВА", "date": "2017.08.07", "title": "Красимир Димитров, Столична община: 50 сигнала са постъпили в „Аварийна помощ и превенция“ след проливния дъжд в София, 4 екипа ги обработват"}
{"url": "http://www.focus-news.net/news/2017/08/07/2423484/pregled-na-mezhdunarodnite-novini-do-18-chasa-agentsiya-fokus.html", "text": "Съединените американски щати планират обучение на диверсанти и спецчасти на Молдова, които да реагират в случай на нов конфликт с непризнатата Приднестровска република. Такова е мнението на вицепремиера на Руската федерация Дмитрий Рогозин, предава РИА Новости.\r\n„Проектиране и изграждане на съоръжения за военни операции в градските райони – американци тренират диверсанти и молдовски спецчасти в случай на нов въоръжен конфликт с Приднестровието\", написа Рогозин в профила си в социалната мрежа „Туитър“, коментирайки репортаж на телевизия RT.\r\nПо-рано RT съобщи, че американският флот търси изпълнители за изграждането на осем нови военни съоръжения в базата край молдовското село Булбоа.\r\n*** Великобритания ще има финансови задължения към Европейския съюз и след излизане от структурите му. Това заяви европейският комисар по бюджета и човешките ресурси Гюнтер Йотингер, съобщава националният ежедневник Die Frankfurter Allgemeine Zeitung. \r\n„Британците ще трябва да платят за дългосрочни програми и след излизането от ЕС през 2019 г.\", заяви германският политик пред местни медии.  „Лондон ще трябва да прехвърля средства на Брюксел поне до 2020 г.\", изчислява Йотингер.\r\n*** Министърът на външните работи на Турция Мевлют Чавушоглу съобщи, че страната му вече е партньор за секторен диалог с Асоциацията на страните от Югоизточна Азия (АСЕАН), предаде информационната агенция Догу хабер ажансъ (ДХА). Мевлют Чавушоглу присъства на срещата на външните министри на АСЕАН във филипинската столица Манила. След проведените разговори официално е оповестен новият статут на Турция в  АСЕАН, което ще й позволи да води по-активна политика в района на Югоизточна Азия и по-общо на Тихия океан. Мевлют Чавушоглу използва повода да проведе двустранна среща и с руския външен министър Сергей Лавров, посочва още ДХА.\r\n*** Собственик на частна резиденция в близост до популярния френски град Марсилия е изискал мюсюлманка да плати 490 евро, защото общинският басейн е трябвало да бъде почистен, след като тя плувала в него, облечена в буркини, предава Euronews.\r\nОрганизация за борба ислямафобията във Франция публикува статия, в която описва инцидента, при който жената на име Фадила, отседнала в комплекса заедно със съпруга си и трите си деца, е била помолена от служител да напусне басейна.  \r\nПо-късно собственикът на резиденцията се е свързал със съпруга на Фадила и е отправил молба жена му да се въздържа от плуване през остатъка от престоя си. \r\nСъщо така той е казал на двойката, че трябва да плати сметката за басейна, който е трябвало да бъде изпразнен и почистен, след като Фадила е плувала в него. Поискано е и обезщетение за двата дни, в който заради почистването басейнът не е бил използван.\r\n*** Държавният секретар на САЩ Рекс Тилърсън е отказал да коментира въпроса за кървавата война срещу наркоразпространението във Филипините, по времето на срещата си с президента на страната Родриго Дутерте, от който е получил много топло посрещане, предаде AFP.\r\nДутерте, който вече е на власт от 13 месеца, провежда решителна война срещу наркоманите и дилърите на дрога, която отне хиляди животи и доведе до сериозни критики от страна на правозащитни организации и либерални организации. Те твърдят, че действията на Дутерте могат да се оприличат като „престъпление срещу човечеството“.\r\nОт Вашингтон, обаче, се страхуват да не обидят стария си съюзник, което може да го тласне в прегръдките на конкурента на САЩ – Китай. Това накара американците да окажат подкрепа на Въоръжените сили на Филипините в борбата им с „Ислямска държава“, която се закрепи в някои части на южния филипински остров Минданао.\r\nПо време на срещата между двамата в двореца на Дутерте в Манила, репортери им зададоха въпроси за човешките права, които те игнорираха, а после филипинският президент разкри, че това не е била една от темите, които са обсъждани.\r\n*** Дясната евроскептична „Словашка националистическа партия“ (СНП) оттегли подкрепата си за управлението на Роберт Фицо и неговата лява „Смер-Социал демокрация“(Смер-СД), която е в основата на коалиционното правителство на Словакия, защото иска „нова регулация“ на коалиционната сделка, която беше сключена след изборите в страната през март 2016 г., предаде AFP.\r\nАндрей Данко, лидер на младшия партньор в коалицията СНП, е пуснал съобщение, в което пише, че партията му напуска, заради „абсолютната необходимост да се установят ясни правила вътре в коалицията, една нова регулация на дяловете в управлението и отношението между участващите партии.“\r\nДанко е заявил, че подобен ход „ще върне доверието между коалиционните партньори, както и обществената подкрепа за управлението“, освен това е подчертал, че е отворен за разговори по темата.\r\nВсе още от най-голямата словашка партия Смер-СД не са направили коментар по темата. Тя контролира коалиция от 79 депутати в 150 местния парламент и напускането на националистите, които имат 15 депутати, колкото и другият младши партньор в коалицията - партията на унгарското малцинство - ще я лиши от мнозинство.\r\nНеобичайната ляво-дясна коалиция между Смер-СД и СНП се случи, след като и двете партии водеха предизборна кампания със силен анти-мюсюлмански и анти-бежански оттенък.\r\nAFP потърси мнението на Павол Бабош, който е политически анализатор в Словашката академия на науките. Той сподели за агенцията:\r\n„Излизането от коалиционното споразумение е символичен акт. Сега коалиционните партньори ще започнат кръг от преговори, за да се стигне до нова договорка. Нито една от управляващите партии не е в достатъчно добра позиция, за да иска предсрочни избори.“", "date": "2017.08.07", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/08/07/2423485/ministerstvoto-na-otbranata-na-moldova-sasht-modernizirat-poligona-kray-kishinev-kadeto-shte-obuchavat-mirotvortsi.html", "text": "Министерството на отбраната на Молдова пусна коментар относно публикациите в руските медии за строителство на американски военни обекти в страната. В коментара е посочено, че учебният полигон на Националната армия Булбоака е в процес на модернизация от американски специалисти, като САЩ смята да го използва, за да подготвя местни военни за миротворчески мисии, предаде ТАСС.\r\n„Инфраструктурата на учебния военен полигон Булбоака ще бъде модернизирана, за да бъдат подготвяни там войници на Националната армия за миротворчески операции под мандата на ООН. Тези дейности не са свързани с НАТО и нямат да повлияят на статута на неутралния статут на Молдова, както предполагат в статията ( на RT)”, уточняват от военното министерство.\r\nОт там също уточниха, че от 2012 г. Молдова е получила статут на партньор в рамките на „Глобална инициатива в областта на миротворческите операции“, която се финансира от правителството на САЩ. В рамките на това сътрудничество републиката е получила грант за сума от 1,6 милиона долара, от които ще бъде финансиран обектът.\r\nБезпокойството на медиите се появи, от факта, че полигона се намира на 20-30 километра от зоната за сигурност на приднестровския конфликт, където се намират руските миротворци.\r\nПревод и редакция:", "date": "2017.08.07", "title": "Министерството на отбраната на Молдова: САЩ модернизират полигона край Кишинев, където ще обучават миротворци"}
{"url": "http://www.focus-news.net/news/2017/08/07/2423486/sport-balgarin-premina-v-otbor-ot-seriya-a.html", "text": "Георги Сираков подписа договор с отбора на Енел (Бриндизий). По този начин българин отново ще е част от елитната баскетболна група на Италия Серия „А“. 25-годишният баскетболист до сега игра във второто ниво в Италия и изкара кратък период под наем в Ямбол.", "date": "2017.08.07", "title": "Спорт: Българин премина в отбор от Серия „А“"}
{"url": "http://www.focus-news.net/news/2017/08/07/2423487/sport-botev-plovdiv-prodade-omar-kosoko.html", "text": "Ботев (Пловдив) продаде един от основните си футболисти в ОАЕ. Нападателят Омар Косоко премина в отбора на Ал Фуджейра, където треньор е Диего Армандо Марадона. Косоко записа 37 мача за Ботев, в които отбеляза 11 гола.", "date": "2017.08.07", "title": "Спорт: Ботев (Пловдив) продаде Омар Косоко"}
{"url": "http://www.focus-news.net/news/2017/08/07/2423488/sofiya-ekipi-na-sofiyska-voda-i-metropoliten-rabotyat-po-otstranyavane-na-avariya-v-kanalizatsionnata-mrezha-na-bul-cherni-vrah-i-ul-filip-kutev.html", "text": "Екипи на „Софийска вода“ и „Метрополитен“ работят по отстраняване на авария в канализационната мрежа на бул. „Черни връх“ и ул. „Филип Кутев“, съобщиха от пресцентъра на Столична община. Заради интензивният дъжд се е препълнила канализационна шахта при последната точка от изградения първи етап от канализацията в района. Нарушена е част от асфалтовата настилка, която предстои да бъде възстановена.", "date": "2017.08.07", "title": "София: Екипи на „Софийска вода“ и „Метрополитен“ работят по отстраняване на авария в канализационната мрежа на бул. „Черни връх“ и ул. „Филип Кутев“"}
{"url": "http://www.focus-news.net/news/2017/08/07/2423489/sofiya-verizhna-katastrofa-zatrudnyava-dvizhenieto-po-bul-tsarigradsko-shose-predi-otbivkata-za-pl-aviatsiyata-v-posoka-orlov-most.html", "text": "Верижна катастрофа затруднява движението по булевард \"Цариградско шосе\" преди отбивката за пл. \"Авиацията\" в посока Орлов мост, предаде репортер на Агенция \"Фокус\". Ударили са 4 леки автомобила, нанесени са леки материални щети. Заради катастрофата се образува голямо задръстване. На място няма полиция.", "date": "2017.08.07", "title": "София: Верижна катастрофа затруднява движението по бул. \"Цариградско шосе\" преди отбивката за пл. \"Авиацията\" в посока Орлов мост"}
{"url": "http://www.focus-news.net/news/2017/08/07/2423490/kyustendil-vremenno-e-ogranicheno-dvizhenieto-v-izprevarvashtata-lenta-na-am-struma-pri-km-67-v-posoka-blagoevgrad-poradi-ptp.html", "text": "Временно е ограничено движението в изпреварващата лента на АМ \"Струма\" при км 67, в посока Благоевград, поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост като спазват указанията на \"Пътна полиция\"", "date": "2017.08.07", "title": "Кюстендил: Временно е ограничено движението в изпреварващата лента на АМ \"Струма\" при км 67, в посока Благоевград, поради ПТП"}
{"url": "http://www.focus-news.net/news/2017/08/07/2423491/blagoevgrad-dvizhenieto-po-pat-iii-108-novo-delchevo-petrich-se-osashtestvyava-v-edna-lenta-poradi-ptp.html", "text": "Движението по път III-108 Ново Делчево - Петрич, се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост като спазват указанията на \"Пътна полиция\"", "date": "2017.08.07", "title": "Благоевград: Движението по път III-108 Ново Делчево - Петрич, се осъществява в една лента поради ПТП"}
{"url": "http://www.focus-news.net/news/2017/08/07/2423493/grazhdanska-initsiativa-da-spasim-kraymorska-dobrudzha-izrazyavame-blagodarnost-kam-glavniya-prokuror-sotir-tsatsarov-koyto-chu-spravedlivite-iskaniya-na-dobrudzhantsi.html", "text": "Във връзка с информацията за образувана преписка на Върховна Административна Прокуратура за пълна проверка на картирането и документацията по Защитена зона \"Комплекс Калиакра\" изразяваме благодарност към главния прокурор на РБ г-н Сотир Цацаров, който чу справедливите искания на добруджанци. Това се посочва в становище на Гражданска инициатива \"Да спасим Крайморска Добруджа\". \"Фокус\" публикува целият текст на становището без редакторска намеса:", "date": "2017.08.07", "title": "Гражданска инициатива \"Да спасим Крайморска Добруджа\": Изразяваме благодарност към главния прокурор Сотир Цацаров, който чу справедливите искания на добруджанци"}
{"url": "http://www.focus-news.net/news/2017/08/07/2423494/stara-zagora-dvizhenieto-po-am-trakiya-pri-km-163-v-posoka-stara-zagora-se-osashtestvyava-v-aktivnata-i-avariyna-lenta-poradi-ptp.html", "text": "Движението по АМ \"Тракия\" при км 163, в посока Стара Загора, се осъществява в активната и аварийна лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.07", "title": "Стара Загора: Движението по АМ \"Тракия\" при км 163, в посока Стара Загора, се осъществява в активната и аварийна лента поради ПТП"}
{"url": "http://www.focus-news.net/news/2017/08/07/2423495/sport-dunav-i-etar-shte-igrayat-posledniya-mach-ot-4-iya-krag-na-balgarskoto-parvenstvo-po-futbol.html", "text": "Дунав (Русе) и Етър (Велико Търново) ще играят от 20:00 на Градския стадион в Русе последния мач от четвъртия кръг на българското първенство „Първа професионална лига“. Преди мача Дунав има 4 точки, а Етър – 1 точка. В по-интересните срещи от кръга ЦСКА победи Локомотив(Пловдив) с 4:1, а Левски поднесе изненадата, като загуби от Верея в Стара Загора с 0:2. Водач в класирането е Черно Море (Варна) с 10 точки, втори е ЦСКА(София) със 7, колкото има и Лудогорец(Разград), но с мач по-малко и по-лоша голова разлика.", "date": "2017.08.07", "title": "Спорт: Дунав и Етър ще играят последния мач от 4-ия кръг на българското първенство по футбол"}
{"url": "http://www.focus-news.net/news/2017/08/07/2423496/inzh-stoyan-bratoev-metropoliten-avariya-v-kanalizatsionnata-mrezha-e-zasegnala-yuzhniya-vhod-na-metrostantsiya-vitosha.html", "text": "Авария в канализационната мрежа е засегнала южния вход на метростанция „Витоша„. Това стана ясно от думите на изпълнителния директор на „Метрополитен” ЕАД инж. Стоян Братоев пред Агенция „Фокус”. Над метростанция „Витоша„ горе, по булеварда, при бурята е дошла много вода. Има канализация, която обаче до станцията е с диаметър ⌀1000, но надолу е ⌀400. При проливния дъжд водата е преляла от канализацията на около 20-30 метра над метростанцията и е засегнала малко от южния ѝ вход. Преляла е водата от шахтата и е влязла е между асфалта и основата, обясни инж. Братоев. Той добави, че е предвидено по ул. \"Филип Кутев\" канализацията също да е с ⌀1000, но към момента това не е изпълнено. \r\nПо думите му аварията не е засегнала движението на влакове в района на местростанцията, нито перона, където се намират пътниците. Екипи на „Софийска вода“ и „Метрополитен“ работят по отстраняване ѝ.\r\nИнж. Братоев добави, че предстои подмяна на асфалтовата настилка в района на метростанцията, тъй като водата е влязла под асфалта и го е надигнала.", "date": "2017.08.07", "title": "Инж. Стоян Братоев, „Метрополитен\": Авария в канализационната мрежа е засегнала южния вход на метростанция „Витоша”"}
{"url": "http://www.focus-news.net/news/2017/08/07/2423497/kyustendil-lek-avtomobil-e-katastrofiral-na-am-struma-v-rayona-na-selo-blazhievo.html", "text": "Лек автомобил е катастрофирал на АМ „Струма“ в района на село Блажиево. Това съобщи за Радио „Фокус“ - Кюстендил Катя Табачка, говорител на Областна дирекция на МВР-Кюстендил. Към този момент няма информация за пострадали.\r\nВенцеслав ИЛЧЕВ", "date": "2017.08.07", "title": "Кюстендил: Лек автомобил е катастрофирал на АМ „Струма“ в района на село Блажиево"}
{"url": "http://www.focus-news.net/news/2017/08/07/2423498/blagoevgrad-dva-leki-avtomobila-sa-katastrofirali-na-patya-mezhdu-novo-delchevo-i-petrich.html", "text": "Два леки автомобила са катастрофирали на пътя между Ново Делчево и Петрич. Това съобщи за Радио „Фокус“-Пирин дежурният служител в Областно пътно управление-Благоевград. По първоначални данни няма пострадали. Движението в района се осъществява само в една лента, тъй като катастрофиралите автомобили са в едното пътно платно и се прави оглед от „Пътна полиция“. Вероятната причина за инцидента е паднало по-рано днес дърво. Дървото вече е отстранено от пътното платно.\r\nНатали СТЕФАНОВА", "date": "2017.08.07", "title": "Благоевград: Два леки автомобила са катастрофирали на пътя между Ново Делчево и Петрич"}
{"url": "http://www.focus-news.net/news/2017/08/07/2423499/predstoyashti-sabitiya-v-stranata-za-8-avgust-agentsiya-fokus.html", "text": "***\r\nОт 11.00 часа в Министерски съвет премиерът Бойко Борисов ще проведе среща с всички заинтересовани страни по казуса със защитена зона „Комплекс Калиакра“. \r\n***\r\nОт 10.00 часа в зала на хотел „Бест Уестърн Експо“ министърът на икономиката Емил Караниколов официално ще раздаде допълнително сключените договори по процедура „Подкрепа за разработване на иновации от стартиращи предприятия“ на Оперативна програма „Иновации и конкурентоспособност“ 2014-2020 г. (ОПИК).\r\n***\r\nОт 09.45 часа в Националния пресклуб на БТА ще се състои брифинг на  Сдружение \"Диабет и предиабет\" - София, по повод старта на проекта BOOST 2017.\r\n***\r\nОт 10.00 часа кметът на София Йорданка Фандъкова ще посети археологическия обект на площад „Света Неделя“, за да се запознае с напредъка на дейностите на археолозите. В проверката ще участва зам.-кметът Тодор Чобанов.  \r\n***\r\nОт 10.00 часа 16 състав на Специализирания наказателен съд ще гледа делото срещу Иван И., Милен Д., обвинени в образуване и ръководене на организирана престъпна група.\r\n***\r\nОт 13.00 часа 11 състав на Специализирания наказателен съд ще гледа делото срещу Тодор И. и Дони Б., обвинени в образуване и ръководене на организирана престъпна група. \r\n***\r\nОт 14.00 часа 11 състав на Специализирания наказателен съд ще гледа делото срещу Йордан Й., Производство по чл.270 от НПК. \r\n***\r\nОт 15.00 часа 11 състав на Специализирания наказателен съд ще гледа делото срещу Веселин Р., Производство по чл.270 от НПК.\r\n***\r\nОт 10.00 часа Районен съд-Асеновград ще заседава по делото срещу Иван Ш., обвинен, е осъществил неправомерно присъединяване към електроразпределителната мрежа.\r\n***\r\nОт 19.00 часа на сцена „Мистрал” ще се проведе Празничен концерт на ПДО на ВМС, посветен на 138-та годишнина от създаването на ВМС.\r\n***\r\nОт 10.00 часа в залата на Община Бургас ще се проведе пресконференция за Фестивала на солта на тема „Вдъхновени от езерото“.\r\n***\r\nОт 11.00 часа в Община Бургас ще се порведе официалната пресконференция по повод XVII издание на международната регата „Кор Кароли“. Тази година Бургас е стартов за ветроходното състезание.\r\n***\r\nОт 18.30 часа пред Експо център \"Флора\" в Морската градина ще се състои концерт на Духов оркестър – Бургас.\r\n***\r\nОт 20.30 часа на сцената на Летния театър ще бъде представен трибютът на легендарната група \"Queen\" - \"Шоуто продължава\", който е част от тазгодишните Бургаски музикални празници \"Емил Чакъров\".\r\n***\r\nОт 19.00 часа пред паметник \"Асеневци\"- ще се състои водна битка - проява от сцена \"Арт лято\".\r\n***\r\nОт 19.30 часа в църква \"Свети Архангели Михаил и Гавраил\" ще бъде открито осмото издание на фестивала за камерна музика Arbanassi summer music\r\n***\r\nОт 17.30 часа пред ОДМВР-Видин ще се проведе протест на служителите на МВР.\r\n***\r\nОт 17.30 часа  в Музея на розата ще бъде открита изложба „Разрушение и съзидание” , посветена на майстор Колю Фичето.\r\n***\r\nОт 10.00 часа в зала 105 кметът Стефан Радев ще се срещне с Димитър Каразапрянов - златен медалист от световната олимпиада по биология, която се проведе в края на юли във Великобритания. \r\n***\r\nОт 11.00 часа в зала 315 на сградата на ОДМВР-Сливен директорът на ОДМВР-Сливен старши комисар Димитър Величков ще изнесе данни по дейността на дирекцията за първото шестмесечие на 2017 година и ще представи началника на Районно управление на МВР – Сливен. \r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n***\r\nОт 20.30 часа на градския площад в Община Царево ще се проведе Концерт на Български спортен тотализатор.\r\n*** \r\nОт  17.30 чaca в Чепеларе щe бъдaт пoднeceни вeнци и цвeтя пред  пaмeтниĸa нa зaгинaлитe във вoйнитe чeпeлapци пo пoвoд 180 гoдини oт ocвeщaвaнeтo му.", "date": "2017.08.07", "title": "Предстоящи събития в страната за 8 август (Агенция „Фокус”)"}
{"url": "http://www.focus-news.net/news/2017/08/07/2423500/malniya-e-raztsepila-stabloto-na-edinstvenata-sekvoya-v-stolichniya-park-zaimov.html", "text": "В следствие на мълния е пострадала единствената секвоя в парк „Заимов“, съобщиха от пресцентъра на Столична община. Мълния е разцепила стъблото на дървото. Екип на район „Оборище“ е обезопасил мястото.", "date": "2017.08.07", "title": "Мълния е разцепила стъблото на единствената секвоя в столичния парк „Заимов“"}
{"url": "http://www.focus-news.net/news/2017/08/07/2423501/tass-yordaniya-i-palestina-sazdavat-shtab-za-reagirane-na-deystviyata-na-izrael.html", "text": "Кралят на Йордания Абдула II, който пристигна днес в Рамала, на Западния бряг на река Йорден, проведе преговори с президента на Палестинската Автономия Махмуд Абас, на които те са решили да „създадат двустранен кризисен щаб за реагиране на машинации на Израел против джамията ал-Акса в Ерусалим.“, предаде ТАСС, позовавайки се на публикации в палестинската преса.\r\n„Направихме го, вземайки под внимание това, че начело на израелското правителство е Бенямин Нетаняху, от който трябва да очакваме нови провокации“, подчерта Министърът на външните работи на Палестина Рияд ал-Малики. Той заяви, че Нетаняху и кабинетът му „се стремят да променят действащото статукво на Храмовия хълм“.\r\n„Трябва да извлечем поуки и да бъдем готови за нови предизвикателство“, поясни министърът.\r\nНа 21 юли Абас обяви, че замразява всички контакти с Израел, включително в сферата на сигурността. Тогава той заяви, че „това решение ще остане в сила дотогава, докато правителството на Израел не отмени наложените мерки срещу джамията ал-Акса и палестинския народ като цяло“,\r\nИзраелското правителство, на 27 юли, демонтира проблемните детектори за метал и другите мерки, които дразнеха мюсюлманите, но този ход не доведе до възстановяването на отношенията с Палестинската Автономия.\r\nПревод и редакция:", "date": "2017.08.07", "title": "ТАСС: Йордания и Палестина създават щаб за реагиране на действията на Израел"}
{"url": "http://www.focus-news.net/news/2017/08/07/2423502/blagoevgrad-vazstanoveno-e-dvizhenieto-po-pat-iii-108-novo-delchevo-petrich.html", "text": "Възстановено е движението по път III-108 Ново Делчево - Петрич. Това съобщиха от пресцентъра на Агенция \"Пътна инфраструктура\"", "date": "2017.08.07", "title": "Благоевград: Възстановено е движението по път III-108 Ново Делчево - Петрич"}
{"url": "http://www.focus-news.net/news/2017/08/07/2423503/sofiya-40-godishen-mazh-e-pochinal-sled-kato-e-bil-udaren-ot-malniya.html", "text": "40-годишен работник е починал, след като е бил ударен от мълния на бул. \"България\" в столицата. Това съобщиха за Агенция \"Фокус\" от МВР. Инцидентът е станал около 17.00 часа, когато над града се разрази буря. \r\nОТ МВР уточниха, че до 18.00 часа днес, в столичната пожарна са постъпили над 40 сигнала за произшествия. Те са предимно за паднали дървета и клони и частично наводнени улици в кварталите Драгалевци и Бояна. Единични сигнали има и за кварталите Гевгелийски, Западен парк и Коньовица. Паднало дърво затруднява движението по бул. „Черни връх“. Водачите да шофират с повишено внимание в тези райони. Общо шест екипа с 20 служители на СДПБЗН, съвместно с представители на Столичната община, работят по отстраняване на последствията от силните валежи, придружени от градушка.", "date": "2017.08.07", "title": "София: 40-годишен мъж е починал, след като е бил ударен от мълния"}
{"url": "http://www.focus-news.net/news/2017/08/07/2423504/the-jerusalem-post-vlastite-v-bremen-zabraniha-glasuvane-koeto-pita-dali-izrael-e-nelegitimna-darzhava.html", "text": "Властите в северния германски град Бремен забраниха на про-иранска група да прави публично гласуване по улиците на града, по въпроса дали Израел се явява нелегална държава, пише The Jerusalem Post.\r\nСпоред съобщение от „Перото“ – група от активисти, привърженици на режима в Иран и провеждащи постоянни мероприятия срещу Израел в Германия – властите в Бремен „за разлика от действията на властите в Делменхорст и Хановер, не са позволили да показваме или да гласуваме за лозунга „Израел е нелегален“.\r\nМиналата година, „Перото“ е осъществило гласуване по същия въпрос в Делменхорст и Хановер, както и във федералния окръг Долна Саксония.\r\nОрганизацията, на чиято интернет страница  грее ликът на Аятолах Али Хаменей, е създадена през 2007 г. В официалната информация на интернет страницата те са написали, че „подкрепят Ислямската революция“.\r\nПревод и редакция:", "date": "2017.08.07", "title": "The Jerusalem Post: Властите в Бремен забраниха гласуване, което пита дали „Израел е нелегитимна държава“"}
{"url": "http://www.focus-news.net/news/2017/08/07/2423505/gd-granichna-politsiya-na-gkpp-dunav-most-vidin-ima-obrazuvala-se-kolona-ot-okolo-1-km-ot-tovarni-avtomobili-na-izhod.html", "text": "На българо-румънската граница на граничните пунктове \"Дунав мост - Русе\", \"Дуранкулак\" и \"Кардам\" трафикът е интензивен на вход. На ГКПП \"Дунав мост - Видин\" има образувала се колона от около 1 км от товарни автомобили на изход. Това съобщиха от пресцентъра на ГД \"Гранична полиция\". Информацията за трафикът на българските гранични контролно-пропускателни пунктове е към 18.00 часа.\r\nНа ГКПП \"Калотина\" и на ГКПП \"Кулата\" трафикът е интензивен в двете посоки, без натрупвания. На българо-македонската и на българо-турската граница трафикът е нормален на всички ГКПП.\r\nФериботът Оряхово - Бекет работи само в светлата част от денонощието поради ниско ниво на река Дунав.\r\nВ ГД “Гранична полиция“ е получена информация от „Дунав мост Видин – Калафат“ АД, че на 8 август, вторник, от 13.00 до 15.00 часа ще бъде преустановено движението на всички видове превозни средства през ГКПП \"Видин Дунав мост 2\" поради техническа профилактика на мостовото съоръжение.", "date": "2017.08.07", "title": "ГД \"Гранична полиция\": На ГКПП \"Дунав мост - Видин\" има образувала се колона от около 1 км от товарни автомобили на изход"}
{"url": "http://www.focus-news.net/news/2017/08/07/2423506/nimh-utre-otnovo-shte-e-goreshto-na-otdelni-mesta-v-zapadnata-polovina-ot-stranata-shte-ima-kratkotrayni-valezhi-ima-usloviya-i-za-gradushki.html", "text": "През нощта облачността ще е разкъсана, на много места намаляваща до ясно време. Утре отново ще е слънчево и горещо. След обяд ще се развива купесто-дъждовна облачност и на отделни места, главно в западната половина от страната ще има краткотрайни валежи придружени с гръмотевици. Има условия за градушки. Ще духа слаб до умерен вятър от север-североизток. Максималните температури ще са между 34° и 39°, за София – около 36°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е близко до средното за месец август и слабо ще се повиши.\r\nПо Черноморието ще е предимно слънчево. Ще духа умерен вятър от север-североизток. Максималните температури ще са 31-34°. Температурата на морската вода е 26-28°. Вълнението на морето ще е 2-3 бала. Над планините ще е предимно слънчево. След обяд ще се развива купеста облачност и главно в масивите от Западна България ще превали и прегърми. Ще духа слаб до умерен вятър от северозапад. Максималната температура на височина 1200 метра ще е около 27°, на 2000 метра - около 19°.\r\nПрез следващите три дни времето ще е предимно слънчево и горещо, на места в низините температурите ще достигат 38-40°. След обяд ще се развива купеста облачност, но вероятността за валежи е малка. Вятърът ще е слаб, по морския бряг до умерен от изток-североизток.", "date": "2017.08.07", "title": "НИМХ: Утре отново ще е горещо, на отделни места в западната половина от страната ще има краткотрайни валежи, има условия и за градушки"}
{"url": "http://www.focus-news.net/news/2017/08/07/2423507/dha-erdogan-osven-darzhavata-republika-turtsiya-nie-nyamame-druga-darzhava.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган произнесе реч в родния си областен град Ризе, предаде информационната агенция Догу хабер ажансъ (ДХА). От трибуната Ердоган показа знака с четири пръста на „Рабия”, като поясни, че това е съвременният манифест на ПСР – „Една нация, едно знаме, една родина, една държава”. В изказването си Ердоган подчерта „металната умори в някои областни организации на ПСР” и обърна внимание на „изключително важната и съдбоносна роля на едновременните общи и президентски избори в Турция на 3 ноември 2019 година”. \r\nОсновен акцент в речта му обаче бяха тиражираните твърдения за създаването на нова турска държава покрай опита за преврат от 15 юли м.г. „Освен държавата Република Турция, ние нямаме никаква друга държава. Кой каквото и да казва, това са празни приказки.  Като генерален председател на нашата партия и като президент ви казвам нашия манифест -  „Една нация, едно знаме, една родина, една държава”. И точка по въпроса.”, посочва още Ердоган, цитиран от ДХА.", "date": "2017.08.07", "title": "ДХА: Ердоган: Освен държавата Република Турция, ние нямаме друга държава"}
{"url": "http://www.focus-news.net/news/2017/08/07/2423508/borislava-lukanova-chez-bez-elektrozahranvane-zaradi-buryata-sa-chast-ot-yuzhnite-kvartali-na-sofiya.html", "text": "Без електрозахранване заради бурята са част от южните квартали на София. Това съобщи за Агенция \"Фокус\" Борислава Луканова от ЧЕЗ. Засегнати са кварталите от южната дъга на столицата в полите на Витоша - вилна зона Симеоново-Драгалевци, Бояна. По думите ѝ повечето изключвания са били вследствие на преплитане на проводници заради силния вятър - стават къси съединения и изключват изводите. \"Когато всичко беше включено, се установи, че има по-сериозно засегнати участъци от паднали дървета и клони\", обясни тя. Не е ясен точният брой на засегнатите абонати, тъй като обстановката е много динамична.  \r\nВ момента екипи на ЧЕЗ, съвместно с екипи на Дирекция \"Сигурност\" на Столична община работят по разчистването на проводниците и отстраняването на проблемите. Очаква се до час и половина навсякъде да бъде възстановено електрозахранването.", "date": "2017.08.07", "title": "Борислава Луканова, ЧЕЗ: Без електрозахранване заради бурята са част от южните квартали на София"}
{"url": "http://www.focus-news.net/news/2017/08/07/2423509/afp-al-kayda-e-iztlaskana-ot-bogata-na-petrol-provintsiya-na-yemen.html", "text": "Бойците на ал-Кайда са се изтеглили от богатата на петрол южна провинция на Йемен Шабва, от страх пред подготвяна от подкрепяната от САЩ армия на правителството, предаде AFP, позовавайки се на източници от правителствената армия.\r\nАл-Кайда на Арабския полуостров, е най-опасният клон на организацията според САЩ, който използва войната в Йемен, за да разшири присъствието си в южната част на страната. Специални части, обучени от ОАЕ и подкрепяни от САЩ, са започнали, миналата седмица, „голяма операция“ срещу джихадистите, които се бяха закрепили в провинция Шабва.\r\nГрупата е осъществила „тактическо отстъпление“, без да влиза в сериозни сблъсъци, според източниците на AFP, които са поискали да останат анонимни, поради забрана за споделяне на оперативна информация от властите в Аден (столицата на режима на Хади, столицата на Йемен, Сана, е контролирана от Хутите – бел. ред.).\r\nНай-вероятно джихадистите са се прехвърлили в съседната провинция Абиан.\r\nПревод и редакция:", "date": "2017.08.07", "title": "AFP: Ал-Кайда е изтласкана от богата на петрол провинция на Йемен"}
{"url": "http://www.focus-news.net/news/2017/08/07/2423510/varna-veche-shesta-godina-prodalzhavat-razkopkite-na-selishteto-ot-kamennomednata-epoha-v-mestnostta-koriyata-kray-grad-suvorovo.html", "text": "И през 2017 г., вече шеста година, продължават разкопките на селището от каменномедната епоха в м. Корията край гр. Суворово, област Варна, съобщиха от Регионален исторически музей – Варна. Експедицията на специалистите от Регионалния исторически музей – Варна за първи път е финансирана от Министерството на културата. Проучват се останките от опожарена сграда от средния халколит (около 4700 г. пр. Хр.). През този сезон трябва да приключи изследването на южните помещения, в които са се съхранявали керамични съдове и разнообразни сечива. Постройката е била изключително масивна, със солидна конструкция от дебели глинени стени, изградени около колово-плетена конструкция върху каменен цокъл. Разкопките край гр. Суворово разкриват нови и важни сведения за бита и техническите знания и умения на древното население, обитавало нашите земи преди повече от 6 500 години.\r\nПроучването започна на 24 юли и ще приключи на 11 август.", "date": "2017.08.07", "title": "Варна: Вече шеста година продължават разкопките на селището от каменномедната епоха в местността Корията край град Суворово"}
{"url": "http://www.focus-news.net/news/2017/08/07/2423511/stara-zagora-lek-avtomobil-e-katastrofiral-v-rayona-na-163-km-na-am-trakiya-v-posoka-stara-zagora.html", "text": "Лек автомобил е катастрофирал в района на 163 км на АМ \" Тракия\" в посока Стара Загора. Това съобщиха за Агенция \"Фокус\" от ОДМВР-Стара Загора. При инцидента няма пострадали. Движението по магистралата в района на катастрофата временно се осъществяваше в активната и аварийна лента, тъй като автомобилът се е завъртял по време на движение и е спрял близо до разделителната мантинела. Към момента колата е изтеглена от пътното платно.", "date": "2017.08.07", "title": "Стара Загора: Лек автомобил е катастрофирал в района на 163 км на АМ \" Тракия\" в посока Стара Загора"}
{"url": "http://www.focus-news.net/news/2017/08/07/2423512/plovdiv-obnoveni-sa-trotoarite-po-uchastak-ot-bulevard-saedinenie-v-rayon-trakiya.html", "text": "Обновени са тротоарите по булевард „Съединение“ в пловдивския район „Тракия“ в участъка от бул. „Шипка“ до училище „Димитър Матевски“. Това съобщи за Радио „Фокус“ – Пловдив кметът на района Костадин Димитров. Тротоарите са бетонови, като по тази технология са изградени и пространствата пред спирките от масовия градски транспорт в тази отсечка. „Продължаваме с реализирането на строителната програма за 2017 година. В момента облагородяваме пространството пред блок 72-ри“, съобщи кметът на район „Тракия“ Костадин Димитров. Той допълни, че след проведени срещи с жителите на всичките пет входа започва подновяването на тротоарите. По желание на гражданите там ще бъдат монтирани и нови пейки, уточни още Костадин Димитров.\r\nЦветана ТОНЧЕВА", "date": "2017.08.07", "title": "Пловдив: Обновени са тротоарите по участък от булевард „Съединение“ в район „Тракия“"}
{"url": "http://www.focus-news.net/news/2017/08/07/2423513/kamen-yakimov-pss-turistite-tryabva-predvaritelno-da-se-informirat-za-meteorologichnite-usloviya-v-planinskiya-rayon-koyto-shte-posetyat.html", "text": "Туристите трябва предварително да се информират за метеорологичните условия в планинския район, който ще посетят. За това апелира в обзорното предаване на Радио „Фокус“ „Това е България“ дългогодишният инструктор по планинско спасяване Камен Якимов от ПСС към БЧК. Той допълни, че един от най-често срещаните проблеми, с който туристите се сблъскват в планината, дори при ясно време, е загубването. Якимов поясни и какви са останалите рискове пред туристите.\r\n„Другото, което е не по-маловажно, е внезапната промяна на метеорологичните условия. Това най-общо се изразява в развитие на гръмотевични бури, а това е животозастрашаващо във високите части. Има ред правила, които трябва да се спазват за предпазване от гръмотевична буря. Също често срещан случай, особено актуален в настоящия период на горещо време, е, че при открити части на планината, при високи температури, безоблачно време, ниска влажност, има опасност от топлинен удар“, обясни Камен Якимов.\r\nТой каза още, че има и случаи на ухапване от змии и подчерта, че това лято също има регистрирани такива.", "date": "2017.08.07", "title": "Камен Якимов, ПСС: Туристите трябва предварително да се информират за метеорологичните условия в планинския район, който ще посетят"}
{"url": "http://www.focus-news.net/news/2017/08/07/2423514/stara-zagora-vazstanoveno-e-dvizhenieto-po-am-trakiya-pri-km-163-v-posoka-burgas.html", "text": "Възстановено е движението по АМ \"Тракия\" при км 163, в посока Бургас. Това съобщиха от пресцентъра на Агенция \"Пътна инфраструктура\".", "date": "2017.08.07", "title": "Стара Загора: Възстановено е движението по АМ \"Тракия\" при км 163, в посока Бургас"}
{"url": "http://www.focus-news.net/news/2017/08/07/2423515/aktsenti-v-sutreshniya-blok-dobro-utro-balgariya-na-radio-fokus.html", "text": "Ще намери ли решение казусът „Калиакра“? Ще продължат ли протестите на земеделците и готови ли са да седнат на масата на преговорите ще попитаме Виктор Лучиянов от гражданската инициатива „Да спасим Крайморска Добруджа“. Как може да се намери баланс между интересите на местните и опазването на природата? Поканили сме по темата двама депутати от Добрички избирателен район – Пламен Манушев от ГЕРБ и Красимир Янков от БСП. \r\nКаква е причината за повечето смъртни случаи на делфини и застрашена ли е тяхната популация в Черно море? Очакваме експерта по темата Константин Михайлов от Института по рибни ресурси, консултант в отдел \"Ихтиология“. \r\nБанско е домакин на Международния Джаз Фестивал, а в края на август става сцена на оперното изкуство. За музиката и фестивалите, които привличат посетители и помагат на местния бизнес ще говорим с кмета Георги Икономов. \r\nЗаедно с репортерите ни в страната ще ви разкажем и за две инициативи за деца през лятото - детски празник „Ваканция на село“ в Нацовци и „Лятна спортно-танцова академия в планината“ в Панагюрище. \r\nНовини на 30 минути, актуална трафик информация и много приятна музика ви очакват във времето от 6.00 до 10.00 часа. Водещ е Албена Иванова.", "date": "2017.08.07", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/08/07/2423516/the-washington-post-dostavyaneto-na-smartonosni-orazhiya-na-ukrayna-shte-e-ogromna-greshka.html", "text": "Администрацията на президента на САЩ Доналд Тръмп в момента обмисля дали да предостави смъртоносни оръжия на Украйна. Този потенциален ход цели да даде на Украйна военната възможност да нанася щети на руснаците и техните проксита, които организираха сепаратистки бунт в източния регион Донбас, като си мислят, че по този начин ще откажат Кремъл от продължаването на войната, пише The Washington Post.\r\nНай-вероятно резултатът от тези действия ще е обратен на очакванията. Ескалация на конфликта ще доведе до нови загуби на територия за Украйна и ще я принуди да направи концесии в политическо отношение. Русия има несъизмеримо военно превъзходство над Украйна. САЩ не бива да окуражават Украйна да се замесва в ескалираща конфронтация с Русия. Вашингтон е наясно, че Украйна няма да надделее в подобен конфликт.\r\nНеобходимостта да се дадат на Украйна смъртоносни оръжия – най-вероятно под формата на противотанкови оръжия – е разбираема. След 2014 г. руснаците окупираха и анексираха нелегално Крим, а освен това организираха въстание в Донбас, което отне повече от 10 хиляди живота. Още повече, че Русия предприе тези действия, за да блокира опитите на Украйна да напусне сферата на влияние на Москва и да се присъедини към Западния блок.\r\nПри тези обстоятелства, САЩ трябва да продължи да помага на Украйна да се защитава, като дава съвети за военни реформи и като тренира Въоръжените сили на Украйна. Защо трябва да се прави и следващата стъпка и да се дадат на Украйна смъртоносни оръжия?\r\nЗа незапознатите в темата – предположението, че руският президент Владимир Путин ще се откаже от Донбас, ако още няколко руски войници пристигнат в родината си в чували, е драматично заблуждение. Путин е майстор в манипулацията на руското обществено мнение, особено що се касае до украинския конфликт и трудно ще се откаже от провежданата политика, ако жертвите на конфликта се увеличат.\r\nНапротив, най-вероятно той ще удвои залога, като обвини САЩ и Украйна за повишената военна активност и ще предприеме ответни стъпки, които ще елиминират предимството, което Украйна може да получи от доставката на летални оръжия. До този момент руснаците ефективно се противопоставяха на военните успехи на Киев – в някои случаи, отговаряйки с разрушителен ефект. Когато украинските сили, през лятото на 2014 г., напреднаха в Донбас и завзеха стратегически разположения град Иловайск, Путин веднага извика на помощ силите за бързо реагиране, които нанесоха страховито поражение на украинците.\r\nПревод и редакция:", "date": "2017.08.07", "title": "The Washington Post: Доставянето на смъртоносни оръжия на Украйна ще е огромна грешка"}
{"url": "http://www.focus-news.net/news/2017/08/07/2423517/sport-uesli-snayder-podpisa-s-nitsa.html", "text": "Уесли Снайдер е футболист на френския Ница. 33-годишният холандец премина в Ница, след като преди това разтрогна договора си с турския гранд Галатасарай. Той има 131 мача и 31 гола за националния отбор на страната си. Преди това е играл за Аякс, Интер, Реал и Галатасарай.", "date": "2017.08.07", "title": "Спорт: Уесли Снайдер подписа с Ница"}
{"url": "http://www.focus-news.net/news/2017/08/07/2423518/rekonstruktsiyata-na-stolichniya-bulevard-knyaz-al-dondukov-shte-priklyuchi-do-kraya-na-mesets-oktomvri-obzor.html", "text": "Реконструкцията на бул. „Княз Ал. Дондуков“ ще приключи до края на месец октомври. Това съобщи кметът на София Йорданка Фандъкова, която инспектира изпълнението на участъка. Пред журналисти тя обясни, че именно това е най-тежкият обект от строителната програма на столицата през тази година. По думите ѝ обаче обектът се изпълнява в график – работи се с удължено работно време, за да може до края на октомври да бъде изцяло готов. Фандъкова обясни, че очаква до средата на септември първият етап (участъкът от Министерски съвет до ул. „Г.С. Раковски”) да бъде готов и да се пусне изцяло движението, след което да се спре трафикът в участъка от ул. „Г.С. Раковски” до бул. „Васил Левски”. Според нея, за да бъде извършено качествено реновирането на участъка по булеварда е било взето решение да бъде положена циментова стабилизация под паважната настилка, отгоре пясъчна основа и тогава вече да бъдат подредени паветата. \r\nФандъкова уточни, че е пуснато движението по ул. „Кракра”, но екипи на „Софийска вода” работят в участъка от ул. „Кракра” до бул. „Васил Левски”. По думите ѝ движението на трамваите ще е изцяло спряно след средата на август, за да може да се реконструират и трамвайните линии. Тя посочи, че към момента се работи, въпреки много високите температури. \r\nЙорданка Фандъкова коментира и казуса около исканията на собствениците на магазини по ул. „Шандор Петьофи“ да плащат за синя и зелена зона колкото живущите в района – под 300 лв. на месец. Тя обясни, че целта на зелената и синята зона е облекчаване на движението в центъра на града, а не да има повече екипи на Центъра на градска мобилност (ЦГМ). По думите ѝ постоянно има искания за промени, като Общинският съвет е компетентен да разглежда всяко едно предложение и да взема решение. Тя допълни, че трябва да се направи всичко възможно и всички да проявяват разбиране, за да има максимално свиване на движението в центъра, предвид желанието на мнозина за по-чист въздух и намаляване на трафика. Кметът на София уточни, че именно затова инвестират в градския транспорт, в неговото качество и в същото време подреждат чрез синята и зелена зона паркирането в особено натоварените райони, за да постигнат поставената цел – живот в една по-добра градска среда. \r\nСтоличният градоначалник обърна внимание и на протестите на жителите на село Владая и кв. \"Княжево\" с искане за осигуряване на транспорта и пътната безопасност. Фандъкова увери, че всички конкретни искания се разглеждат и ще продължат да ги разглеждат. По думите ѝ тези, по които ще се постигне разбиране и експертите са съгласни – ще бъдат направени. Тя обясни, че в понеделник сутринта е разговаряла с председателя на комисията по транспорт към СОС Екатерина Йорданова, като е станало ясно, че ще се проведат срещи с протестиращите. По думите ѝ исканията на жителите на Владая са различни от тези на \"Княжево\", като част от тях вече са изпълнени. Тя уточни, че е била възстановена линия №58, която обслужва само Владая, като освен това са подменени автобусите с по-нови. Фандъкова увери, че разписанието им е направено съгласно техните искания. \r\nОт думите ѝ стана ясно още, че е възложила да се разговаря с областния управител и да се обяви нова процедура за осигуряване на маршрутка, тъй като на последния конкурс не се е явил никой и сега има възможност за обявяване на концесия за такава линия. Фандъкова подчерта, че инвестициите, които правят във Владая, са много големи – ремонтирана е детска градина, санирано е училище, построена е църква. По думите ѝ грижата към Владая не е спирала. \r\nПо отношение на протестите в кв. \"Княжево\", Фандъкова коментира, че предстои среща с кмета на район „Витоша”, на която ще чуят и техните искания. Тя посочи, че кварталът се обслужва с трамвай, който е с най-честия интервал, на който предстои цялостна реконструкция на трамвайната линия. \r\nИнна ПЕЙЧЕВА", "date": "2017.08.07", "title": "Реконструкцията на столичния булевард „Княз Ал. Дондуков“ ще приключи до края на месец октомври (ОБЗОР)"}
{"url": "http://www.focus-news.net/news/2017/08/07/2423519/ministar-nikolina-angelkova-i-poslanik-anatoliy-makarov-posetiha-troyanskiya-manastir.html", "text": "Министърът на туризма Николина Ангелкова и извънредният и пълномощен посланик на Руската федерация у нас Анатолий Макаров посетиха Троянския манастир „Успение Богородично“ и обсъдиха възможностите за разработване за руския пазар на маршрути за поклоннически туризъм в България. Визитата на руския дипломат бе по покана на българския министър. Това съобщиха от пресцентъра на Министерството на туризма.\r\nРуските туристи проявяват подчертан интерес към културно-историческите обиколки в страната ни, включително към многобройните църкви и манастири и духовни празници. Традиционно доброто ни партньорство в туристическата индустрия може успешно да се надгради с нови специализирани услуги, включително за религиозен туризъм, подчерта министър Ангелкова.\r\nТя припомни, че гостите от федерацията са сред туристите, които ползват много допълнителни услуги към основните туристически пакети. За първото полугодие на 2017 г. в България са реализирани над 210 хил. посещения на руски туристи, което е с близо 4% повече от същия период на рекордната минала година. Министър Ангелкова изказа надежда, че този ръст устойчиво ще се увеличава и в бъдеще. \r\nПосланик Макаров увери, че България предлага много разнообразни форми за отдих и пътешествия и става все по-предпочитана дестинация за неговите сънародници. \r\nГостите разгледаха обителта и посетиха малкия параклис Голгота, където има кандила, подарени от хора, усетили в живота си чудесата на Богородица. Министър Ангелкова подари на игумена на манастира епископ Сионий книга за българските  икони за библиотеката на светата обител.", "date": "2017.08.07", "title": "Министър Николина Ангелкова и посланик Анатолий Макаров посетиха Троянския манастир"}
{"url": "http://www.focus-news.net/news/2017/08/07/2423520/stoyan-pasev-oblasten-upravitel-na-varna-v-srok-ot-10-mesetsa-tryabva-da-bade-obezvredeno-opasnoto-veshtestvo-trihloretan-koeto-prestoyava-v-zavod-polimeri-devnya.html", "text": "В срок от 10 месеца трябва да бъде обезвредено опасното вещество трихлоретан, което престоява в завод „Полимери“- Девня. Това предвижда сключеният договор за обществена поръчка с фирмата изпълнител, съобщи за обзорното предаване на Радио „Фокус“ - „Това е България“ областният управител на Варна – Стоян Пасев. По думите му договорът влиза в сила от последното плащане, което е извършено през миналата седмица.\r\n„Тази седмица отварям акредитивна сметка, тъй като срокът за утилизиране е 10 месеца от момента на плащането на първата фактура – аванса по нея. В хипотезата сме да попаднем в следващата финансова година, парите няма как да се прехвърлят юридически, трябва да се отвори акредитивна сметка – това е от гледна точка на сигурност. Така е направена обществената поръчка, за да може фирмата да покаже дадено количество утилизирано вещество и след това следва плащане. Оптимистичният вариант е някъде края на септември или октомври да започне извозване, тъй като има двумесечен срок за набавяне на нотификации. Необходима е документация за преминаване през различните европейски държави, веществото е опасно и трябва да бъдат издадени нормативни документи“, обясни Стоян Пасев. \r\nТой допълни, че трихлоретанът, който се съхранява, застрашава населението не само на Девня, но на Провадия и Варна. При запалване на веществото се отделя силно отровен летлив газ, а при попадане в питейна вода, ще причини екологична катастрофа в цялото Варненско езеро, допълни областният управител.", "date": "2017.08.07", "title": "Стоян Пасев, областен управител на Варна: В срок от 10 месеца трябва да бъде обезвредено опасното вещество трихлоретан, което престоява в завод „Полимери“- Девня"}
{"url": "http://www.focus-news.net/news/2017/08/07/2423521/seizmichnata-aktivizatsiya-v-rayona-zapadna-turtsiya-ostrovna-gartsiya-prez-2017-obzor.html", "text": "Според Европейския сеизмологичен център в днешния понеделник са регистрирани още 25 труса с магнитуд над 2.0 в района на Бодрум, Западна Турция, съобщи Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). Максималният сред тях, с магнитуд 4.6, се оценява от населението като втори по сила след земетресението с магнитуд 6.7 от 21 юли. Там интензивността достига V степен по 12-степенната скала, докато в главния град на гръцкия остров Кос въздействието е с половин до една степен по-слабо. След  25 минути, в 5:44 местно време, е усетен трус с магнитуд 3.9 и с около една степен по-ниска интензивност. Повечето днешни трусове са от плитки огнища – до около 7 км под земната повърхност и голяма част от тях са усетени, макар и слабо. За отбелязване е, че афтершоковете на силния основен трус постепенно мигрират към изток-североизток. Например, епицентрите в днешната серия са локализирани вече по северната крайбрежна ивица на залива Гьокова, източно от Бодрум. Поради тази миграция към източната част на активираната област, която е населена територия в провинция Мугла, днешният вторичен трус е оценен от очевидците като втори по сила в серията, независимо че в серията е налице и трус с по-голям магнитуд (4.8) 52 минути след основния. От 21 юли до днес Истанбулската обсерватория Кандили е регистрирала над 4000 афтершока на земетресението с магнитуд 6.7.\r\nСледва хронология на сеизмичната активизация в Западна Турция и между нея и островите на Гърция през 2017 (илюстрация). В северозападната провинция Чанаккале по и в близост до северното крайбрежие на залива Едремит, три земетресения с магнитуди в диапазона 5.2-5.4 на 6-7 февруари поставят начало на серия трусове. В епицентралната зона 300 селски къщи са сериозно увредени. На 27-28 май два труса с магнитуд 5.0 създават паника в провинция Маниса на Западна Турция. В град Измир, на 70 км от епицентъра, 35 сгради са повредени. На 12 юни в Егейско море, между гръцкия остров Лесбос и района Карабурун на турската провинция Измир става силно земетресение с магнитуд 6.3; образува се 15 сантиметрова цунамна вълна. Само за една седмица са регистрирани 820 вторични труса. В резултат, сериозно засегнати са селата в Южен Лесбос, а в Турция повредите се простират на разстояния до около 90 км от епицентъра, включително в Измир (стари сгради). Най-късно се активизира районът по крайбрежието на Югоизточна Анатолия, където и днес трусовете не са престанали. Началото е земетресение с магнитуд 6.7 на 21 юли, последвано от незначителна цунамна вълна. Трусът възбужда поредица от земетресения – над 4000 за 17 денонощия, сред които максималното е с магнитуд 4.8.\r\nСеизмичната активизация в Западна Турция и между нея и островите на Гърция през 2017 ангажира структури, ориентирани в направление приблизително запад-изток (ярко син цвят на илюстрацията). Субпаралелната ориентация се очертава от дългите оси на епицентралните съвкупности.", "date": "2017.08.07", "title": "Сеизмичната активизация в района Западна Турция – островна Гърция през 2017 (ОБЗОР)"}
{"url": "http://www.focus-news.net/news/2017/08/07/2423522/ria-novosti-kiev-protestira-sreshtu-planovete-na-varshava-da-slozhi-izobrazhenie-na-chasovnikovata-kula-v-lvov-v-novite-pasporti-na-stranata.html", "text": "Полските власти имат намерение да поместят, на страниците на новия полски паспорт, изображение на часовниковата кула-ротонда, която се намира в украинския град Лвов. Във връзка с това Министерството на външните работи на Украйна е връчило протестна нота на посланика на Полша за Украйна Яна Пекло, предаде РИА Новости, позовавайки се на съобщение от украинското МВнР.\r\n„На привиканият в МВнР посланик на Полша е връчена нота, в която се изразява решителен протест срещу намеренията на Министерството на вътрешните работи и администрацията на Полша, да поместят на страниците на новия паспорт на Полша изображение на часовниковата кула-ротонда, която е разположена на територията на полско военно гробище в град Лвов“, съобщава украинското МВнР.\r\nСпоред съобщението, Украйна възприема тези намерения като „неприятелски жест“, който влияе негативно на взаимоизгодното стратегическо партньорство.\r\n„Украйна се обявява против политизацията на отделни исторически факти, които биха навредили на развитието на взаимоизгодното стратегическо партньорство между Украйна и Полша“, подчертаха от украинското министерство.", "date": "2017.08.07", "title": "РИА Новости: Киев протестира срещу плановете на Варшава да сложи изображение на часовниковата кула в Лвов в новите паспорти на страната"}
{"url": "http://www.focus-news.net/news/2017/08/07/2423523/stara-zagora-kmetat-zhivko-todorov-shte-dade-preskonferentsiya-vav-vrazka-s-reshenieto-na-vks-otnosno-izpalneniya-proekt-za-blagoustroyavane-na-kv-zheleznik.html", "text": "На 8 август от 13.30 часа, в общинската зала 203, кметът на Стара Загора Живко Тодоров ще даде пресконференция във връзка с решението на ВКС относно изпълнения проект за благоустрояване на кв. \"Железник\". Това съобщиха от пресцентъра на Община Стара Загора.", "date": "2017.08.07", "title": "Стара Загора: Кметът Живко Тодоров ще даде пресконференция във връзка с решението на ВКС относно изпълнения проект за благоустрояване на кв. \"Железник\""}
{"url": "http://www.focus-news.net/news/2017/08/07/2423524/kyustendil-vazstanoveno-e-dvizhenieto-po-am-struma-pri-67-kmv-posoka-blagoevgrad.html", "text": "Възстановено e движението по АМ \"Струма\" при 67 км,в посока Благоевград. Това съобщиха от пресцентъра на Агенция \"Пътна инфраструктура\".", "date": "2017.08.07", "title": "Кюстендил: Възстановено e движението по АМ \"Струма\" при 67 км,в посока Благоевград"}
{"url": "http://www.focus-news.net/news/2017/08/07/2423525/kmetat-na-sofiya-yordanka-fandakova-nay-mnogo-signali-sled-padnaliya-dazhd-i-gradushka-sa-polucheni-ot-rayon-vitosha.html", "text": "Най-много сигнали след падналия дъжд и градушка в столицата са получени от район \"Витоша\". Това съобщи за Радио \"Фокус\" кметът на Столична община Йорданка Фандъкова. По думите ѝ сигналите са предимно за паднали клони и дървета, както и за завирени участъци. Тя допълни, че се е наложило и временно спиране на автобуси. „Заради интензивния дъжд се препълни канализационната шахта при последната точка от изградения първи етап от канализацията в района на метростанцията на бул. \"Черни връх\" и ул. \"Филип Кутев\". Нарушена беше и част от асфалтовата настилка. Екипите на \"Софийска вода\" и \"Метрополитен\" работят на място, така че да бъде възстановена асфалтовата настилка в следващите дни. За радост, няма пострадали хора, но има доста материални щети, предимно с паднали дървета. В района на парк „Заимов“ секвоя се разцепи на две вследствие на мълния, налага се тя да бъде отстранена“, поясни Фандъкова. „Движението на градския транспорт вече навсякъде е възстановено“, допълни столичният кмет Йорданка Фандъкова. Кметът уточни, че екипите продължават да работят за отстраняване на паднали клони и дървета.", "date": "2017.08.07", "title": "Кметът на София Йорданка Фандъкова: Най-много сигнали след падналия дъжд и градушка са получени от район \"Витоша\""}
{"url": "http://www.focus-news.net/news/2017/08/07/2423526/ibna-doverieto-na-potrebitelite-v-balgariya-se-e-povishilo-prez-yuli-2017-g.html", "text": "Потребителското доверие на българите е било по-високо с 1,6% през юли, в сравнение с април 2017 г., предаде International Balkan News Assosiation, позовавайки се на редовното изследване за тримесечието на Националния статистически институт(НСИ) на България.\r\nИндикаторът за потребителското доверие през юли 2017 г. е с 3,9% по-високо на годишна база, споделиха от НСИ на 7 август.\r\nВ сравнение с април т.г., то бележи растеж за българите в градовете и селските райони, съотетно с 1,2% и 2,8%\r\nСъщевременно, прогнозите за консумацията в България за следващите 12 месеца са по-малко негативни в сравнение с предишното изследване на НСИ.\r\nСпоред института, българите продължават да смятат, че през последните 12 месеца има увеличение на цените на продуктите, но с по-нисък темп, от предвижданията направени през април 2017 г. Същевременно, в изследването се предвижда, че няма да има интензивна инфлация, а що се отнася до безработицата – от НСИ сочат, че в тази сфера нещата изглеждат все по-малко мрачни.\r\nПревод и редакция:", "date": "2017.08.07", "title": "IBNA: Доверието на потребителите в България се е повишило през юли 2017 г."}
{"url": "http://www.focus-news.net/news/2017/08/07/2423542/pazardzhik-nad-4-hilyadi-leva-ot-nalozheni-sanktsii-za-narusheniya-na-zakona-za-opazvane-na-okolnata-sreda-shte-badat-prevedeni-na-obshtinite-v-oblastta.html", "text": "Близо 7 хиляди лева е стойността на събраните суми от РИОСВ-Пазарджик през месец юли от наложени санкции по чл. 69 от Закона за опазване на околната среда – за замърсяване или увреждане на околната среда над допустимите норми и / или при неспазване на определените в разрешителните емисионни норми и ограничения. Това съобщиха от инспекцията в Пазарджик. Точният размер на сумата е 6814.84 лева, от които 5414.84 лева са от наложени  санкции по този член от закона и 1400.00 лева са платени по издадени наказателни постановления и наложени глоби и/или санкции по специалните закони. От тях 4331.87 лева са разпределени и ще бъдат преведени на общините, на чиято територия се намират санкционираните субекти. От събраните суми на община Панагюрище ще бъдат преведени 3220 лева, на община Пещера – 849.47 лева  и  на община Пазарджик – 262.40 лева. През месеца  на общините са преведени 4925.60 лева, постъпили през юни.", "date": "2017.08.07", "title": "Пазарджик: Над 4 хиляди лева от наложени санкции за нарушения на Закона за опазване на околната среда ще бъдат преведени на общините в областта"}
{"url": "http://www.focus-news.net/news/2017/08/07/2423543/blagoevgrad-podnovyavat-arheologicheskite-prouchvaniya-na-antichen-grad-herakleya-sintika.html", "text": "На 8 август подновяват проучванията на един от най-големите археологически обекти в Югозападна България – античен град Хераклея Синтика. За Радио „Фокус“ – Пирин Сотир Иванов, директор на Исторически музей – Петрич обясни, че това е втора сесия за археолозите на обекта за 2017 година, като първата е била от края на април до средата на май месец. Екипът от изследователи се ръководи от доц. д-р Людмил Вагалински, директор на Националния археологически институт с музей (НАИМ към БАН). „Почивката, която правим между археологическите сезони в рамките на една календарна година, се налагат, защото освен да проучим, ние имаме ангажимент и към опазване на културното наследство. Въпросът не е само да разкопаем даден град, да си направим научните публикации и след това да го оставим безметежно да загине“, каза още Сотир Иванов. Между двата сезона са били предприети всички необходими мерки за аварийна консервация, така че обектът да бъде запазен. По време на проучванията античен град Хераклея Синтика ще бъде отворен за туристите, като те ще имат възможността да видят какво представляват археологическите проучвания.\r\nЛивия НИНОВА", "date": "2017.08.07", "title": "Благоевград: Подновяват археологическите проучвания на античен град Хераклея Синтика"}
{"url": "http://www.focus-news.net/news/2017/08/07/2423544/nimh-ekstremalen-indeks-za-pozharoopasnost-ima-v-7-oblasti-ot-stranata-na-8-avgust.html", "text": "Екстремален индекс за пожароопасност има в 7 области от страната на 8 август. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Областите, за които е в сила предупреждението са: Видин, Благоевград, Хасково, Стара Загора, Сливен, Ямбол и Бургас. \r\nПри тази степен на предупреждение са възможни бързо разпространяващи се много силни пожари с въвличане на дървесните корони. От НИМХ предупреждават, че пожарите са трудни за овладяване, като действията по погасяване са ограничени само по фланговете на пожара. Възможни са само индиректни действия, насочени срещу предните фронтове на пожарите.", "date": "2017.08.07", "title": "НИМХ: Екстремален индекс за пожароопасност има в 7 области от страната на 8 август"}
{"url": "http://www.focus-news.net/news/2017/08/07/2423545/dobrich-izgotvena-e-strategiya-za-razvitie-na-transgranichna-ikonomika-v-polza-na-prirodnoto-i-kulturno-nasledstvo-na-dobrudzha.html", "text": "Изготвена е стратегия за развитие на трансгранична икономика в полза на природното и културно наследство на Добруджа. Това съобщи Таня Гичева, ръководител на офиса в Добрич на Европейската мрежа за предприемачество - Enterprise Europe Network, предаде кореспондентът на Радио „Фокус” – Варна. В дейностите си партнират Търговско-промишлената палата в Добрич и Камарата за търговия, индустрия и навигация в румънския град Констанца. Стратегията обхваща в анализ 15 области и окръга в българо-румънския пограничен район. Конкретно за региона Добрич-Констанца вече са проведени обучителни срещи в Добрич като тематиката е разнородна - маркетинг на продукти, отнасящи се до културно и природно наследство, маркетинговия план при сътрудничество с партньори, продукти, асоциирани с културно или природно наследство и важността на продукта при етапите на продажба, подобряване на комуникационните умения такива за водене на преговори в случай на проекти, отнасящи се до културното и природно наследство, управление на малки и средни предприятия, които акцентират върху културното и природно богатство и др. В рамките на проекта предстоят обучения и за фирмите от няколко важни за региона сектори, като туризъм, архитектура и строителство, земеделие и производство на енергия от възобновяеми енергийни източници. Обучението е свързано с прилагане на Стратегията и предложените мерки в нея. Предстои да бъде изготвен План за действие на стратегията, който ще се базира на целите, предизвикателствата, мерките и очакваните резултати, посочени в Стратегията, с формулирани краткосрочни цели, приоритетни мерки и дейности за изпълнение, източници на финансиране, срокове и отговорни органи. Предвидена е също разработка на български и румънски език на Ръководства за прилагане на добри практики, насочени към развиваните в пограничния добруджански регион сектори. \r\nЖулиета НИКОЛОВА", "date": "2017.08.07", "title": "Добрич: Изготвена е стратегия за развитие на трансгранична икономика в полза на природното и културно наследство на Добруджа"}
{"url": "http://www.focus-news.net/news/2017/08/07/2423546/nimh-nay-visokata-temperatura-dnes-e-izmerena-v-sandanski-41-gradusa.html", "text": "Най-високата температура днес е измерена в Сандански - 41 градуса. Това съобщиха за Агенция \"Фокус\" от Националния институт по метеорология и хидрология (НИМХ) при БАН. 39 градуса са измерени в Благоевград. В Карнобат, Елхово, Стара Загора, Пазарджик и Пловдив температурата е достигнала 38 градуса. \r\nНай-голямо количество валежи в днешния ден е отчетено на Черни връх - 15 л/кв.м. В София са паднали 2 л/кв. м. дъжд, придружен с градушка. Валежи са отчетени на отделни места в Северна България, където количествата са по-ниски.", "date": "2017.08.07", "title": "НИМХ: Най-високата температура днес е измерена в Сандански - 41 градуса"}
{"url": "http://www.focus-news.net/news/2017/08/07/2423547/hurryiet-erdogan-prizova-chlenovete-na-partiyata-si-da-se-mobilizirat-za-izborite-prez-2019-g.html", "text": "Президентът на Турция Реджеп Таийп Ердоган е призовал челновете на управляващата „Партия на Справедливостта и развитието“(АКП) да вложат повече усилия за парламентарните и президентски избори през 2019 г., докато предвещаваше широка промяна в партийната организация, пише Hurryiet.\r\nПо време на изказването си на разширен управителен съвет на провинциално ниво в черноморската провинция Ризе, Ердоган е заявил, че изборите през 2019 г. ще са „най-предизвикателни“ в сравнение с всички предишни.\r\n„Видяхме колко беше трудно да минем над 50% от гласовете на референдума ( от 16 април ) и в предишните избори. Тази картина ни подсказва, че трябва сериозно да се готвим за 2019 г.“, допълни той.\r\nТурският президент повтори предупрежденията си, че вижда „умора“ сред някои партийни членове.\r\n„Много пъти казах, че виждам индикации на страхотна умора в някои от нашите организации. Трябва да се направи широкообхватна промяна в нашите организации и да се възползваме от този процес на предстоящият голям конгрес. Като председател на партията, аз съм решен да се справя с този въпрос. Ще продължим пътя си с приятели, които имат динамизма, който е нужен, за да отговорим на очакванията на нацията ни.“, допълни Ердоган.\r\nОсвен това, той е предупреди, че всички членове на АКП, на първо място трябва да съблюдават „националната и партийната кауза“.\r\n„Всеки член на партията, който се опитва да действа в стила на политическите барони от преди 25 години, ще се срещне със своите братя. Трябва да знаете това. Такава злоупотреба срещу партията е равносилна на злоупотреба с цялата Турция. Нашата страна се нуждае от нас и ние трябва да короноваме усилията си от последните 15 години, като постигнем целите си за 2023 година. Това очаква Турция от нас!“, подчерта Ердоган.\r\n Превод и редакция:", "date": "2017.08.07", "title": "Hurryiet: Ердоган призова членовете на партията си да се мобилизират за изборите през 2019 г."}
{"url": "http://www.focus-news.net/news/2017/08/07/2423548/varna-11-otbora-ot-tsyalata-strana-se-vklyuchiha-v-turnira-po-plazhna-borba-koyto-se-provede-v-shkorpilovtsi.html", "text": "11 отбора от цялата страна се включиха в турнира по плажна борба, който се проведе в село Шкорпиловци. Това съобщиха за Радио „Фокус“ – Варна от Община Долни чифлик. Спортната проява бе част от Националната седмица на морето, която се проведе в курорта. Участниците си поделиха над 100 медала. Бяха раздадени и купи – за най-техничен играч на Даниел Димитров от ОСК „Камчия“ – Долни чифлик, като най-резултатен играч бе отличен Димитър Парушев, а купата на кмета отиде при Румен Стоянов от Старо Оряхово.\r\nТурнирът може да се похвали и със съдийство от международна величина – международните съдии Петър Дойнов и Димо Христов, както и Милен Марков – съдия олимпийска категория, бяха част от гостите в надпреварата.\r\nВ награждаването от кмета на община Долни чифлик Красимира Анастасова се включи и Атанас Янков – бивш състезател по борба и баща на бронзовата ни олимпийска медалистка в свободната борба от Рио 2016 Елица Янкова.\r\nМарияна ВАЛЕНТИНОВА", "date": "2017.08.07", "title": "Варна: 11 отбора от цялата страна се включиха в турнира по плажна борба, който се проведе в Шкорпиловци"}
{"url": "http://www.focus-news.net/news/2017/08/07/2423549/opasno-vreme-visoki-temperaturi-gramotevichni-buri-i-gradushka-obzor.html", "text": "Оранжев код за опасно високи температури бе обявен за понеделник за цялата страна.  Най-високата температура бе измерена в Сандански - 41 градуса. 39 градуса са измерени в Благоевград. В Карнобат, Елхово, Стара Загора, Пазарджик и Пловдив температурата е достигнала 38 градуса. Високите температури доведоха до здравни проблеми за чувствителни и болни хора, възрастни и деца. По данни от Пирогов 1 890 пациенти са преминали през Спешното отделение на лечебното заведение през почивните дни, заради горещото време, а от Центъра за спешна медицинска помощ (ЦСМП) – София отчитат, че повече 20 души са се почувствали зле на улицата или са колабирали заради жегите през деня. В Пловдив и Пазарджик също бяха регистрирани случаи с колабирали заради жегите хора. В Кюстендил двама възрастни припаднаха, докато чакаха да получат пенсията си. \r\nСлед високите температури последваха валежи и гръмотевични бури. Силна буря се разрази над столицата, като над западните квартали на града падна и градушка. Опасното време взе една жертва  - 40-годишен работник почина, след като бе ударен от мълния на бул. „България“ в столицата. Мълния разцепи и стъблото на единствената секвоя в столичния парк „Заимов“. В столичната пожарна постъпиха над 40 сигнала за произшествия - предимно за паднали дървета и клони и частично наводнени улици в кварталите „Драгалевци“ и „Бояна“. Единични сигнали имаше и за кварталите „Гевгелийски“, „Западен парк“ и „Коньовица“. Паднало дърво временно затрудни движението по бул. „Черни връх“. Водачите да шофират с повишено внимание в тези райони. Общо шест екипа с 20 служители на СДПБЗН, съвместно с представители на Столичната община, работиха по отстраняване на последствията от силните валежи, придружени от градушка.  Без електрозахранване заради бурята останаха част от южните квартали на София - вилна зона Симеоново-Драгалевци, Бояна. Авария в канализационната мрежа засегна южния вход на метростанция „Витоша“. При проливния дъжд водата е преляла от канализацията на около 20-30 метра над метростанцията и е засегнала вход, но не и перона на станцията, където се намират пътниците.  Аварията не засегна движението на метрото, но нанесе материални щети и предстои подмяна на асфалтовата настилка в района на метростанцията, тъй като водата е влязла под асфалта и го е надигнала. Най-голямо количество валежи в днешния ден бе отчетено на Черни връх - 15 л/кв.м. В София са паднали 2 л/кв. м. дъжд, придружен с градушка. Валежи са отчетени на отделни места в Северна България, където количествата са по-ниски.\r\nОт НИМХ предупреждават, че горещото време продължава. Оранжев код за опасно високи температури е в сила за цялата страна и за 8 август. Прогнозират се опасни и особено опасни метеорологични явления. Съществува голяма вероятност за материални щети. Възможни са и човешки жертви. Високите температури могат да доведат до здравни проблеми за чувствителни и болни хора, възрастни и деца. Препоръчва се да се следят прогнозите и да се действа според съветите на властите. Съветват се хората да ходят със светли дрехи и шапки, да не се излизат в най-топлите часове на деня и винаги да носят вода със себе си. \r\nЗа вторник има екстремален индекс за пожароопасност е в сила за 7 области от страната - Видин, Благоевград, Хасково, Стара Загора, Сливен, Ямбол и Бургас. При тази степен на предупреждение са възможни бързо разпространяващи се много силни пожари с въвличане на дървесните корони. От НИМХ предупреждават, че пожарите са трудни за овладяване, като действията по погасяване са ограничени само по фланговете на пожара. Възможни са само индиректни действия, насочени срещу предните фронтове на пожарите. От МВР съобщават, че за последните три денонощия в страната са погасени над 630 пожара, над 80% от тях са в полски и горски територии и стърнища. В понеделник пожар възникна между селата Циклово и Вуково в община Бобошево. Огънят обхвана около 90 дка площ, от които 45 дка широколистна гора.", "date": "2017.08.07", "title": "Опасно време: Високи температури, гръмотевични бури и градушка (ОБЗОР)"}
{"url": "http://www.focus-news.net/news/2017/08/07/2423550/veliko-tarnovo-za-peta-poredna-godina-v-selo-natsovtsi-se-organizira-detski-praznik-vakantsiya-na-selo.html", "text": "За пета поредна година във великотърновското село Нацовци се организира детски празник „Ваканция на село“. Това съобщи за Радио „Фокус“ – Велико Търново Веселина Стойчева, кметски наместник на кметство Големани. Тази година децата ще рисуват върху асфалт и ще изпълнят стихотворение или песничка. Предвидена е беседа за правилата за безопасност на движението със служител на Районното полицейско управление във Велико Търново. Веселина Стойчева припомни, че детският празник се организира за пета поредна година. В първите две издания децата са рисували на асфалта, а в следващите две са се провели като забавления, организирани от парти агенция. Събитието се провежда с помощта на местни спонсори. Със средствата, осигурени тази година, ще бъдат закупени почерпка и подаръци за всяко едно дете, участвало в празника. Авторите на първите три най-добри рисунки на асфалт ще получат индивидуални подаръци, осигурени от Съюза на пивоварите в София и от Сдружение „Св. Иван Рилски“ – село Балван. „Стремим се да бъде забавно и интересно за децата, за да се включат с желание в нашия празник. Това са деца, които са на гости при баба и при дядо през лятната ваканция. Нашето село е със застаряващо население. Нямаме местни деца, но през лятото селото се изпълва с деца. Те знаят за празника и го очакват“, допълни Веселина Стойчева.\r\nНадежда КРЪСТЕВА", "date": "2017.08.07", "title": "Велико Търново: За пета поредна година в село Нацовци се организира детски празник „Ваканция на село“"}
{"url": "http://www.focus-news.net/news/2017/08/07/2423551/pazardzhik-shte-badat-predprieti-merki-za-reshavane-na-problema-s-vloshenoto-kachestvo-na-vodata-vav-velingradskoto-selo-draginovo.html", "text": "В село Драгиново започва подмяната на водопровода на две улици – „Бор” и „Калугерица”, каза за Радио „Фокус” – Пазарджик кметът на велинградското село Бисер Маджиров. Той уточни, че е направено допълнително водохващане. „На този етап нямаме проблеми относно количеството на водата, но имаме проблем с нейното качество. Самите водохващания са открити и при влошаване на метеорологичните условия и особено при дъждовно време водата става мътна. На този етап единственият ни проблем, свързан с водоподаването, е този”, коментира кметът. „Преди няколко дни в Драгиново дойде екип от проектанти, които ходиха на терен в местността, където са самите водохващания. Те направиха оглед на съоръженията, така че на място да се реши какво ще се прави. Предстои експертите да представят предложения за това какви мерки да се вземат за решаване на проблема с влошеното качество на водата”, допълни Маджиров.\r\nТеодора ДИМИТРОВА", "date": "2017.08.07", "title": "Пазарджик: Ще бъдат предприети мерки за решаване на проблема с влошеното качество на водата във велинградското село Драгиново"}
{"url": "http://www.focus-news.net/news/2017/08/07/2423552/ekathimerini-gratskite-vlasti-razsledvat-prichinata-za-pozhara-na-ostrov-kitera.html", "text": "В понеделник екип на противопожарните служби е  пристигнал в Китера, за да установи причината за унищожителния пожар, който бушува на гръцкия остров от петък, пише вестник Ekathimerini. \r\nСтихията е почти изцяло овладяна, след като погълна поне две хиляди хектара гори и обработваема земя. \r\nПо-рано се появи информация, че пламъците са започнали от хвърлена цигара пред болницата в западната част на острова. Тези сведения обаче не са потвърдени от властите.  Мария Динкова", "date": "2017.08.07", "title": "Ekathimerini: Гръцките власти разследват причината за пожара на остров Китера"}
{"url": "http://www.focus-news.net/news/2017/08/07/2423553/mariano-rahoy-madrid-podkrepya-sazdavaneto-na-obsht-byudzhet-na-evrozonata.html", "text": "Испания ще подкрепи създаването на общ бюджет и финансов министър на еврозоната по време на срещата на върха с Франция, Германия и Италия на 28 август, предава AFP. \r\n„Ние ще продължим да работим за задълбочаване на икономическия и монетарния съюз“, отбеляза в понеделник  министър-председателят на Испания Мариано Рахой след срещата си с крал Фелипе. \r\n„Испания подкрепя идеята за европейски финансов министър и европейски бюджет, което постепенно ще уеднакви стандарта на живот и богатството на всички европейски държави“, подчерта испанският премиер, който ще присъства на срещата на върха в Париж, организирана от френския президент Еманюел Макрон.  Мария Динкова", "date": "2017.08.07", "title": "Мариано Рахой: Мадрид подкрепя създаването на общ бюджет на еврозоната"}
{"url": "http://www.focus-news.net/news/2017/08/07/2423554/reuters-pone-22-dushi-sa-raneni-pri-eksploziya-v-pakistan.html", "text": "В понеделник поне 22 души са били ранени при експлозия в източния пакистански град Лахор, предава Reuters. \r\n„Бомба избухна в камион за плодове, при което 22 души пострадаха“, съобщиха местните власти. \r\nВсе още никоя групировка не е поела отговорност за атаката. \r\nМиналия месец при самоубийствено нападение, извършено от талибаните, поне 25 души бяха убити в Лахор, като много от загиналите бяха полицейски служители Мария Динкова", "date": "2017.08.07", "title": "Reuters: Поне 22 души са ранени при експлозия в Пакистан"}
{"url": "http://www.focus-news.net/news/2017/08/07/2423555/infotag-spored-bivshiya-prezident-na-rumaniya-obedinenieto-s-moldova-e-neizbezhno.html", "text": "Бившият президент на Румъния Траян Бъсеску е убеден, че обединяването на Молдова с Румъния е неизбежно, предава Infotag .\r\n„Нямам никакви съмнения в това, че обединението ще се случи в даден момент. То ще се случи, тъй като в края на краищата нито една историческа несправедливост не е останала непоправена“, подчерта Бъсеску пред румънския телевизионен канал В1. \r\nТой обаче призна, че „засега не съществуват условия за политическо гласуване, което да одобри обединяването на страните: нито под формата на референдум, нито в парламента“. Мария Динкова", "date": "2017.08.07", "title": "Infotag: Според бившия президент на Румъния обединението с Молдова е неизбежно"}
{"url": "http://www.focus-news.net/news/2017/08/07/2423556/kyustendil-likvidiran-e-pozharat-mezhdu-selata-vukovo-i-tsiklovo-obshtina-boboshevo.html", "text": "Ликвидиран е пожарът между селата Вуково и Циклово, Община Бобошево. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Пожарът е обхванал площ от над 100 дка, сухи треви и храсти. Огънят е навлязъл низово в малка площ широколистна гора, няма нанесени материални щети. Пожарът е гасен от екипи на районните служби „Пожарна безопасност и защита на населението” от Кюстендил, Дупница и Рила, както и екипи от Югозападно държавно предприятие.\r\nВенцеслав ИЛЧЕВ", "date": "2017.08.07", "title": "Кюстендил: Ликвидиран е пожарът между селата Вуково и Циклово, Община Бобошево"}
{"url": "http://www.focus-news.net/news/2017/08/07/2423557/predstoyashti-mezhdunarodni-sabitiya-za-8-avgustagentsiya-fokus.html", "text": "Министърът на външните работи на Италия Анджелино Алфонсо ще се срещне със специални представител на ООН за Либия Хасан Саламе. \r\n***  Следене на скандалната около заразените със силно токсичен инсектицид яйца.\r\n***  Лидерът на германските социалдемократи Мартин Шулц, основният съперник на канцлера Ангела Меркел в общите избори на 24 септември, ще проведе предизборна кампания в източната част на Германия. \r\n***  Президентът на Иран Хасан Рухани ще представи своите предложения за кабинет пред парламента, който има една седмица да обмисли решението си преди вота. \r\n***  В Кения ще се проведат президентски, парламентарни и местни избори.", "date": "2017.08.07", "title": "Предстоящи международни събития за 8 август/Агенция „Фокус“/:"}
{"url": "http://www.focus-news.net/news/2017/08/07/2423558/sport-anita-vlodarchik-specheli-zlatniya-medal-pri-hvarlyane-na-chuk.html", "text": "Полякинята Анита Влодарчик спечели златния медал при хвърляне на чук на Световното първенство по лека атлетика, което се провежда в Лондон. \r\nВлодарчик постигна най-добър резултат от 77, 90 метра. Второ място зае китайката Ван Чжън, а на трето място се класира полякинята Малвина Копрон. \r\nСветовното първенство по лека атлетика ще приключи на 13 август.", "date": "2017.08.07", "title": "Спорт: Анита Влодарчик спечели златния медал при хвърляне на чук"}
{"url": "http://www.focus-news.net/news/2017/08/07/2423492/the-new-york-times-ucheniyata-na-voyskite-na-sasht-v-balgariya-vrashtat-spomenite-za-studenata-voyna.html", "text": "След повече от 10 години, прекарани в борба с ислямския тероризъм в Ирак, Афганистан и по други точки на света, армията на САЩ се опитва да си припомни уроците от Студената война, за да се противопостави успешно на евентуални заплахи от Русия в Източна Европа, територия, която преди беше защитавана от Червената армия, пише The New York Times.\r\nПромените, които войската трябва да направи, за да се противопостави на новите заплахи са широкообхватни. Стотици подготвени за война в пустинята танкове и бойни машини трябва да бъдат пребоядисани в тъмнозелено, за да се смесват с европейския ландшафт. Войниците, които са свикнали да оперират от големи, сигурни бази в Ирак и Афганистан, сега трябва да се учат да използват камуфлажни мрежи, за да прикрият позициите си. Освен това, те трябва да се научат да се разпръсват в малки групи, за да избегнат засичането си от модерни разузнавателни дронове, които могат да насочват ракетни атаки срещу военния персонал или командните постове.\r\nАмериканските войски тук няма да имат неограничено право на пътуване през въздушното пространство, нито приоритетен достъп по земя, както беше в речните долини на Ирак и планинските вериги на Афганистан. В днешна Европа границите имат значение преди всичко във военно отношение. Например, наскоро конвой за доставки на американската армия, който пренасяше муниции от Германия към Румъния, беше задържан на границата на Австрия за няколко дни, заради ограничение за преминаването на военни конвои по време на натоварения трафик за лятната ваканция.\r\nУчението, което продължи 10 дни и привлече 25 хиляди американски и съюзнически военнослужещи, се проведе на територията на три държави бивши членки на Варшавския Пакт – Унгария, Румъния и България – показа как ново поколение от висши военни командващи тренира обновени тактики и стратегии за противодействие срещу Съветските войски, танкове и артилерия, включително нощни въздушни нападения от стотици парашутисти. Командващите работят с младежи, които до момента са се изправяли основно срещу терористи, с техните партизански тактики, в Близкия Изток и Югоизточна Азия.\r\nПревод и редакция:", "date": "2017.08.07", "title": "The New York Times: Ученията на войските на САЩ в България връщат спомените за Студената война"}
