{"url": "http://www.focus-news.net/news/2018/12/01/2597129/blagoevgrad-202-proverki-e-izvarshila-direktsiya-inspektsiya-po-truda-prez-oktomvri.html", "text": "202 проверки по спазване на разпоредбите на трудовото законодателство е извършила Дирекция „Инспекция по труда“ – Благоевград през октомври. Това каза пред  Радио „Фокус“ Пирин  Славянка Симитчийска, директор на Дирекция „Инспекция по труда“-Благоевград. По думите й от извършените проверки 77 са последващи, за да се установи дали са изпълнени предписанията, дадени при предходни проверки. Симитчийска уточни, че във връзка с постъпилите сигнали от граждани, са извършени 14 проверки. „Сигналите са свързани с неизплатени трудови възнаграждения и обезщетения за неизползван платен годишен отпуск и неоформена трудова книжка при прекратяване на трудовото правомощия“, допълни директорът. Славянка Симитчийска каза още, че по време на проверките са констатирани 927 нарушения, от които 564 са свързани с нарушения на здравословните и безопасни условия на труд. \r\nДенис НИКИФОРОВ", "date": "2018.12.01", "title": "Благоевград: 202 проверки е извършила Дирекция „Инспекция по труда\"  през октомври"}
{"url": "http://www.focus-news.net/news/2018/12/01/2597125/vladimir-dimitrov-predsedatel-na-sdruzhenie-zelena-strandzha-horata-tryabva-da-imat-predvid-che-prez-zimata-v-planinata-usloviyata-sa-dosta-po-tezhki.html", "text": "Хората трябва да имат предвид, че през зимата в планината условията са доста по-тежки. Това каза за  Радио „Фокус“ – Бургас  председателят на сдружение „Зелена Странджа“ Владимир Димитров. По думите му условията в планината през зимата нямат нищо общо с летния сезон, защото през зимата физическата подготовка и екипировката са от изключително значение. Той добави, че през зимата метеорологичните условия са много по-сурови и много по-бързо се променят. „Могат да настъпят сериозни изненади за туристите в планината“, посочи още Димитров. Той заяви, че в България има високи планини и въпреки че не са едни от най-високите, зимните условия са достатъчно сурови, за да се получат измръзвания. „Има и лавинна опасност в откритите части, изисква се наистина една по-сериозна подготовка и дългогодишен опит. Човек не трябва да тръгва сам, трябва да знае къде отива и как да се облече, какво да носи“, допълни още Владимир Димитров. \r\nМария КУРТЕВА", "date": "2018.12.01", "title": "Владимир Димитров, председател на сдружение „Зелена Странджа“: Хората трябва да имат предвид, че през зимата в планината условията са доста по-тежки"}
{"url": "http://www.focus-news.net/news/2018/12/01/2597123/nimh-utre-shte-e-studeno-s-minimalni-temperaturi-predimno-mezhdu-minus-11-i-minus-6.html", "text": "През нощта ще е предимно ясно и почти тихо, с разкъсана висока облачност. Ще е студено с минимални температури предимно между минус 11° и  минус 6°. В сутрешните часове на места по поречието на Дунав ще има ниска слоеста облачност или мъгла. През деня над страната ще бъде предимно слънчево. Максималните температури в Северна България ще са между минус 3° и 2°, докато в Южна ще са предимно между 3° и 8°. Това съобщи за  Агенция „Фокус”  дежурният синоптик от НИМХ Мартин Славчев. Атмосферното налягане ще остане по-високо от средното за месеца.         \r\nПо Черноморието ще е предимно слънчево и почти тихо. Максимални температури - между 0° и 4°. Температурата на морската вода е 9-11°. Вълнението на морето ще бъде 1-2 бала. \r\nВ планините ще е подходящо за туризъм, ще бъде предимно слънчево. Ще духа умерен, по високите и открити части временно до силен югозападен вятър. Максимална температура на 1200 метра - около 5°, на 2000 метра – около минус 2°. \r\nОт понеделник до сряда съществени валежи не се очакват. През първите два дни от юг-югозапад ще се затопля, повече в планините и планинските райони. Облачността ще се увеличи и през втория ден на отделни места ще превали слаб дъжд. В западната и централната част на Дунавската равнина ниската облачност ще се задържи и там дневните температури все още ще остават отрицателни, а и минималните ще са предимно между минус 10° и минус 5°. През нощта срещу сряда там са възможни поледици. В сряда вятърът временно ще е от северозапад, слаб, в Дунавската равнина до умерен. На места в страната ще превали слаб дъжд, в планините – слаб сняг. Дневните температури вече навсякъде ще са положителни, в повечето места между 6° и 11°. Преобладаващите минимални ще са между минус 2° и 3°.", "date": "2018.12.01", "title": "НИМХ: Утре ще е студено с минимални температури предимно между минус 11° и минус 6°"}
{"url": "http://www.focus-news.net/news/2018/12/01/2597127/sofiya-vazstanoveno-e-dvizhenieto-po-pat-i-8-kalotina-sofiya-v-rayona-na-grad-slivnitsa.html", "text": "Възстановено е движението по път I-8 Калотина - София в района на град Сливница. Това съобщиха от пресцентъра на  Агенция \"Пътна инфраструктура\" (АПИ).", "date": "2018.12.01", "title": "София: Възстановено е движението по път I-8 Калотина - София в района на град Сливница"}
{"url": "http://www.focus-news.net/news/2018/12/01/2597126/afp-vav-frantsiya-sa-protestirali-okolo-75-hilyadi-dushi.html", "text": "Около 75 хиляди души са протестирали във Франция, съобщиха от френското вътрешно министерство, цитирани от  AFP . \r\nТези данни са към 15 часа местно време (16 часа българско време). Според Министерството това е далеч по-малко от преброените 282 хиляди на 17 ноември и дори по-малко от тези 106 хиляди, които са протестирали миналата събота.  Юлиян Марков", "date": "2018.12.01", "title": "AFP:  Във Франция са протестирали около 75 хиляди души"}
{"url": "http://www.focus-news.net/news/2018/12/01/2597153/interfaks-putin-razkaza-za-sreshtata-s-tramp-v-ramkite-na-g20.html", "text": "Президентът на Руската федерация Владимир Путин съобщи, че е разговарял „на крак“ с президентът на САЩ Доналд Тръмп. \r\n„Доналд Тръмп е човек с характер и много опит. Що се отнася до сривът на предварителните договорености за срещата, преди всичко искам да кажа, че инициативата идва от американска страна. След провалената среща в Париж, не желаех да развалям планирания работен график в рамките на мероприятията, свързани със 100-годишнината от краят на Първата Световна война, за да не създавам проблем на домакините“, обяви Путин на пресконференция по време на срещата на Г20. \r\n„Пристигнахме в Буенос Айрес. Но видяхте, за съжаление, че се сблъскахме с тази провокация в Черно море. Поради тези съображения американската страна счете за целесъобразно срещата да не се проведе“, заяви Путин. \r\n„Въпреки това, както всички общуват „на крак“, така и ние с президента Тръмп поговорихме накратко“, добави руският президент. \r\n„Аз отговорих на неговите въпроси, свързани с инцидентът в Черно море. Той има своята позиция по въпросът и проблемът, аз – моята. Всеки остана на своето мнение. Във всеки случай го информирах за нашата гледна точка относно този инцидент“, заяви Владимир Путин. Той отбеляза, че Г20 спокойно реагирала на Керченският инцидент, който той отново нарече планирана провокация. \r\nПрезидентът на Русия изрази надежда, че срещата с президентът на САЩ Доналд Тръмп рано или късно ще се състои. \r\n„Надявам се, че тази среща все пак ще се състои, когато американската страна е готова за това“, заяви Путин на пресконференцията в Буенос Айрес.  Превод и редакция: Калоян Пенков", "date": "2018.12.01", "title": "Интерфакс: Путин разказа за срещата с Тръмп в рамките на Г20"}
{"url": "http://www.focus-news.net/news/2018/12/01/2597132/predstoyashti-mezhdunarodni-sabitiya-na-2-dekemvri-2018-agentsiya-fokus.html", "text": "*** Конференция на  страните по Рамковата конвенция на Обединените нации по изменение на климата (UNFCCC) \r\n*** Протести на опозицията срещу резултатите от президентските избори \r\n*** Регионални избори в Андалусия – първите след идване на власт на социалистите \r\n*** Протест преди старта на Конференцията в Катовице \r\n*** Държавният секретар на САЩ се среща с външния министър на Мексико Марсело Ебард \r\n*** Кайро.  Бившият президент на Египет Хосни Мубарак ще свидетелства в процес за потушаване на протестите през 2011 година \r\n*** Японският премиер Шиндзо Абе ще посети Уругвай", "date": "2018.12.01", "title": "Предстоящи международни събития на 2 декември 2018 (Агенция \"Фокус\")"}
{"url": "http://www.focus-news.net/news/2018/12/01/2597131/plovdiv-razvitieto-na-priyatelskite-otnosheniya-obsadi-kmetat-grada-s-kitayska-delegatsiya-ot-dzhinhua.html", "text": "Развитието на приятелските отношения и възможностите за културно и икономическо сътрудничество между Пловдив и Община Джинхуа обсъдиха кметът на Пловдив инж. Иван Тотев и високопоставена делегация от китайския град. Това съобщиха за  Радио „Фокус“- Пловдив  от  общината . \r\n„Пловдив е прагматичен град и връзките ни могат да прераснат в сътрудничество и подкрепа с още китайски партньори. В началото на следващата година ще открием 4 информационни центъра на различни места в партньорство с Министерството на туризма. Едно от тези места е град Ию, от където делегация е била на посещение“, каза Иван Тотев по време на официалната визита. \r\nПред кмета гостите разказаха накратко за град Джинхуа, който е са население от 5,5 милиона души и е сред 4-те най-големи мегаполиса в Китай. Освен богатото културно наследство, което е открито за 100 милиона туристи всяка година, всеки ден от града тръгват 225 високоскоростни влака за различни провинции на страната. В общо 29 индустриални бази се поддържа високо ниво на дигитална техника, икономика и високоинтелигентни технологии,  автомобилостроене. Градът е на трето място в света по производство на хардуерни стоки.„Джинхуа и Пловдив имат много общи черти, като желанието ни е да проучим възможностите за бъдещо културно, научно и образователно сътрудничество и повишаване на търговския обмен. \r\nКметът Иван Тотев не поспусна да отбележи, че в последните години Пловдив е най-индустриалният град  с най-много чуждестранни инвестиции. Той даде пример със световно известни фирми, които са създали най-големите заводи в региона и реализират продукция освен в България, Балканския полуостров, но и в Африка. \r\nПо време на срещата присъстваше и собственик на фирма за производство на метални рафтове, разположена на площ от 100 хиляди квадратни метра. \r\n„Политиците създават мостовете, а бизнесът е този, който минава по тях“, посочи Иван Тотев и заяви готовност за по-задълбочено двустранно сътрудничество. \r\nВ края на разговорите участниците в срещата се договориха за допълнителни срещи и контакти за реализиране на търговски отношения.", "date": "2018.12.01", "title": "Пловдив: Развитието на приятелските отношения обсъди кметът града с китайска делегация от Джинхуа"}
{"url": "http://www.focus-news.net/news/2018/12/01/2597133/pazardzhik-povecheto-sotsialno-slabi-hora-prez-zimniya-sezon-v-selo-ivaylo-se-otoplyavat-na-tok.html", "text": "Повечето социално слаби хора през зимния сезон в село Ивайло се отопляват на ток, каза за  Радио „Фокус“-Пазарджик  Милчо Донгов, кмет на населеното място. По думите му не всички , които са социално слаби са регистрирани, като такива. „Работим и по програмата „топъл обяд“ и осигуряваме храна на тези ,за които знаем, че се нуждаят от помощ. С тази програма изхранваме 26 човека в селото. Има много самотни хора и такива, които трудно се обслужват сами и ние от кметството помагаме с всичко необходимо съвместно с БЧК-Пазарджик. Заедно осигуряваме около 60 кг. хранителни продукти за 160 човека не само по празниците, а целогодишно, като продуктите се раздават срещу лична карта и подпис“, каза Донгов. \r\nРадослава МУРДЖЕВА", "date": "2018.12.01", "title": "Пазарджик: Повечето социално слаби хора през зимния сезон в село Ивайло се отопляват на ток"}
{"url": "http://www.focus-news.net/news/2018/12/01/2597128/korea-herald-donald-tramp-e-potvardil-predstoyashta-vtora-sreshta-s-kim-chen-un.html", "text": "Американският президент Доналд Тръмп потвърди отново ангажимента си към втората среща на върха със севернокорейския лидер Ким Чен-ун, като същевременно предлага благословията си за планираното пътуване на Ким в Сеул, по време на среща с южнокорейския президент Мун Джей-ин, пише корейското издание  Korea Herald . \r\nНа двустранна среща на високо равнище с президента на Южна Корея Мун Джей-ин, президентът на САЩ отбеляза, че посещението на Ким в Сеул може да създаде нов импулс за усилията да се денуклеаризира Северна Корея и да се установи мир на Корейския полуостров. \r\n\"Като потвърди ангажимента си за провеждане на втора среща на върха Северна Корея в САЩ в началото на следващата година, президентът Тръмп помоли Южна Корея и САЩ да си сътрудничат тясно, така че следващата среща на върха ще бъде друг исторически момент в процеса на премахване на ядреното оръжие на Корейския полуостров\" , заяви прессекретаррят на южнокорейския президент, Йон Юн-чан, като съобщи за  срещата на върха в кулоарите на заседанието на Г-20.  Юлиян Марков", "date": "2018.12.01", "title": "Korea Herald: Доналд Тръмп е потвърдил предстояща втора среща с Ким Чен-ун"}
{"url": "http://www.focus-news.net/news/2018/12/01/2597134/ot-ponedelnik-uslugite-na-ministerstvoto-na-turizma-shte-sa-dostapni-s-edin-klik-ili-pokazvane-na-litseto-prez-smart-telefon-obzor.html", "text": "Всички регистрационни услуги, които Министерството на туризма предоставя по Закона за туризма ще са достъпни с един клик и през смарт телефон от понеделник. Квалифицираният електронен подпис вече освен по класическия начин с ПИН ще се поставя и чрез лицево разпознаване. Всичко това става възможно, след като за Министерството е разработена специална платформа за електронни услуги. Платформата представи министърът на туризма Николина Ангелкова. Тя уточни, че по този начин искания за издаване на всичките видове разрешения и услуги на ведомството ще могат да се изпращат 24 часа в денонощието 7 дни в седмицата и от всички краища на света. Министър Ангелкова допълни, че за да се използва платформата е нужна предварителна регистрация, която отнема около минута, след което заявлението ще се подава за приблизително 15 секунди.  \r\nНиколина Ангелкова уточни, че Министерство на туризма е първата държавна администрация, която предоставя тази тип електронни услуги у нас. „Пионери сме и в ЕС, където предстои подобна платформа да се въведе от министерство на дигитализацията на Австрия“, каза още тя.   \r\nМинистърът допълни, че се предвижда квалифицираният електронен подпис за ползвателите на услуги във ведомството да е безплатен в първата година след пускането на платформата. По думите й след това потребителите ще имат възможност за 5 безплатни електронни подписа годишно, а след изчерпване и на тази възможност месечният абонамент ще струва 2 лв. Ангелкова допълни, че  той може да бъде прекратяван и подновяван по всяко време и гражданите и бизнесът няма да бъдат задължавани да поддържат непрекъснат абонамент. Министърът поясни че тази платформа е била разработена само за 4 месеца, като изцяло са спазени всички изисквания на законодателството и нормите на GDPR, а защитата на всички лични данни е изцяло гарантирана.  \r\nПроф. Георги Димитров, представител на фирмата - доставчик на удостоверителни услуги „Евротръст”, която е автор на платформата, допълни, че тя е разработена спрямо всички законодателни изисквания, освен това е много лесна за използване. Той представи подробно начина за регистрация и ползване на услугите и уточни, че след като посочим каква услуга искаме да ползваме и се идентифицираме с ЕГН, телефон или имейл адрес всички необходими данни се проверяват и попълват автоматично в заявлението. Проф. Димитров уточни, че при създаването на регистрацията през камерата на телефона при лицевото разпознаване се анализират 84 точки на лицето, за да се гарантира самоличността. \r\nПо думите му новата платформа ще улесни значително достъпа  на гражданите и бизнеса до услугите на министерството, защото няма да се съобразяват с работното време на ведомството и от всяка точка на света. Той посочи, че проектът изключително много оптимизира работата на администрацията, а заявленията ще започват да се обработват веднага след подаването им, като това спестява хиляди часове работно време на хората, а дори и съпоставено с минималната часова надница, финансовият ефект ще е сериозен. Проф Димитров уточни, че до края на месеца електронните услуги на Министерство на туризма ще могат да се ползват от потребители във всички държави членки на ЕС.", "date": "2018.12.01", "title": "От понеделник услугите на Министерството на туризма ще са достъпни с един клик или показване на лицето през смарт телефон (ОБЗОР)"}
{"url": "http://www.focus-news.net/news/2018/12/01/2597135/shumen-ravnishteto-na-bezrabotitsa-v-oblastta-prez-oktomvri-e-96.html", "text": "Равнището на безработица в Шуменска област през октомври е 9,6%. Това съобщиха от  Регионалната служба по заетостта- Варна . Броят на регистрираните безработни в бюрата по труда от областта към  e 7318. В град Шумен броят на регистрираните безработни през месеца е 1464, при 1364 през септември. Равнището на безработица в града e 3,2%, с 0,2 процентни пункта по-високо спрямо предходния месец. До 14 декемвривключително се приемат заявки от работодателипо проект “Обучения и заетост за младите хора” Компонент ІІ и „Обучения и заетост” Компонент ІІ на ОП „РЧР”.", "date": "2018.12.01", "title": "Шумен: Равнището на безработица в областта през октомври е 9,6%"}
{"url": "http://www.focus-news.net/news/2018/12/01/2597124/the-times-of-israel-pochina-prezidentat-koyto-se-radvashe-na-nay-malko-odobrenie-sred-evreyskata-obshtnost-v-sasht-no-i-koyto-tiho-e-pomognal-na-hilyadi-evrei.html", "text": "Джордж Хърбърт Уокър Буш, единственият президент, чиято публична борба с еврейските лидери заемаше водещите новинарски заглавия и в същото време неговите частни интервенции помогнаха на десетки хиляди евреи да избягат от опасност и да отидат в Изарел, почина, пише електронното англоезично издание  The Times of Israel . \r\nНеуспеха при изборите през 1992 година  за преизбиране на Буш отбеляза най-ниската точка в отношенията между републиканците и еврейската общност. Буш получи само 11% от еврейския вот в тези избори, една трета от това, което той събра четири години по-рано при победата си през 1988 г. над Майкъл Дукакис. \r\nБуш се нарече \"един самотен човек\", борещ се с \"хиляди лобисти на Хълма (Капитолия – бел.ред.)\". Еврейските лидери видяха, че про-израелската общност е обладана от сила, която е зловеща и способна да отстрани лидера на свободния свят като го нарече антисемит.  \r\nНо това едва ли беше цялата история. По-малко помнят как, като вицепрезидента на Роналд Рейгън, Буш тихо помогна да организират някои от ключовите моменти в усилието да бъдат изведени евреите от бившия Съветски съюз, Етиопия и Сирия.  Юлиян Марков", "date": "2018.12.01", "title": "The Times of Israel: Почина президентът, който се радваше на най-малко одобрение сред еврейската общност в САЩ, но и който тихо е помогнал на хиляди евреи"}
{"url": "http://www.focus-news.net/news/2018/12/01/2597130/thousands-march-in-germany-calling-for-end-to-coal-power.html", "text": "Президентът на Русия Владимир Путин обърна внимание на двете важни теми в днешния му разговор с турския президент Реджеп Тайип Ердоган в рамките на форума на Г-20 в Аржентина, пише  турският вестник „Джумхуриет” . \r\nПутин е изразил „голяма благодарност” на Ердоган заради „неговата чувствителност” на тема Сирия. „ След последната ни среща в Истанбул, благодаря за това, че се изработват решения по въпроси, които трябваше вече да бъдат разрешени. … Турция още веднъж потвърди своята независимост в областта на външната политика и надеждността си като партньор. … Преди всичко, този проект (морският участък на „Турски поток”) има голям принос за осигуряване на нашите национални икономики и енергийната ни сигурност. Това не се отнася само до нас; това ще стане валидно в рамките на цяла Европа. … Има доста постоянно увеличение на търговските ни връзки.  Видяхме го както миналата, така и тази година. Считам сегашната ни среща като индикатор за ползотворното ни сътрудничество. Отбелязваме много важен напредък в  това наше сътрудничество. След срещата ни в Истанбул продължаваме да получаваме много приятни сигнали и послания за този напредък.”,декларира Путин, цитиран от „Джумхуриет”.  Георги Димов", "date": "2018.12.01", "title": "Джумхуриет”: Путин след срещата с Ердоган: Чувствителност по темата Сирия и голям принос на „Турски поток” за националните икономики и енергийната сигурност"}
{"url": "http://www.focus-news.net/news/2018/12/01/2597137/smolyan-hudozhnitsite-zhivka-kisyova-rumen-naydenov-i-stefan-danchev-otkrivat-savmestna-izlozhba-na-3-dekemvri-v-grada.html", "text": "Съвместна изложба живопис представят художниците Живка Кисьова, Румен Найденов и Стефан Данчев, която ще бъде открита на 3 декември от 18:00 часа в зала „Петър Стайков на Клуба на дейците на културата, на бул. „България” 43. Това съобщиха от  Клуба. \r\nВ колекцията са включени 35 платна – пейзажи, портрети, натюрморти, композиции от Родопите, страната и чужбина. Проявата на тримата утвърдени смолянски живописци, е последна от този род в КДК за тази година, преди откриването на традиционната Коледна изложба на 19 декември, в която по правило участват всички местни членове на СБХ, на Групата на художниците и любители с доказан талант.", "date": "2018.12.01", "title": "Смолян: Художниците Живка Кисьова, Румен Найденов и Стефан Данчев откриват съвместна изложба на 3 декември в града"}
{"url": "http://www.focus-news.net/news/2018/12/01/2596912/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Ако Украйна е имала право да се отдели от Русия, тогава защо Крим, Донецк и Луганск да нямат право да се отделят от Украйна? Имат ли право Южна Осетия и Абхазия да се отделят от Грузия, след като тя се е отделила от Русия? Това са въпросите, от чиито отговори се интересува американският политик и публицист Патрик Бюкенън в статия за списанието  The American Conservative .  Агенция \"Фокус\" представя превод на статията без редакторска намеса, с уточнението, че публикуваните на страницата материали не отразяват позицията на нашата редакция.  \r\nПреди отпътуването си за Буенос Айрес за форума на върха на Г-20, президентът на САЩ Доналд Тръмп отмени планираната си среща с Владимир Путин с аргумента, че руски военни за превзели и задържали три украински плавателни съда и екипажите им, общо 24 моряка.  \r\nНо нима Путин е този, който провокира неделното стълкновение в района на Керченския пролив, който съединява Черно и Азовско море? Или провокатор бе украинският президент Петро Порошенко? Ще повторим. Но първо малко история.  \r\nПрез 2014 г., когато проруският режим в Киев бе свален в резултат на преврат  и с помощта на САЩ бе създаден пронатовски режим, Путин отдели от Украйна и присъедини към Русия Кримския полуостров, където от векове насам е базиран Руският Черноморски флот. \r\nСлед като си възвърна Крим, Русия заема двата бряга на Керченския пролив. И тази година тя завърши изграждането на 19-километров мост над протока. Путин бе първият, който мина по него, карайки камион.  \r\nАзовско море по същество се превърна в руско езеро, подходите към което се контролират от Москва, така както Турция контролира влизането в Черно море. \r\nДокато светът отказваше да признае новите реалности, Русия започна да въвежда свои собствени правила за преминаване на кораби през Керченския проток. По-специално, тя заяви, че за да получи разрешение за влизане в района, корабът трябва да я уведоми за това в рамките на 48 часа. Украински кораби, включително бойни, също трябва да уведомяват руските власти, преди да преминат под Кримския мост в Азовско море, за да достигнат до голямото пристанище на Мариупол. \r\nВ неделя два украински артилерийски кораби и влекач, които излязоха от Одеса в Западна Украйна, навлязоха в териториалните води край бреговете на Крим и полуостров Керч, които сега Русия смята за свои. Тяхната дестинация бе Мариупол. \r\nУкраинските кораби не се подчиниха на заповедите на руснаците да спрат. Руски военни плавателни съдове откриха огън срещу тях и удариха влекача. Трима украински моряци бяха ранени. Членовете на екипажа бяха задържани. \r\nОтказът на Русия да освободи моряците стана основание за президента Тръмп да отмени срещата с Путин. \r\nМосква твърди, че Украйна е нарушила новите правила за транзит, които Киев е спазвал по-рано, за да провокира инцидента. Путин от своя страна се опита да облекчи ситуацията, като заяви, че това е „граничен инцидент и нищо повече\". \r\n„Инцидентът в Черно море е провокация, организирана от сегашното правителство. Мисля, че в навечерието на президентските избори в Украйна през март следващата година... когато, рейтингите на [Порошенко] падат... той трябваше да направи нещо\". \r\nМаксим Еристави, който работи в Атлантическия съвет, изглежда е съгласен с това: „Порошенко иска да направи начален пробив за предизборната си кампания. Той играе с картата на главния командир, появява се навсякъде в униформа, опитвайки се да създаде впечатлението, че всичко е под контрол\". \r\nОбаче нашият (американският – бел.р.) представител в ООН Ники Хейли обвини Русия в „незаконни действия\" срещу украинските кораби  и заяви, че това е „дръзко действие, което международната общност никога няма да приеме\". \r\nНашите интервенционисти предсказуемо изпищяха за за руска „агресия\" и настояха САЩ да подкрепят своя украински съюзник, като му изпратят военна помощ. Защо заповедта на Порошенко да изпрати бойни кораби до Азовско море, в която той пренебрегна руските правила за преминаване на пролива, е провокация? \r\nПонеже Порошенко, чиито военни кораби вече са преминали многократно през Керченския проток, не може да не е знаел, че рискува много, защото Русия може да окаже съпротива. \r\nЗащо Порошенко провокира руснаците? \r\nПоказателите за подкрепата му от страна на избирателите значително намаляха и Порошенко разбира, че ако не направи нещо грандиозно и сензационно, неговата партия няма да има почти никакъв шанс на изборите през март. \r\nНепосредствено след сблъсъка в пролива Порошенко въведе военно положение във всички области, граничещи с Русия и Черно море, и заяви, че Москва може да нахлуе в страната. Поради тази причина поиска от Запада да въведе нови санкции срещу Русия и призова САЩ да действат заедно с него. \r\nНякои представители на Запада искат да се противопоставят на Путин още по-решително. \r\nАдриан Каратницки от Атлантическия съвет ни призовава да укрепим американското военно присъствие в Черно море, да разположим противоракетни и противокорабни ракети в Украйна, да затегнем антируски санкции, да заплашим Русия с изключване от системата SWIFT на международните банкови сметки и да окажем натиск върху Европа, така че да отмени изграждането на тръбопроводите „Северен поток 2\"  и „Южен поток\". \r\nНо тук възниква още един въпрос. Нима контролът върху Керченския проток е наша работа? Как се отнасяме към тази кавга и защо американски стратези искат да подадем искове към Русия за Кримския полуостров, където се намира дворецът Ливадия, който стана последната лятна резиденция на цар Николай II? Ако Украйна през 1991 г. има право да се отдели от Русия, тогава защо Крим, Донецк и Луганск да нямат право да се отделят от Украйна? \r\nЗащо да си позволим да бъдем въвлечени в конфликтите на други държави, като започнем с въпроса кой е „собственик“ на островите в Южнокитайско море, кой трябва да притежава Курилите и завършим с този дали Приднестровието има право да се отдели от Молдова, а Южна Осетия и Абхазия от Грузия, след като Грузия се отдели от Русия? \r\nКакво се интересува американският народ от тези региони? Наистина ли сме готови да поемем такъв риск като война с Русия или Китай за правото да притежаваме тези територии? \r\n***  За първи път от десетилетие насам от Южна Корея потегли влак с крайна дестинация северния съсед на страната, отбелязва вестник  Korea Herald . \r\nДвете страни започнаха 18-дневно съвместно проучване на трансграничните железопътни линии, първата стъпка към модернизиране и свързване на железниците на Южна и Северна Корея.  \r\nЮжнокорейски влак с шест вагона отпътува от Сеул  около 9:05 часа (местно време) за гара Панмун в Северна Корея, близо до границата между двете страни, за да извърши проучването, което бе забавено поради загрижеността на САЩ за евентуални нарушения на санкциите. \r\nВлакът, в който пътуват десетки чиновници и инженери от двете Кореи, ще инспектира 1200 километра железопътна линия в източната и западната част на Северна Корея. Длъжностните лица ще живеят и работят във влака, докато трае проучването.  \r\n„Южна и Северна Корея ще успеят заедно и ще постигнат мир на Корейския полуостров, като свържат железопътните линии\", увери министърът на обединението Чо Минг-гион на церемония по изпращането на изследователския екип. \r\n***  Министерството на правосъдието на Турция най-накрая се задейства по болезнения казус за освобождаването от затвора на Селяхаттин Демирташ - бивш съпредседател на легалната кюрдска парламентарно представена Демократическа партия на народите (ДПН), пише вестник „Джумхуриет”. Министерството е изпратило категоричното решение на Европейския съд по правата на човека (ЕСПЧ) за превод на 19-ти състав на Съда за тежки престъпления в Анкара. \r\nПо този повод един от адвокатите на Селяхаттин Демирташ  - Махсуни Караман,  напомня, че още в деня на решението на ЕСПЧ е поискал довереникът му веднага да пуснат на свобода. Сега обаче ще се изчаква превода на това решение, разпоредено вчера от правосъдното министерство. Според адвоката, това следва да стане моментално, съгласно чл. 46 от Европейската конвенция за защита на правата на човека и основните свободи (ЕСЗПЧОС), както и чл. 90/5 от самата турска Конституция, посочва още „Джумхуриет”. \r\n***  Турция няма да затвори Босфора за руски кораби, не само защото подобен ход няма да бъде изгоден, но и защото Украйна няма какво да предложи на Анкара в замяна, признава Илия Куса в статия за електронното издание на киевския ежедневник  „Корреспондент“ . \r\n„Какво може да даде Украйна на Турция, за да реши само за миг да разтрогне своя съюз с Русия, който възстановява повече от две години?“, е реторичният въпрос на автора към читателите.  \r\nТурция действа въз основа на интересите си, а съюзът с Руската федерация в момента е начин за Анкара да реализира своите интереси едновременно в няколко посоки - от ядрената енергетика и развитието на хидравличните структури, до кюрдския въпрос и конфронтацията със САЩ.  \r\n„В кой от тези проекти Украйна може да замени Руската федерация или да предложи нещо в замяна? Въпросът е реторичен. Така че всички тези призиви, без конкретизиране и стратегия, може да се разглеждат само като глупости и пиар кампания, насочени към вътрешна аудитория в страната“, е заключението на Куса.  \r\n„Такива силни изявления, лишени от съдържание, както и от цялото ни семантично пространство, само вредят и допълнително укрепват в умовете на хората илюзията за паралелна реалност, в която съществува Украйна“, предупреждава авторът. \r\n***", "date": "2018.12.01", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/01/2596913/predstoyashti-sabitiya-v-stranata-za-1-dekemvri-agentsiya-fokus.html", "text": "От 13.00 часа в залата на Министерството на туризма ще се състои брифинг, на който министърът на туризма Николина Ангелкова ще представи изцяло нов тип съвременни електронни административни услуги.  \r\n*** \r\nОт 10.00 часа в салона на „Позитано“ № 20 ще се проведе 4-тото заседание на XIII-ата Конференция на Софийската градска организация на БСП. \r\n*** \r\nОт 10.00 до 14.00 часа на бул. „Княгиня Мария Луиза“ ще се състои събитие под мотото „Узнай своя статус“, на което всички граждани и гости на София ще имат възможност да получат анонимно и безплатно изследване и консултиране за ХИВ в специален мобилен медицински кабинет. \r\n*** \r\nОт 10.00 часа в Мраморната зала на Руския културно-информационен център ще бъде открита фотоизложбата „Царствените страстотерпци. По повод 100 години от мъченическата кончина\". От 11.00 часа в Малката зала на Центъра ще се проведе научно-богословска конференция на тема: „Руската голгота: страстотерпци, новомъченици и изгнанници”. \r\n*** \r\nОт 11.00 часа в зала „Витоша“ на Интер Експо Център ще се проведе официална церемония по връчване на Годишните награди за сезон 2018 на Българската федерация по автомобилен спорт.  \r\n*** \r\nОт 13.30 часа в НДК ще бъде открито шестото издание на Balkan Rakia & Spirits Fest.  \r\n*** \r\nОт 14.00 до 18.00 часа в подлеза на метростанция „Сердика“ доброволците на БМЧК - София ще проведат информационна кампания с игри и викторини, ще раздават червени панделки и брошури \r\n*** \r\nОт 17.00 часа в Sofia Event Center ще се състои церемония, на която с наградите „Златен пояс“ ще бъдат отличени най-добрите бойци за 2018 г.  \r\n*** \r\nОт 17.30 часа в Мраморното фоайе на НДК ще се проведе церемонията по връчване на наградите „Рицар на четката”. \r\n*** \r\nОт 18.00 часа в театър „Азарян“ ще се състои спектакълът „Апарт“.  \r\n*** \r\nОт 18.00 часа в кино „Люмиер Лидл“ ще се състои извънредна прожекция на българския филм „Далеч от брега“.  \r\n*** \r\nОт 19.00 часа в зала 1 на НДК ще се проведе концерт на оркестър Strauss Capelle Wien.  \r\n*** \r\nОт 20.00 часа в зала 3 на НДК ще се състои благотворителен бал.  \r\n*** \r\nОт 11.30 часа в БХГ „Петко Задгорски\" ще се проведе камерен концерт-матине „Солени коси“.  \r\n*** \r\nОт 18.00 часа в Дом на Нефтохимика бургаски изпълнители и танцови формации ще се включат в благотворителния концерт в подкрепа на Иван Михайлов от Бургас, който страда от остра миеломоноцитна левкемия.  \r\n*** \r\nВ 10.00 часа в Учебно-спортния комплекс на Варненския свободен университет „Черноризец Храбър“ ще започне обучението в магистърската програма „Кръгова икономика“.  В 11.00 часа е планиран брифинг за медиите с участието на чуждестранни лектори.  \r\n*** \r\nОт 10.00 часа до 17.00 часа в Клуб по политически науки-Варна ще се проведе двудневно обучение за гражданско образование, предназначени за младежи от града между 16 и 25 г.  \r\n***  \r\nОт 10.00 часа в парк „Дружба“ ще се проведат  Масови безплатни тренировки – Есен 2018. \r\n***  \r\nОт 11.00 часа в  Читалище „Искра“ Театър „Весел“ представя: „Малката кибритопродавачка“ – детски спектакъл.  \r\n***  \r\nОт 20.00 часа в Клуб 7 Представяне на играта „Дарплей“.   \r\n***  \r\nОт 08.00 часа в спортна зала „Никола Петров” ще се проведе турнир по хандбал за момчета 12 г. „Купа Горна Оряховица”, организиран от ХК „Раховец 2008” гр. Горна Оряховица.   \r\n*** \r\nОт 10.30 часа в Куклена зала на ДКТ ще се играе „Безтегловната принсеца“ по Джордж Макдоналд.  \r\n*** \r\nОт 08.00 часа  в спортна зала „Никола Петров“ ще се проведе турнир по хандбал „Купа Горна Оряховица“ за момчета – 12 г. \r\n*** \r\nПрез целия ден в НЧ „Романодром - 2002“ ще бъдат раздавани информационни материали по повод Световния ден за борба срещу ХИВ/СПИН.  \r\n*** \r\nВ 15.30 часа ще бъдат поднесени цветя пред паметника на композитора Петко Стайнов в двора на едноименната гимназия.  \r\n*** \r\nОт 11.00 часа в залата на читалище „Братство” ще се проведе Общинска конференция на БСП - Кюстендил. \r\n*** \r\nВ 15.30 часа от Централна поща ще стартира мирно шествие в знак на съпричастност към хората, живеещи с ХИВ. Шествието се организира от БМЧК.  \r\n*** \r\nОт 14.00 часа в изложбена зала на ул. „Лубор Байер” ще бъде открита изложбата на Трети национален конкурс за рисунка \"Моят празник\", организиран от Центъра за подкрепа за личностно развитие (ЦПЛР) към Община Стара Загора.", "date": "2018.12.01", "title": "Предстоящи събития в страната за 1 декември (Агенция „Фокус“)"}
{"url": "http://www.focus-news.net/news/2018/12/01/2597138/interfaks-merkel-obsadi-s-donald-tramp-intsidenta-v-kerchenskiya-proliv.html", "text": "Канцлерът на Германия Ангела Меркел обсъди с президентът на САЩ Доналд Тръмп ситуацията в Керченският пролив, съобщи официалния представител на германското правителство Щефен Зайберт, предава  Интерфакс . \r\n„Канцлерът Меркел проведе консултации с президента на САЩ Доналд Тръмп по време на срещата на Г20 в Аржентина, сред обсъжданите теми е и руско-украинският конфликт в Керченския пролив“, написа Зайберт в социалната мрежа „Туитър“. \r\nЗайберт отбеляза също, че политиците са обсъдили излизането на САЩ то Договорът за ликвидиране на ракетите със среден и далечен обсег.", "date": "2018.12.01", "title": "Интерфакс: Меркел обсъди с Доналд Тръмп инцидента в Керченския пролив"}
{"url": "http://www.focus-news.net/news/2018/12/01/2596917/iss-diskutira-s-eksperti-i-mladi-hora-temata-kakva-evropa-iskame-po-povod-15-ta-si-godishnina-obzor.html", "text": "С публична дискусия на тема „Каква Европа искаме“ Икономическият и социален съвет (ИСС) отбеляза 15-ата си годишнина, както и 60-а годишнина от началото на дейността на Европейския икономически и социален комитет (ЕИКС). Дискусията се проведе преди срещата на високо развитие на 9 май 2019 година в румънския град Сибиу. Там се очаква да се вземат ключови решения, свързани с бъдещето на ЕС. Председателят на ИСС проф. Лалко Дулевски заяви, че принцип на съвета е да води дебат не за себе си, а за младите. „Какво бъдеще и каква Европа искаме, касае младите хора. Нека те кажат какво бъдеще искат и как да го постигнем“, призова той. Проф. Дулевски обърна внимание, че България е единствената страна от ЕС, която законодателно регламентира правото на своя ИСС да предлага на правителството кандидатури за членове на ЕИСК. Той уточни, че в момента всички 12 български представители в ЕИСК са членове на ИСС. Според него трябва да се признае на България, че има силна политическа воля да води диалог с организираното гражданско общество. Проф. Дулевски обяви, че за 15 години множество предложения на ИСС са били възприемани от управляващите, а много позиции са намерили място в европейски документи или са припознати във становища на Европейския комитет. \r\nИСС награди ЕИСК за подкрепата за организираното гражданско общество в България. Плакетът беше връчен на председателя на ЕИСК Лука Жайе. Призът на ИСС за първи път се връчва на институция. В интервю се „Фокус“ Лука Жайе заяви, че ЕС трябва да предоставя равни възможности за всички, което може да се постигне чрез обща ангажираност на европейските институции и широк кръг заинтересовани страни. Той обясни, че европейските граждани се интересуват от създаването на работни места, имиграцията, околната среда и сигурността. „Европейското общество и гражданите искат надежден, легитимен и устойчив ЕС\", отбеляза Лука Жайе. „ИСС е нашият граждански парламент“, каза по време на дискусията депутатът от БСП Петър Кънев и допълни, че ИСС е мостът между гражданите и властта. Председателят на ИСС и председател на УС на АИКБ Васил Велев коментира, че ЕС вече не е най-силната икономика и е изпреварен от САЩ и Китай. По думите му, за да се промени картината са нужни нови политики. „Не изключвам националният егоизъм на държавите да надделее на европейските избори. Тогава какъв ще бъде общият европейски модел“, коментира зам.-председателят на ИСС Константин Тренчев. Според него всички трябва да отстъпим от националния егоизъм и да пожертваме част от държавния си суверенитет, в името на това да направим нещо единно. „Нараства опасността от разделянето на Европа на две скорости“, прогнозира зам.-председателят на ИСС Нено Павлов.  \r\nБиляна ИВАНОВА", "date": "2018.12.01", "title": "ИСС дискутира с експерти и млади хора темата „Каква Европа искаме“ по повод 15-та си годишнина (ОБЗОР)"}
{"url": "http://www.focus-news.net/news/2018/12/01/2596914/sitel-makedoniya-opozitsiyata-nastoyava-za-ostavki-upravlyavashtite-tvardyat-che-podslushvaneto-e-delo-na-predshestvenitsite-im.html", "text": "В Скопие се подслушват разговорите в Прокуратурата на Македония. Подробна информация по случая дава  македонската медия  Sitel .  Според главния държавен обвинител Любомир Йовески подслушването е провеждано най-малко от две години през телефонната централа на институцията. \r\nПървият записан разговор, с който се разполага, е  на два хард диска и е с дата 30 септември 2016 . Телефонната централа обаче  е била инсталирана през 2013 г., когато прокуратурата се мести на кея на река Вардар в Скопие. Разследването трябва да покаже дали с инсталирането на телефонната централа е монтирано и оборудването за запис или това е направено по-късно.  \r\nОт правителството осъждат подслушването на телефоните в прокуратурата. Според тях цялата техника е останала от предишната власт и настояват за пълно изясняване на случая.  \r\nОт опозиционната ВМРО-ДПМНЕ пък се съмняват, че подслушването е организирано от сегашното правителство.  \r\nКомпетентните органи от правителството на няколко пъти вече категорично отрекоха да е извършвано незаконно следене на комуникациите. Записите на телефонните разговори на прокурорите обаче хвърлят сянка на тези твърдения. И държавният глава Георги Иванов преди няколко дни се усъмни, че неговите разговори се подслушват.   Ивелина Ватова", "date": "2018.12.01", "title": "Sitel (Македония): Опозицията настоява за оставки, управляващите твърдят, че подслушването е дело на предшествениците им"}
{"url": "http://www.focus-news.net/news/2018/12/01/2596918/reuters-briks-ostro-kritikuva-protektsionizma.html", "text": "Китайският президент Си Дзинпин и лидерите на водещите развиващи се икономики остро са разкритикували протекционизма в петък, първият ден от срещата на Г20 в Аржентина, съобщава  Reuters . \r\nПървата сесия е била помрачена от заплахата, отправена от американския президент Доналд Тръмп, да увеличи митата за китайските стоки.   \r\nЕкспертите оценяват тазгодишната среща на върха в аржентинската столица  като важна проверка за групата на 20-те индустриализирани държави. За първи път те се събраха през 2008 година. Тогава целта им беше да спасят глобалната икономика от най-тежката финансова криза, пред която се изправяше светът за седемдесет години.   \r\nДържавите от Г20 представляват две трети от населението на света. С възхода на национализма в много страни, те трябваше да решават въпроси, свързани със способността на групировката да управлява напреженията, възникващи в търговските им отношения, които подкопават глобалните пазари.  Ивелина Ватова", "date": "2018.12.01", "title": "Reuters: БРИКС остро критикува протекционизма"}
{"url": "http://www.focus-news.net/news/2018/12/01/2596921/do-5-dekemvri-shte-se-priemat-predlozheniya-po-natsionalnata-programa-za-podobryavane-kachestvoto-na-atmosferniya-vazduh-obzor.html", "text": "Публично обсъждане на проекта на Национална програма за подобряване качеството на атмосферния въздух (2018-2024 г.) със заинтересованите страни се проведе в МОСВ. \r\nПрограмата е разработена по споразумение за предоставяне на консултантски услуги между МОСВ и Световната банка. Проектът беше предоставен за обществен достъп на 2 ноември 2018 г. „Изчакахме максимално дълго време, за да се запознаят заинтересованите страни и да дадат своите становища и мнения. След това следва да приемем този правителствен документ и да започнем изпълнението на мерките“, заяви министърът на околната среда и водите Нено Димов. Той уточни, че до 5 декември се приемат предложения по Националната програма за подобряване качеството на въздуха, след това тя ще се приеме като правителствен документ.  Той посочи, че програмата касае основно два елемента. „Това са мерките на местно и регионално ниво. Много често е ставало дума, че основните идентифицирани замърсители с фини прахови частици са свързани с битовото отопление, което е свързано пряко с отговорностите на местната власт. И една от препоръките, които прави Световната банка, е въвеждането на изисквания за нивата на съдържание на сяра“, заяви министър Димов. По думите му вторият сериозен източник на замърсяване е автомобилният транспорт. \r\nПо отношение на местната власт той подчерта, че по Оперативна програма „Околна среда“ 2014-2020 (ОПОС) са осигурени средства на общините за разработване и актуализиране на планове за подобряване на качеството на атмосферния въздух. Предстои предоставяне на финансиране по ОПОС и за реализация на конкретни мерки.  \r\nОсновните акценти в програмата бяха представени от Ръсел Фрост, координатор на екипа на Световната банка, който подготви проекта на документа.  \r\nПроектът на националната програма е публикуван в раздел „Обществени обсъждания“ на интернет страницата на МОСВ  . \r\nПред журналисти министър Димов съобщи, че седем общини ще бъдат пилотно подпомогнати със 115 млн. лв. за подобряване качеството на атмосферния въздух. „Това е една голяма програма, която под себе си носи много други ангажименти, включително и програмите на общините, които се пишат и в момента. В нея се опитваме да направим ясни разграничения кои са ангажиментите на държавата и какви са ангажиментите на местната власт и как тя трябва да бъде контролирана, за да ги изпълни, за да се постигне съответствие през 2024 г. Самият факт, че говорим за един толкова дълъг период от време показва колко сериозна е програмата“, заяви Димов. \r\nМинистърът посочи, че на национално ниво в Закона за чистотата на атмосферния въздух са заложени изисквания за качеството на твърдите горива. Той припомни, че битовото отопление обаче е проблем номер едно. „Сред седемте общини са София, Пловдив, Бургас, Видин, Смолян и още две. Има шест критерия, по които се избират общините – да попадат в наказателната процедура, да се третира битовото отопление като основен проблем, процентът на дневните спрямо средните превишения, какво е населението, което е потърпевшо, и др. Така че това са доста обективни критерии, които сме договаряли дълго с ЕК“, заяви Димов. Той посочи, че през пролетта програмата ще се договаря и най-вероятно ще има и още общини, които ще бъдат подпомагани с допълнителни средства. „Бенефициенти са общините, а как ще ги разходват, ще решат самите те – това трябва да стане по начин, по който ще има най-голям ефект. Санкциите, които ще им се налагат, ще бъдат финансови“, заяви Димов. \r\nЦветилена СИМЕОНОВА", "date": "2018.12.01", "title": "До 5 декември ще се приемат предложения по Националната програма за подобряване качеството на атмосферния въздух (ОБЗОР)"}
{"url": "http://www.focus-news.net/news/2018/12/01/2596916/tass-g-20-putin-i-tramp-samo-sa-razmenili-pozdravi.html", "text": "Президентите на Русия и САЩ Владимир Путин и Доналд Тръмп само са разменили поздрави през първия ден на срещата на Г20 в Буенос Айрес. За това  ТАСС  е информирана от прессекретаря на руския държавен глава Дмитрий Песков в отговор на журналистически въпрос дали двамата са имали време да разменят няколко думи.  \r\nПомощникът на руския президент Юрий Ушаков е казал, че „Двамата само се поздравиха“, без да уточнява дали са се ръкували и в какъв точно момент двамата лидери са разменили приветствия.   \r\nПо време на първата работна сесия на форума двамата не са общували в присъствието на журналисти. Дори на церемонията по официалното фотографиране, когато лидерите обикновено се поздравяват един друг и разговарят за малко, Тръмп и Путин не са си казали и една дума.  Ивелина Ватова", "date": "2018.12.01", "title": "ТАСС: Г 20: Путин и Тръмп само са разменили поздрави"}
{"url": "http://www.focus-news.net/news/2018/12/01/2596920/reuters-g20-mey-nastoya-sauditite-da-razkriyat-ubietsa-na-hashogi.html", "text": "Британският премиер Тереза Мей е настояла пред престолонаследника на Саудитска Арабия Мохаммед бин Салман страната да поеме отговорността си и да разкрие убиеца на журналиста Джамал Хашоги, съобщава агенция  Reuters . В петък от преслужбата й са съобщили, че тя го е посъветвала да предприеме мерки за да не се повтарят подобни инциденти в бъдеще.    \r\nСрещата на Г20 в Аржентина е първото международно събитие, в което участва и арабският престолонаследник след смъртта на журналиста. Убийството му сложи петно върху отношенията на Саудитска Арабия със Запада и върху имиджа на самия принц.  \r\n“Премиерът акцентира колко е важно да се отчете колко е важно да се поеме отговорност от онези, които са виновни за смъртта на журналиста, критик на сегашния режим в Рияд. Саудитска Арабия трябва да предприеме действия, за да й повярват, че подобни неприятни инциденти повече няма да се случват.”, са обявили от офиса на Тереза Мей преди срещата й с принц Мохаммед.  Ивелина Ватова", "date": "2018.12.01", "title": "Reuters: Г20: Мей настоя саудитите да разкрият убиеца на Хашоги"}
{"url": "http://www.focus-news.net/news/2018/12/01/2596915/hurriyet-daily-news-g20-tramp-e-otkazal-formalna-sreshta-s-erdogan.html", "text": "Президентът на САЩ Доналд Тръмп е отказал предварително уговорената формална среща с турския президент Реджеп Тайип Ердоган, съобщава турският  всекидневник  Hurriyet Daily News  в електронното си издание.  \r\nДвамата ще имат неформални разговори по време на двудневната среща на върху на Г20, която започна в петък, 30 ноември, в аржентинската столица Буенос Айрес.  \r\nИнформацията е съобщена на медиите от говорителката на Белия дом Сара Сандърс.   Ивелина Ватова", "date": "2018.12.01", "title": "Hurriyet Daily News: Г20: Тръмп е отказал формална среща с Ердоган"}
{"url": "http://www.focus-news.net/news/2018/12/01/2596919/reuters-buenos-ayres-blokiran-za-sreshtata-na-g20.html", "text": "Хиляди демонстранти излязоха в петък  на протест срещу икономическите политики на Г20, докато водещите индустриални държави откриваха своята редовна годишна среща в аржентинската столица, съобщава  Reuters .  \r\nОчаква се основна тема в двудневната среща да е търговската война между САЩ и Китай. Протестиращите обаче не успяха да се доближат до държавните глави на САЩ, Русия, Китай и другите световни сили.  Полицията, гранични патрули и крайбрежна охрана бяха организирали кордон в район от 12 кв. километра около мястото на събитието в Буенос Айрес. Заради събитието целият трафик беше спрян.   \r\nГрадът беше почти напълно блокиран заради протестният поход, който се организира от коалиция между профсъюзите и групи за човешки права. „Против политиките на Г20 сме, защото те разделят света. В Аржентина и навсякъде на планетата има недостиг на образование, работа и храна, заради политиките, които те обсъждат там“, смята Патрисия Силвино, 54-годишна работничка, участваща в протеста.   \r\nНаистина срещата се провежда в труден за самата Аржентина момент. Инфлацията е достигнала 40 процента. \r\nПрезидентът Маурицио Макри, който е известен като привърженик на свободния пазар, бе избран през 2015 година с надеждата, че ще избави икономиката от продължителния търговски и валутен контрол. В момента неговият рейтинг пада едновременно с песото и покупателната способност на средностатистическия аржентинец.   \r\nОбщественият транспорт е спрян, а петък е бил обявен като национален празник на банките и дясноцентристкото правителство е очаквало, че столичани ще напуснат града за уикенда.   \r\nПо официални данни 25 000 полицаи са ангажирани да осигуряват реда.   Ивелина Ватова", "date": "2018.12.01", "title": "Reuters: Буенос Айрес блокиран за срещата на Г20"}
{"url": "http://www.focus-news.net/news/2018/12/01/2596923/the-times-putin-pecheli-ot-tramp-ogromen-apartament-v-moskva-za-nad-50-mln-dolara.html", "text": "На миналогодишната среща в Хамбург Тръмп и Путин се срещнаха и разговаряха „на четири очи“. В Аржентина това няма да се случи, пише  The Times .   \r\nВ петък президентът Тръмп обяви, че той самият се „оглежда много внимателно“ за процъфтяващия бизнес с имоти в Русия. Твърди се, че неговата компания е решила да предложи на президента Путин огромен апартамент в Москва за 50 млн. щатски долара.  \r\nДържавните медии в Русия свързват неочакваното решение на Тръмп да отмени предварително планираната среща с руския лидер в Буенос Айрес с новите обвинения за връзките му с Кремъл по време на президентската изборна кампания от 2016 година.   \r\nБившият личен адвокат на днешния американски президент Майкъл Коен, заяви през седмицата, че е разговарял с Дмитирй Песков, говорителят на г-н Путин, за предложение да се строи в Москва небостъргач, който да се казва Trump Tower. Той дори е дал няколко детайла от проекта на компанията на американския президент.   Ивелина Ватова", "date": "2018.12.01", "title": "The Times: Путин печели от Тръмп огромен апартамент в Москва за над 50 млн. долара"}
{"url": "http://www.focus-news.net/news/2018/12/01/2596925/2018-g-e-rekordna-po-broy-aktsii-na-pss-spasitelite-sa-okazali-pomosht-na-2522-dushi-obzor.html", "text": "Планинска спасителна служба (ПСС) към БЧК проведе пресконференция във връзка с готовността за зимния сезон. По време на събитието директорът на ПСС Емил Нешев съобщи, че всички бази от ПСС са в готовност за предстоящия сезон. „Имаме нова техника – нови автомобили с повишена проходимост и моторни шейни. Екипировката ни също е на ниво навсякъде, така че можем да уверим българската общественост, че имаме готовност за посрещане на зимния сезон. Всичките ни хора на терен са здрави и очакват началото на зимния сезон“, обясни той.  \r\nНешев съобщи и данни, свързани с инцидентите и спасителните акции в планините, проведени в от декември 2017 до декември 2018 г.  За този период има 11 смъртни случаи, като най-честата причина затова е сърдечно-съдова и дихателна недостатъчност.  За изминалата година от ПСС са оказали помощ на 2522 души. Най-много акции са проведени в Рила и Пирин. Нешев допълни, че Рила е рекьордьор за тази година.  За периода от 1 декември 2017 до 1 декември 2018 ПСС са имали 258 щатни спасители в акции, в тях са взели участие 459 доброволци и 8 спасителни кучета. Емил Нешев обясни, че като националности на хората, на които е оказана помощ най-много са българите – 93, докато чуждите граждани са общо 30. Той допълни, че от типовете акции, които са проведени, най-много са били за транспортиране на пострадали– 65, а 28 са за търсене на хора в планините. Нешев уточни, че втория тип акции са най-трудни и тежки акции за осъществяване от ПСС.  „Като цяло броят акции през последните години търпи развитие и повишаване – до този момент имаме 108 акции, с 18 повече от последната година, която мислехме, че е рекордна, но се оказа, че от година на година нещата вървят към все повече и повече акции“, допълни Емил Нешев. \r\nНа пресконференцията председателят на Български червен кръст (БЧК) Христо Григоров връчи награда на ПСС по случай 85 години от създаването ѝ.  Наградата получи  инж. Веселин Ганчев, председател на Планинската служба.  „Хора с големи сърца, готови да жертват своя живот, за да спасят живот. Ето това са планинските спасители. Трябва да се отнасяме с голямо уважение към тези хора и с голяма благодарност\", каза Христо Григоров.  Практически съвети към туристите в планина през зимата: -Туристите трябва да си набавят туристическа карта и пътеводител. Могат да изтеглят и  безплатното приложение на ПСС за мобилни телефони за бърза и точна локация при нужда.  \r\n- Преди да се потегли в планината задължително трябва да се проучи маршрутът и да се състави план за движението спрямо общия характер на прехода, трудните и опасни участъци от него, пътищата за аварийното му напускане и продължителността му в светлата част на денонощието.  \r\n- Важно е да се вземат  най-необходимите лекарства, превързочни материали, крем с висок фактор на защита от слънцето и очила за защита от ултравиолетовото лъчение.  \r\n- Трябва да се съобрази сложността на зимната обстановка и да се спазва тактика на движение в зависимост от терена, метеорологичните условия и възможностите на най-слабия в групата.  \r\n- Туристите не трябва да забравят планинската застраховка.  \r\n- Винаги трябва да се съобщава маршрутът на движение в базите и постовете на ПСС, както и туристите да не се движат сами в планината. \r\n-Движението трябва да става по маркировката и да се използват азимутни скици, компас и карта за допълнително ориентиране.  \r\n- Групата не трябва да се разкъсва и движението е добре да става бавно. При много тежки условия туристите трябва да се движат по безопасен път в гористата част на планината и при нужда да се организира принудителен бивак.  \r\n- Важно е туристите да са със сухи дрехи, шапки и ръкавици. При умора не се спира, ляга и сяда в снега.  \r\n- Задължително е използването на индивидуални лавинни уреди и екипировка.  \r\nТеодора ПАТРОНОВА", "date": "2018.12.01", "title": "2018 г. е рекордна по брой акции на ПСС, спасителите са оказали помощ на 2522 души (ОБЗОР)"}
{"url": "http://www.focus-news.net/news/2018/12/01/2596929/gazoprovodat-turski-potok-shte-minava-prez-balgariya-obzor.html", "text": "Газопроводът „Турски поток“ ще минава през България. Това съобщи министърът на енергетиката Теменужка Петкова в Народното събрание, след като депутатите  приеха промените в Енергийната стратегия, внесени от правителството. \r\n„Газпром“ пусна официално съобщение, че проява интерес и ще участва в третата обвързваща фаза на пазарния тест, който „Булгарстрансгаз“ ще обяви в началото на декември, свързан с реализацията на проекта за разширение на газопреносната инфраструктура в  България“, заяви Петкова. „Европейските регламенти в областта на енергетиката предвиждат много ясно какви правила трябва да бъдат спазени, за да се изгради инфраструктура в областта на природния газ. Според тях трябва да се проведе пазарен тест, за да се разбере дали е налице сигурност и финансова устойчивост“, каза още тя. \r\nЕнергийният министър посочи, че втората тръба на „Турски поток“ ще мине през България. „Оттук нататък следва стриктно спазване на европейските правила, за да елиминираме всички грешки от „Южен поток“. Условията, които обяви „Булгарстрансгаз“ в третата обвързваща фаза, ще стане ясно кой резервира капацитет, в какви количества и за колко години“, заяви Петкова. \r\nЗа реализацията на „Турски поток“ трябва да бъдат изградени още 11 км. газопровод от турска страна, както и да бъде създадена газоизмервателна станция. Те ще бъдат свързани със съществуващите 151 км от тръбата, които вече се използват. Остава да бъдат построени 484 км и две компресорни станции, като финансирането ще е за сметка на \"Булгартрансгаз\". Петкова изрази надежда всичко това да бъде изградено в срок от една година.  \r\nПо-рано този месец енергийният министър коментира, че по първоначални анализи в проекта от българска страна ще трябва да се вложат 2.6 млрд. лв., като за период от 20 години \"Булгартрансгаз\" би реализирала печалба от 4.35 млрд. лв. \r\nПред журналисти премиерът Бойко Борисов коментира, че страната ни върви в посока на „Български поток“. Той подчерта, че държавата спазва всички европейски правила при реализацията на концепцията за газоразпределителен център „Балкан“. Министър-председателят посочи, че българският интерес изисква ускоряването на интерконектора с Гърция и изрази надежда в първите месеци на годината строителството да започне. Борисов уточни, че втората тръба на „Турски поток” и строежът на газовата връзка с Гърция трябва да вървят паралелно, така че да можем да си осигурим повече източници на природен газ и диверсификация. \r\nБорисов припомни, че проектът „Южен поток“ е бил спрян в мандата на БСП. „И причината е корупция – корупционните схеми в обществените поръчки. Затова беше спрян. Това е, което ние тихичко, без да шумим, построихме, без да говорим, реверсивната ни връзка от Турция до Лозенец, Сливенско, която открихме с турския енергиен министър през август. Ние стъпчица по стъпчица много внимателно си подготвихме, че когато и другите кажат - „и ние искаме“, ние да сме готови“, каза още министър-председателят.  \r\nЦветилена СИМЕОНОВА", "date": "2018.12.01", "title": "Газопроводът „Турски поток“ ще минава през България (ОБЗОР)"}
{"url": "http://www.focus-news.net/news/2018/12/01/2596922/vzglyad-tramp-i-mey-iskat-ot-rusiya-nevazmozhnoto.html", "text": "С цената на две дузини сови моряци, съзнателно изпратени в руски плен, Киев постигна временен успех, пише вестник  „Взгляд“ . Успя и да провали важната среща между Тръмп и Путин. Лидерите на САЩ и Великобритания поискаха от Русия да върне на Киев задържаните моряци. И все пак има ли вероятност Москва да изпълни ултиматума на западните лидери?  \r\nУлтиматумът на Тръмп бе подхванат в хор от горната Камара на американския парламент и британския премиер Тереза Мей.   \r\nРъководителят на британското правителство със самото си пристигане в Буенос Айрес за срещата на Г20 заяви, че ще настоява за допълнителни картелни мерки срещу Москва по повод керченския инцидент. Мей поиска „корабите и моряците да бъдат освободени и да се намали напрежението ». \r\nПо-рано Сенатът на САЩ единодушно гласува да приеме резолюция за инцидента, като определи действията на Русия „провокационни“. По думите на един от авторите на резолюцията, сенаторът републиканец от щата Уисконсин Рон Джонсън в документа се съдържа „призив за незабавно връщане на корабите и освобождаване на задържаните“.  \r\nВ последния миг Тръмп отмени и срещата си с Путин по време на срещата в Аржентина със същия аргумент, но в Туитър поясни “С нетърпение очаквам срещата си с него веднага след като тази ситуация намери своето решение!“   \r\nДиректорът на Киевския Център за политически изследвания и конфликтология Михаил Погребинский предполага, че ситуацията около Керченския проток бе употребена от Тръмп като повод да отмени срещата си с Путин, но не тя е основната причина. Експертът не смята, че с неочакваното си решението Тръмп ще помогне на играта на Петро Порошенко.  Ивелина Ватова", "date": "2018.12.01", "title": "„Взгляд“: Тръмп и Мей искат от Русия невъзможното"}
{"url": "http://www.focus-news.net/news/2018/12/01/2596926/the-guardian-g-20-uplashen-sam-kazal-makron-na-sauditskiya-prints-predi-nachaloto-na-sreshtata.html", "text": "Отворен микрофон е уловил неформален разговор между Макрон и саудитския престолонаследник, подозиран, че е поръчал убийството на Хашоги, преди началото на Г20, пише вестник  The Guardian .      \r\nСаудитският престолонаследник Мохаммед бин Салман, заподозрян, че е поръчител на убийството на дисидента журналист Джамал Хашоги, и обвинен във военни престъпления в йеменския конфликт, успокоил френския президент Еманюел Макрон с думите „Не се безпокойте“ на срещата на Г20 в Буенос Айрес.   \r\nДвамата са имали неформален разговор, изправени близо един до друг и очевидно неразбирайки, че той се записва.   \r\nВестникът е направил анализ на доста неясен запис на разговора: Макрон отговирл на уверението на принца с думите „ Не се безпокоя. Аз съм разтревожен … Казах ви.” \r\n“Да, казахте ми,” отвърнал принцът. “Благодаря ви много.” \r\n“Никога не ме чувате,” Макрон казал. \r\n“Не, чувам ви, разбира се,” отговорил принц Мохаммед, облечен в бели роби и усмихвайки се широко след като очевидно е разбрал, че камера го снима.   \r\n“Защото ви казах. Това е по-важно за вас,” казва Макрон и раздава оскъдна усмивка преди да се отдалечи от камерата и да продължи да говори с принца.   \r\nСлед това Макрон казва нещо, което не се разбира, на което саудитският лидер отговаря: “Няма проблем. Мога да се справя с това.” \r\nСлед още един сегмент от разговора им, който не може да се едшифрира, се чуа гласът на Макрон: “Аз съм човек, който държи на думата си.” \r\nНе е ясно какъв е предметът на този разпокъсан разговор, но убийството на Хашоги и опасността от масов глад в Йемен покриват с тежка сянка присъствието на саудитския принц на срещата на 20-те най-големи икономики.   \r\nОт Елисейския дворец са заявили, че двамата са разменили за пет минути по няколко думи между другото. При този разговор Макрон е отправил съвсем „категорично послание“ на принца за убийството и за необходимостта да се намери политическо решение на ситуацията в Йемен.   \r\nРешението на саудитския принц да участва на срещата на Г20 представлява калкулиран риск, тъй като е било ясно предварително, че световните лидери ще го заклеймят. Това е част от анализа в съботния брой на The Guardian.  Ивелина Ватова", "date": "2018.12.01", "title": "The Guardian: Г 20: 'Уплашен съм', казал Макрон на саудитския принц преди началото на срещата"}
{"url": "http://www.focus-news.net/news/2018/12/01/2596932/promeni-v-energiynata-strategiya-na-stranata-davat-zelena-svetlina-za-gazov-hab-balkan-obzor.html", "text": "Парламентът прие проекторешение за промени в Енергийната стратегия на България до 2020 г. \"За\" промените гласуваха 162 народни представители, без \"против\" и с 10 \"въздържали се\". Промените в документа са свързани с газов хъб „Балкан“ и създаване на концепция за изграждането му. Целта им е да се подобри сигурността и диверсификация на доставките. За развитие на конкурентен пазар на природен газ, в контекста на европейските цели за изграждане на взаимосвързан и единен общоевропейски газов пазар, ще бъдат предприети действия за реализиране на концепция за изграждане на газоразпределителен център (хъб) на територията на България. Концепцията е в синхрон с проектите за развитие на Южния газов коридор и в пълно съответствие с плановете за развитие на газовата инфраструктура в Европа, в посока подобряване сигурността на доставките и диверсификацията на източниците и маршрутите на доставка на природен газ. Освен разширение на съществуващата газова инфраструктура, с цел осигуряване на необходимата пазарна среда за осъществяването на газов хъб в страната, ще бъде създадена ликвидна и функционираща газова борса. Съгласно концепцията до края на 2018 г. „Бургартрансгаз“ трябва да предприеме всички необходими действия, при спазване на приложимото българско и общностно законодателство, за реализация на проекта за разширение на газопреносната инфраструктура от българо-турската граница до българо-сръбската граница. До края годината „Булгартрансгаз“ трябва да предприеме и всички необходими действия за създаване на газова борса за осигуряване на подходяща пазарна среда за осъществяване на газов хъб „Балкан“ чрез учредяване на дъщерно дружество. Освен това, трябва да предприеме и необходимите действия да започне процедура за придобиване на акционерно участие в изграждане на новия терминал за втечнен природен газ в Александруполис, Гърция. До края на 2018 г. дружеството ще трябва да преструктурира действащия дългосрочен договор с „Газпром експорт“.  \r\nВ  рамките на дебата от  ГЕРБ  обявиха, че изграждането на инфраструктурата около газов хъб „Балкан“ ще има голяма възвращаемост на база таксите, които ще се формират при транзита  на газ в Европа. Председателят на Енергийна комисия и депутат от ГЕРБ Делян Добрев обясни, че изграждането на терминал за втечнен газ в Александруполис може да има отношение към крайните цени. Според депутата от ГЕРБ и член на Енергийна комисия Валентин Николов България е съумяла да не нарушава европейското законодателство и да направи всичко възможно газът да не заобикаля страната.  \r\nОт  ПГ на „БСП за България“  обявиха, че ще подкрепят промените в стратегията, но според опозицията това е опит за прехвърляне на отговорност от страна на МС върху гърба на парламента.  \r\nНародният представител от ПГ на „БСП за България“ Жельо Бойчев отбеляза от своя страна, че реализирането на газовия хъб може да стане само ако съществуват необходимите междусистемни газови връзки и това трябва да бъде подкрепено от изпълнителната власт.  \r\nРазлични бяха становищата в групата на  „Обединени патриоти“ . Народният представител от групата и лидер на НФСБ Валери Симеонов коментира, че няма да подкрепи стратегията докато не бъде убеден, че България ще печели от нейното реализиране, тъй като страната ни още плаща стари сметки от неизгодни проекти.  \r\nНародният представител от ПГ на „Обединени патриоти“ и член на ръководството на ПП „Атака“ Павел Шопов от своя страна призова депутатите да бъдат българофили и да гласуват еднозначно за промените в Енергийната стратегия. „Хайде да се грижим и да обслужим нашия български национален интерес“, призова Шопов.  \r\nОт  ДПС  обърнаха внимание, че с такива коалиционни партньори на ГЕРБ не им трябва опозиция. Народният представител от Движението и член на Енергийна комисия  Рамадан Аталай  заяви, че става въпрос за последното купе на последния вагон, на последния влак, който ни дава възможност по някакъв начин да се наредим да си доставим газ за България. Аталай обърна внимание, че се прави опит да се прехвърли отговорност от Министерски съвет към парламента.  Министърът на енергетиката Теменужка Петкова  поясни, че Народното събрание ще приема стратегията, а Министерски съвет има ангажимента да я изпълнява. „Мястото на този дебат е именно тук и сега“, допълни Петкова, като благодари за конструктивния диалог в пленарна зала“, допълни тя и отчете, че ключовата роля е на междусистемните връзки.  По думите ѝ интерконекторът Гърция – България е проект в необратима фаза на своята реализация. Пред журналисти министърът отчете още:  „Днес бяхме свидетели на поредната демонстрация на национална воля, когато става дума за изключително важни въпроси, свързани с енергетиката, на консолидиране на позиции, на мнения, затова всички да работим в интерес на България. Видяхте, че с единодушие българският парламент гласува актуализацията на енергийната стратегия на България. Това беше важна стъпка, за да може изпълнителната власт да работи в изпълнение на тази актуализирана стратегия, която е адекватна на промените, които ни заобикалят“, обясни Петкова.  \r\nДеница КИТАНОВА", "date": "2018.12.01", "title": "Промени в Енергийната стратегия на страната дават зелена светлина за газов хъб „Балкан“ (ОБЗОР)"}
{"url": "http://www.focus-news.net/news/2018/12/01/2596928/balkanskprurusiya-peskov-razkaza-za-pismoto-na-bivshiya-advokat-na-tramp-do-kremal.html", "text": "Пресекретарят на президента на РФ Дмитрий Песков потвърди, че Майкъл Коен, бившият адвокат на американския лидер Доналд Тръмп, наистина се е обръщал към администрацията на Кремъл с молба за съдействие да се строи небостъргач Trump Tower в Москва, пише в броя си руският вестник  BALKANS.KP.RU(„Комсомольская правда на Балканах“) . \r\nСпоред Песков няма нищо удивително в това, след като адресът на неговата електронна поща е посочен в открити източници и всяка седмица той получава десетки различни съобщения. «Действително това е така и аз ще обясня защо: моят адрес е обявен за публичен достъп. Всяка седмица получаваме десетки обръщения от желаещи нещо да построят, да подобрят отношенията си, просто от граждани, което е най-важното», казва представителят на Кремъл.   \r\nПо думите му сътрудници на руската президентска администрация са се свързали с Коен, обяснили му, че Кремъл не се занимава със строителство и го насочили към Петербургския международен икономически форум, след което не са имали връзка с него.    \r\nЗа идеята си да строи небостъргач Trump Tower и в Москва самият Доналд Тръмп говори още в 2013 година.  Все пак проектът не се осъществява, а бизнесменът става президент на Съединените щати. Междувременно историята внезапно попада в ръцете на медиите.  Ивелина Ватова", "date": "2018.12.01", "title": "BALKANS.KP.RU(Русия): Песков разказа за писмото на бившия адвокат на Тръмп до Кремъл"}
{"url": "http://www.focus-news.net/news/2018/12/01/2596934/prezidentat-rumen-radev-nyama-da-podkrepi-priziva-na-avstriyskiya-si-kolega-za-prekratyavane-na-dobiva-na-vaglishta-obzor.html", "text": "Позицията на президента по въпроса за въгледобива е ясна от началото на неговия мандат, включително и от действията на служебното правителство, когато служебният министър е защитил интересите на България и е бил извършен пробив в ЕС. Това стана ясно от думите на държавния глава Румен Радев, който прие по тяхна инициатива президента на КНСБ Пламен Димитров, президента на КТ „Подкрепа“ Димитър Манолов и представители на ръководствата на двете синдикални организации.  \r\nРумен Радев посочи, че на предстоящата среща за климатичните изменения в Катовице очаква да бъде повдигната и темата за преустановяване на добива на твърди горива в Европейския съюз, но като държавен глава е отказал да подкрепи изпратената до него декларация от Австрия, защото не отговаря на интересите на страната ни. Според него въпросът е достатъчно сериозен и важен за България, като от стратегическа гледна точка той изисква ясна и устойчива визия, стратегия с дългосрочен хоризонт и честност от страна на управляващите по отношение на целия бранш. „Иска ясен ангажимент и за развитие на въгледобива, и на нашите ТЕЦ-ове, и на начина за разпределяне и използване на студения резерв, както и план в по-далечно бъдеще по какъв начин може да стане преструктурирането на отрасъла“, подчерта президентът. Той добави, че в тази насока следва да бъде търсена помощ и от ЕС, защото има европейски програми, в които България не участва, а трябва да се работи така, че в регионите на въгледобива у нас да има възможности за трудова заетост в интерес на българските миньори и то в дългосрочен план.  \r\nПо думите на Радев в изпратеното предложение от Министерски съвет за национална позиция на страната ни, която да бъде представена на форума на високо равнище в Катовице, се подкрепят решенията на Парижкото споразумение за климата и тяхната реализация, но отсъства  категорична национална позиция. „Затова сме разработили друг вариант на моето изказване с една много по-категорична национална позиция и съм го изпратил за съгласуване в Министерски съвет“, заяви Радев. Държавният глава призова синдикалните организации да се запознаят и с двата проекта, преди да направи обръщението си на предстоящата среща на високо равнище.  \r\nОт своя страна президентът на КНСБ Пламен Димитров заяви, че се радва, че двамата генерали (бел. ред. Румен Радев и Бойко Борисов) ще намерят решение за България и ще отстояват единна и твърда позиция по темата за въгледобив и енергетика. Той благодари на президента за бързата реакция на молбата на синдикатите за среща. „Ние сме обнадеждени от думите, които чуваме от него. Ще се запознаем с проекта за неговото изказване. Организирахме две протестни акции през тази седмица съвсем умишлено, за да можем да покажем както на местно ниво – на цялата общественост в Раднево и региона, ясната и категорична на работещите там. Така и тук, на място пред институциите, колегите от КТ „Подкрепа“ направиха същата акция“, каза Димитров. \r\nТой посочи, че разговорите с властта показват загриженост. „И се радваме, че сме единни и че по тази тема двамата генерали ще седнат и ще намерят решение за България. Защото всички знаем какви са правомощията на президента, но знаем и какво е доверието в него и за това, че макар и с ограничени правомощия, понякога човек може да свърши много повече работа, когато има доверието на хората. За разлика от някои институции, които имат правомощията, но не винаги имат доверие“, заяви президентът на КНСБ. \r\nДимитров обясни, че очакванията по темата за въгледобив и енергетика продължават да бъдат отправяни към двамата държавни мъже. „И съм убеден, че ще има обща, единна и твърда позиция на България, която ще бъде отстоявана и в Катовице, и след това. Искаме да не се ожесточават емисиите към ЕС и да се намери формулата за въглеродния неутралитет на национално ниво“, заяви той.", "date": "2018.12.01", "title": "Президентът Румен Радев няма да подкрепи призива на австрийския си колега за прекратяване на добива на въглища (ОБЗОР)"}
{"url": "http://www.focus-news.net/news/2018/12/01/2596924/novaya-gazeta-zashtitata-na-ukrainskite-moryatsi-podade-parvite-apelatsionni-molbi-za-aresta-im.html", "text": "Кримските адвокати, представляващи интересите на украинските военни, които руските граничари задържаха край бреговете на Крим и арестуваха по заповед, издадена от Киевския районен съд на Симферопол, са подали първите апелационни молби за ареста им, пише руската  \"Новая газета\" .   \r\nЗащитата е против решението на съда за двумесечен затвор на украинските военни, като излага аргумента, че задържаните нямат възможност да напуснат територията на полуострова без документи, тъй като те са им отнети, нито по някакъв начин да повлияят на свидетелите. Освен това, адвокат Айдер Азаматов, който защитава Юрий Будзило, смята, че техните дела не подлежат на разглеждане от граждански съд, тъй като задържаните трябва да се смятат за военнопленници.  \r\n«Будзило е действащ военнослужещ във Военно-морските сили на Украйна и като такъв спрямо него трябва да се приложат нормите на международното право, в това число и нормите на Женевската конвенция от 12.август.1949 година, а не правните норми на националното законодателство», пише в молбата си адвокатът. \r\nНа всички арестувани им се вменява незаконно преминаване на границата на Русия. От Крим те са изпратени в Москва. В групата са и тримата ранени при обстрела, които са настанени в болница „Матроска тишина“.   \r\nСлед инцидента в Керченския проток  Украйна обвини Русия, че „води агресивна война“, обяви военно положение в крайграничните области и въведе ограничения на контролно-пропусквателните пунктове в Херсонска област за руснаци, които влизат или излизат от полуострова. От 30 ноември Държавната погранична служба на Украйна забрани на руски мъже на възраст от 16 до 60 години да влизат в страната.  Ивелина Ватова", "date": "2018.12.01", "title": "„Новая газета“: Защитата на украинските моряци подаде първите апелационни молби за ареста им"}
{"url": "http://www.focus-news.net/news/2018/12/01/2596930/daily-express-sasht-mozhe-bi-obyavyava-studena-voyna-na-kitay-zaradi-targoviyata-preduprezhdava-ekspert-ot-yeil.html", "text": "Може да се очаква, че Съединените щати „ще започнат студена война с Китай“ заради търговията, предупреждава известен икономист от Йеилския университет, ако напреженията между лидерите Доналд Тръмп и Си Дзинпин стигнат до точката на кипене тази седмица на срещата в Буенос Айрес, пише в броя си от 1 декември британският  The Daily Express . \r\nСтивън Роуч направи шокиращо изявление, твърдейки, че след като и двамата лидери ще участват в срещата на Г20 в Аржентина, може да се очаква те да разкрият картите си за ескалиращата митническа война между двете силови нации. Като ехо се носят коментарите на американския вицепрезидент Майк Пенс, който бе казал, че Китай в миналото е имал твърде „хищническо“ икономическо поведение. Г-н Роуч предвижда сегашната търговска война да хвърли двете нации направо в студена война, ако нещата тръгнат на още по-зле.Имайки пред вид Майк Пенс и бившия финансов министър на САЩ Ханк Полсън, г-н Роуч е заявил пред американската телевизия CNBC: “Онова, което каза Майк Пенс, означава, че подобни неща продължават твърде много време и може да доведат до ситуации, при които ние да затънем в една студена война с Китай за дълго, много дълго време“.   \r\nТой е добавил още: “Мисля, че в края на тази игра ще има сблъсък между двете системи. И САЩ се противопоставят на една държавно-спонсорирана, „пазарно-базирана социалистическа система“, която щедро използва държавата, за да субсидира индустриална политика“. \r\nОчаква се  пропукванията между двете най-големи икономики да преобладават в атмосферата на срещата на Г20, където са всички световни лидери.   \r\nВсичко започна в началото на годината, когато Тръмп подхвана конфликт с Пекин, обвинявайки Китай за „нечестни“ търговски практики и кражба на интелектуална собственост.   \r\nСАЩ удариха шамар като наложиха мита за китайски стоки на стойност от 250 млрд щатски долара от средата на годината досега, и така подтикнаха Китай да отвърне с облагане на американски стоки за 110 млрд долара.   \r\nВ началото на ноември обаче президентът обяви, че САЩ могат да сключат много изгодна сделка с Пекин и така да сложат край на  търговската „игра на сляпа баба“.   \r\nТази седмица обаче Тръмп промени намеренията си като заяви, че колкото повече наближава часът да се сключи споразумението, толкова по-малко сигурен е той дали го иска.   \r\nДнес (петък, първият ден на срещата Г20 – бел. ред.) френският президент Еманюел Макрон „нагази в дълбоки води“, отправяйки предупреждение, че заплахата от ескалация на търговската война между САЩ и Китай би била унищожителна за всички народи на този свят. По думите му последните намерения на г-н Тръмп „нанасят вреда на всички негови съюзници“. Според френския лидер „двете най-големи предизвикателства в света днес и основни отправни точки за напрежения са климатът и търговията“.  Ивелина Ватова", "date": "2018.12.01", "title": "Daily Express:  САЩ може би обявява Студена война на Китай заради търговията, предупреждава експерт от Йеил"}
{"url": "http://www.focus-news.net/news/2018/12/01/2596931/pregled-na-mezhdunarodnite-novini-do-6-chasa-agentsiya-fokus.html", "text": "Косовският премиер Рамуш Харадинай заяви, че високите мита за сръбските стоки ще са валидни до тогава, до когато Белград не признае независимостта на Косово, информира македонската онлайн медия  МКД .   \r\n\"Пригответе се, мярката може и да е за дълго. Докато нямаме всеобхватен договор, с който и ще ни признават, и място в ООН ще имаме, и ще сме уредили дългове, пенсии\", е заявил  Харадинай за телевизионния канал „Клан“ в Прищина, както пише МКД. \r\n\"Ние сами постигнахме това, а не съюзниците, това е наше суверенно решение, просто нямаше накъде повече \". Косовският премиер обвини Белград за проявеното насилие в миналото, като обяви, че жертви на режима са били не само албанците, но и сърбите от Косово. Той изтъкна, че \"ще се погрижи за сърбите в Косово\" и правителството в Прищина ще доставя нужните стоки и на юг, и на север от река Ибър. \r\n*** Десетки участници в спонтанно зародилото се движение на „жълтите жилетки“ в петък протестираха по улиците на Брюксел, съобщава турската  Anadolu Agency . Полицията е арестувала 60 участника в протеста заради нарушаване на обществения ред и агресивно поведение в белгийската столица.   \r\nДвижението на „жълтите жилетки“, което възникна като социален бунт срещу повишаване на цените на горивата, в петък стигна до района, където са разположени офисите на ЕС в Брюксел. То започна в петък на обед недалеч от сградите на Европейската комисия и на Европейския съвет.  В центъра на града протестиращите са преобърнали и подпалили две коли, едната – полицейска, блокирали са трафика, като са се опитвали с бетонни блокове да преградят основни булеварди, изпотрошили са пътните знаци. \r\nКметът на Брюксел Филип Клоз е предупредил, че са възможни и нови арести, ако протестът продължи.  Вътрешният министър Жан Жамбон също е осъдил „неясното“ насилие, което са упражнили бунтуващите се срещу високите цени на горивата. При сблъсъци с полицията тя е била принудена да използва сълзотворен газ и водни струи, за да ги разпръсне.   \r\nДвижението тръгна от Франция, където демонстрации се провеждаха в цялата страна, след като цените на дизела се вдигнаха с повече от 20 на сто за една година.  \r\nБелгийските „жълти жилетки“ отначало заявиха, че ще протестират във Валония, френско-говорящият район на Белгия. \r\n*** Президентите на Русия и Франция Владимир Путин и Еманюел Макрон обсъдиха ситуацията в Украйна и в Сирия в разговор „на четири очи“ по време на започналата среща на върха на Г20 в Буенос Айрес, съобщава  ТАСС .  \r\nФренският лидер специално е изтъкнал промените, настъпили в Сирия след „полезната среща в Истанбул“, като не пропуснал да спомене, че „естествено има какво още да обсъждаме и за какво заедно да поработим“ . За Украйна френският президент е отбелязал, че желае да разговаря с Путин за изпълнение на Минските споразумения, особено като се вземат под внимание последните събития в тази страна. Той е заинтересован от диалог с Москва за киберсигурността и за общото равнище на архитектурата на сигурност в Европа.   \r\nНа свой ред руският държавен глава изразил топли чувства за възможността двамата да говорят насаме, припомнил участието си в честванията, които Париж организира на 11 ноември по повод 100 години от края на Първата световна война и предложил да насочат разговора към двустранните отношения между Франция и Русия, като специално подчертал, че „през миналата година стокооборотът е нараснал с 16,5 процента, а и в 2018-та той  отбелязва същото темпо \". \r\n*** Косовският премиер Рамуш Харадинай реагира на речта на сръбския президент Александър Вучич, в която той говори положително за Слободан Милошевич. „Така не се допринася за помирение и установяване на добри отношения между Белград и Прищина“, е заявил косовският премиер пред хърватската телевизия RTL, информира македонската  МКД . \r\n„Това не е редно. Такава реч не допринася за помирение и установяване добри отношения между Косово и Сърбия. \", е казал Харадинай за думите, с които Вучич описва Милошевич като\" велик лидер на Сърбия \".  \r\nТой призна, че отношенията между Белград и Прищина \"все още не са приятелски\".  \r\nНа журналистически въпрос защо на Вучич е било разрешено влизането в Косово Харадинай отговорил, че иска страната му да бъде отворена и тя ще бъде такава, защото \"целта е да сме член на Европейския съюз и НАТО\". Но отново е подчертал, че макар и „всички да са добре дошли, посланията са важни. А да се говори за Милошевич  в Косово не е добър знак \". Харадинай е отрекъл пред хърватската телевизия RTL да е оказван натиск от международната общност за разрешение на Вучич да влиза в Косово.  \r\nНа въпроса за т. нар. „размяна на територии“, той е отрекъл възможността  това да е едно от решенията:  „Тези граници не са коректно направени, но с тях завършиха войните. Да се отворят границите сега би означавало нова война. Аз като представител на Косово и албанците не съм готов за нова война за територия \", са думите на Харадинай. \r\n*** Г20 трябва да създаде специална група, която да разработи нови правила за глобална търговия,  това е предложение на руския министър на икономическото развитие Максим Орешкин в първия ден на форума в Буенос Айрес, информира  ТАСС .  \r\n\"Според нас именно „Двайсетте“ трябва да създадат тази работна група, където заедно да изработят нови правила за глобалната търговия \", е изразил руската позиция Орешкин и е припомнил, че Г20 не определя правилата на Световната търговска организация (СТО), но може да обсъди пътищата, по които тази организация да се промени. Той е обърнал специално внимание на неефективните механизми за разрешаване на спорове в СТО.  \r\nПо думите му страните от БРИКС са единни, че трябва да се прекратят всякакви едностранни мерки, които се прилагат в световната търговия в последните години. В рамките на тазгодишната среща на Г20 държавите, членуващи в БРИКС, ще предложат модели за модернизация на онези инструменти, които вече се използват в търговията и по-специално СТО, която „остава единствената площадка, където се създават световните правила за глобална търговия. Затова и всяко едностранно действие влияе негативно на развитието на цялата ситуация, на обстановката в света и трябва да бъдат отменени“, се е аргументирал руският икономически министър, като е пояснил, че тази позиция в значителна степен е разработена съвместно от Русия и Китай и като цяло изразява общата позиция и на другите страни, членки в БРИКС, но няма гаранции, че предложенията им ще влязат в заключителното комюнике на срещата на Г20. \r\n*** „Македонската Прокуратура е подслушвана години наред“. Това е съобщил главният прокурор Любомир Йовевски на среща с журналисти в петък, съобщава скопският телевизионен канал  Alsat-M .  \r\nПодслушвателната техника е била монтирана в телефонната централа на институцията.  \r\nЙовевски е обявил пред медиите, че е започнало разследване за това кой с какви цели е подслушвала разговорите на държавните обвинители от септември 2016 година  само до преди няколко дни, когато са били открити твърди дискове.   \r\nВ момента вече се проверява дали са изнесени записаните разговори, дали се злоупотребява с информацията в тях. Прави се проверка и дали са били записвани разговори в централния офис на Прокуратурата, свързани с организираната престъпност, той е в сградата на Апелативния съд в Скопие \", пояснил Йовески.  \r\nТой е обяснил също, че разследването се интересува дали подслушване не е имало и по-рано, когато Прокуратура е била в старата си сграда. Съмненията му са, че те са водени още от 2013 година. \r\n***  Президентът на САЩ Доналд Тръмп е отказал предварително уговорената формална среща с турския президент Реджеп Тайип Ердоган, съобщава турският  всекидневник  Hurriyet Daily News  в електронното си издание.  \r\nДвамата ще имат неформални разговори по време на двудневната среща на върху на Г20, която започна в петък, 30 ноември, в аржентинската столица Буенос Айрес.  \r\nИнформацията е съобщена на медиите от говорителката на Белия дом Сара Сандърс. \r\n*** Освен система за подслушване на всички стационарни номера, свързани в телефонна централа в Специалната прокуратура на Република Македония, такава система е била монтирана и в новата сграда на Основния съд Скопие 1, заяви в петък вечерта премиерът Зоран Заев, информира електронната страница на македонския вестник  „Вечер“ .  \r\n„Информиран съм от министъра на вътрешните работи Оливър Спасовски,  че разследването е започнало още през пролетта. Главният прокурор, който го е водил, ще даде точна информация. Става дума за система, инсталирана в централата за вътрешната комуникация в Прокуратурата. Знам, че подобна система е поставена и в новата сграда на Основния съд Скопие 1, а вероятно и другаде. Вярвам, че вече имат всички данни.“, е отговорил Заев на журналистически въпрос за последните съобщения от Прокуратурата, че са открити твърди дискове с подслушани разговори. \r\nТези разкрития според премиера са още едно доказателство колко е разсипана Република Македония: „Това са сериозни неща и с тях не може да си играем. Става дума за личния живот на хората. В този конкретен случай наблюдавана е комуникацията вътре в самата институция – разговорите на прокурори, следователи и всички, които работят в нея. Всичко това е само още едно потвърждение колко е важно да върнем съдебната система на държавата, колко е важна борбата с корупцията и с цялата престъпност в Република Македония. Поддържам институциите в техните смели разследвания, докато не станем нормална страна“, е заявил пред медиите македонският премиер.  \r\nСпоред него, без върховенство на закона и без поемане на отговорност не може да има никакво развитие: „Никой не може да каже докъде е стигнало \"голямото ухо\" в стремежа си всичко да следи. Разследващите органи са длъжни да намерят всички отговори“, е посочил Зоран Заев. \r\nОще при смяната на ръководствата на институциите е станало известно и е започнало проучване. Заев е подчертал, че се знае кои са били ръководители по времето, когато е направена поръчка от Специализираната Прокуратура и Основния съд Скопие 1, и те ще си понесат отговорността: „Няма да има бягство от отговорност, защото ще стане ясно дали оборудването е купено с тяхно знание, все пак те са подписвали документите, плащали са сметките за такива централи. ВМРО-ДПМНЕ прави изявления, но тя беше основният поддръжник на този  режим, Мицкоски беше дясната ръка на Никола Груевски.“ \r\n*** Президентите на Русия и САЩ Владимир Путин и Доналд Тръмп само са разменили поздрави през първия ден на срещата на Г20 в Буенос Айрес. За това  ТАСС  е информирана от прессекретаря на руския държавен глава Дмитрий Песков в отговор на журналистически въпрос дали двамата са имали време да разменят няколко думи.  \r\nПомощникът на руския президент Юрий Ушаков е казал, че „Двамата само се поздравиха“, без да уточнява дали са се ръкували и в какъв точно момент двамата лидери са разменили приветствия.   \r\nПо време на първата работна сесия на форума двамата не са общували в присъствието на журналисти. Дори на церемонията по официалното фотографиране, когато лидерите обикновено се поздравяват един друг и разговарят за малко, Тръмп и Путин не са си казали и една дума. \r\n***  В Скопие се подслушват разговорите в Прокуратурата на Македония. Подробна информация по случая дава  македонската медия  Sitel .  Според главния държавен обвинител Любомир Йовески подслушването е провеждано най-малко от две години през телефонната централа на институцията. \r\nПървият записан разговор, с който се разполага, е  на два хард диска и е с дата 30 септември 2016 . Телефонната централа обаче  е била инсталирана през 2013 г., когато прокуратурата се мести на кея на река Вардар в Скопие. Разследването трябва да покаже дали с инсталирането на телефонната централа е монтирано и оборудването за запис или това е направено по-късно.  \r\nОт правителството осъждат подслушването на телефоните в прокуратурата. Според тях цялата техника е останала от предишната власт и настояват за пълно изясняване на случая.  \r\nОт опозиционната ВМРО-ДПМНЕ пък се съмняват, че подслушването е организирано от сегашното правителство.  \r\nКомпетентните органи от правителството на няколко пъти вече категорично отрекоха да е извършвано незаконно следене на комуникациите. Записите на телефонните разговори на прокурорите обаче хвърлят сянка на тези твърдения. И държавният глава Георги Иванов преди няколко дни се усъмни, че неговите разговори се подслушват. \r\n*** Китайският президент Си Дзинпин и лидерите на водещите развиващи се икономики остро са разкритикували протекционизма в петък, първият ден от срещата на Г20 в Аржентина, съобщава  Reuters . \r\nПървата сесия е била помрачена от заплахата, отправена от американския президент Доналд Тръмп, да увеличи митата за китайските стоки.   \r\nЕкспертите оценяват тазгодишната среща на върха в аржентинската столица  като важна проверка за групата на 20-те индустриализирани държави. За първи път те се събраха през 2008 година. Тогава целта им беше да спасят глобалната икономика от най-тежката финансова криза, пред която се изправяше светът за седемдесет години.   \r\nДържавите от Г20 представляват две трети от населението на света. С възхода на национализма в много страни, те трябваше да решават въпроси, свързани със способността на групировката да управлява напреженията, възникващи в търговските им отношения, които подкопават глобалните пазари. \r\n*** Хиляди демонстранти излязоха в петък  на протест срещу икономическите политики на Г20, докато водещите индустриални държави откриваха своята редовна годишна среща в аржентинската столица, съобщава  Reuters .  \r\nОчаква се основна тема в двудневната среща да е търговската война между САЩ и Китай. Протестиращите обаче не успяха да се доближат до държавните глави на САЩ, Русия, Китай и другите световни сили.  Полицията, гранични патрули и крайбрежна охрана бяха организирали кордон в район от 12 кв. километра около мястото на събитието в Буенос Айрес. Заради събитието целият трафик беше спрян.   \r\nГрадът беше почти напълно блокиран заради протестният поход, който се организира от коалиция между профсъюзите и групи за човешки права. „Против политиките на Г20 сме, защото те разделят света. В Аржентина и навсякъде на планетата има недостиг на образование, работа и храна, заради политиките, които те обсъждат там“, смята Патрисия Силвино, 54-годишна работничка, участваща в протеста.   \r\nНаистина срещата се провежда в труден за самата Аржентина момент. Инфлацията е достигнала 40 процента. \r\nПрезидентът Маурицио Макри, който е известен като привърженик на свободния пазар, бе избран през 2015 година с надеждата, че ще избави икономиката от продължителния търговски и валутен контрол. В момента неговият рейтинг пада едновременно с песото и покупателната способност на средностатистическия аржентинец.   \r\nОбщественият транспорт е спрян, а петък е бил обявен като национален празник на банките и дясноцентристкото правителство е очаквало, че столичани ще напуснат града за уикенда.   \r\nПо официални данни 25 000 полицаи са ангажирани да осигуряват реда.", "date": "2018.12.01", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/01/2596933/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Може да се очаква, че Съединените щати „ще започнат студена война с Китай“ заради търговията, предупреждава известен икономист от Йеилския университет, ако напреженията между лидерите Доналд Тръмп и Си Дзинпин стигнат до точката на кипене тази седмица на срещата в Буенос Айрес, пише в броя си от 1 декември британският  The Daily Express . \r\nСтивън Роуч направи шокиращо изявление, твърдейки, че след като и двамата лидери ще участват в срещата на Г20 в Аржентина, може да се очаква те да разкрият картите си за ескалиращата митническа война между двете силови нации. Като ехо се носят коментарите на американския вицепрезидент Майк Пенс, който бе казал, че Китай в миналото е имал твърде „хищническо“ икономическо поведение. Г-н Роуч предвижда сегашната търговска война да хвърли двете нации направо в студена война, ако нещата тръгнат на още по-зле.Имайки пред вид Майк Пенс и бившия финансов министър на САЩ Ханк Полсън, г-н Роуч е заявил пред американската телевизия CNBC: “Онова, което каза Майк Пенс, означава, че подобни неща продължават твърде много време и може да доведат до ситуации, при които ние да затънем в една студена война с Китай за дълго, много дълго време“.   \r\nТой е добавил още: “Мисля, че в края на тази игра ще има сблъсък между двете системи. И САЩ се противопоставят на една държавно-спонсорирана, „пазарно-базирана социалистическа система“, която щедро използва държавата, за да субсидира индустриална политика“. \r\nОчаква се  пропукванията между двете най-големи икономики да преобладават в атмосферата на срещата на Г20, където са всички световни лидери.   \r\nВсичко започна в началото на годината, когато Тръмп подхвана конфликт с Пекин, обвинявайки Китай за „нечестни“ търговски практики и кражба на интелектуална собственост.   \r\nСАЩ удариха шамар като наложиха мита за китайски стоки на стойност от 250 млрд щатски долара от средата на годината досега, и така подтикнаха Китай да отвърне с облагане на американски стоки за 110 млрд долара.   \r\nВ началото на ноември обаче президентът обяви, че САЩ могат да сключат много изгодна сделка с Пекин и така да сложат край на  търговската „игра на сляпа баба“.   \r\nТази седмица обаче Тръмп промени намеренията си като заяви, че колкото повече наближава часът да се сключи споразумението, толкова по-малко сигурен е той дали го иска.   \r\nДнес (петък, първият ден на срещата Г20 – бел. ред.) френският президент Еманюел Макрон „нагази в дълбоки води“, отправяйки предупреждение, че заплахата от ескалация на търговската война между САЩ и Китай би била унищожителна за всички народи на този свят. По думите му последните намерения на г-н Тръмп „нанасят вреда на всички негови съюзници“. Според френския лидер „двете най-големи предизвикателства в света днес и основни отправни точки за напрежения са климатът и търговията“. \r\n***  Отворен микрофон е уловил неформален разговор между Макрон и саудитския престолонаследник, подозиран, че е поръчал убийството на Хашоги, преди началото на Г20, пише вестник  The Guardian .      \r\nСаудитският престолонаследник Мохаммед бин Салман, заподозрян, че е поръчител на убийството на дисидента журналист Джамал Хашоги, и обвинен във военни престъпления в йеменския конфликт, успокоил френския президент Еманюел Макрон с думите „Не се безпокойте“ на срещата на Г20 в Буенос Айрес.   \r\nДвамата са имали неформален разговор, изправени близо един до друг и очевидно неразбирайки, че той се записва.   \r\nВестникът е направил анализ на доста неясен запис на разговора: Макрон отговирл на уверението на принца с думите „ Не се безпокоя. Аз съм разтревожен … Казах ви.” \r\n“Да, казахте ми,” отвърнал принцът. “Благодаря ви много.” \r\n“Никога не ме чувате,” Макрон казал. \r\n“Не, чувам ви, разбира се,” отговорил принц Мохаммед, облечен в бели роби и усмихвайки се широко след като очевидно е разбрал, че камера го снима.   \r\n“Защото ви казах. Това е по-важно за вас,” казва Макрон и раздава оскъдна усмивка преди да се отдалечи от камерата и да продължи да говори с принца.   \r\nСлед това Макрон казва нещо, което не се разбира, на което саудитският лидер отговаря: “Няма проблем. Мога да се справя с това.” \r\nСлед още един сегмент от разговора им, който не може да се едшифрира, се чуа гласът на Макрон: “Аз съм човек, който държи на думата си.” \r\nНе е ясно какъв е предметът на този разпокъсан разговор, но убийството на Хашоги и опасността от масов глад в Йемен покриват с тежка сянка присъствието на саудитския принц на срещата на 20-те най-големи икономики.   \r\nОт Елисейския дворец са заявили, че двамата са разменили за пет минути по няколко думи между другото. При този разговор Макрон е отправил съвсем „категорично послание“ на принца за убийството и за необходимостта да се намери политическо решение на ситуацията в Йемен.   \r\nРешението на саудитския принц да участва на срещата на Г20 представлява калкулиран риск, тъй като е било ясно предварително, че световните лидери ще го заклеймят. Това е част от анализа в съботния брой на The Guardian. \r\n*** На миналогодишната среща в Хамбург Тръмп и Путин се срещнаха и разговаряха „на четири очи“. В Аржентина това няма да се случи, пише  The Times .   \r\nВ петък президентът Тръмп обяви, че той самият се „оглежда много внимателно“ за процъфтяващия бизнес с имоти в Русия. Твърди се, че неговата компания е решила да предложи на президента Путин огромен апартамент в Москва за 50 млн. щатски долара.  \r\nДържавните медии в Русия свързват неочакваното решение на Тръмп да отмени предварително планираната среща с руския лидер в Буенос Айрес с новите обвинения за връзките му с Кремъл по време на президентската изборна кампания от 2016 година.   \r\nБившият личен адвокат на днешния американски президент Майкъл Коен, заяви през седмицата, че е разговарял с Дмитирй Песков, говорителят на г-н Путин, за предложение да се строи в Москва небостъргач, който да се казва Trump Tower. Той дори е дал няколко детайла от проекта на компанията на американския президент.", "date": "2018.12.01", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/01/2596935/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Пресекретарят на президента на РФ Дмитрий Песков потвърди, че Майкъл Коен, бившият адвокат на американския лидер Доналд Тръмп, наистина се е обръщал към администрацията на Кремъл с молба за съдействие да се строи небостъргач Trump Tower в Москва, пише в броя си руският вестник  BALKANS.KP.RU(„Комсомольская правда на Балканах“) . \r\nСпоред Песков няма нищо удивително в това, след като адресът на неговата електронна поща е посочен в открити източници и всяка седмица той получава десетки различни съобщения. «Действително това е така и аз ще обясня защо: моят адрес е обявен за публичен достъп. Всяка седмица получаваме десетки обръщения от желаещи нещо да построят, да подобрят отношенията си, просто от граждани, което е най-важното», казва представителят на Кремъл.   \r\nПо думите му сътрудници на руската президентска администрация са се свързали с Коен, обяснили му, че Кремъл не се занимава със строителство и го насочили към Петербургския международен икономически форум, след което не са имали връзка с него.    \r\nЗа идеята си да строи небостъргач Trump Tower и в Москва самият Доналд Тръмп говори още в 2013 година.  Все пак проектът не се осъществява, а бизнесменът става президент на Съединените щати. Междувременно историята внезапно попада в ръцете на медиите. \r\n*** Кримските адвокати, представляващи интересите на украинските военни, които руските граничари задържаха край бреговете на Крим и арестуваха по заповед, издадена от Киевския районен съд на Симферопол, са подали първите апелационни молби за ареста им, пише руската  \"Новая газета\" .   \r\nЗащитата е против решението на съда за двумесечен затвор на украинските военни, като излага аргумента, че задържаните нямат възможност да напуснат територията на полуострова без документи, тъй като те са им отнети, нито по някакъв начин да повлияят на свидетелите. Освен това, адвокат Айдер Азаматов, който защитава Юрий Будзило, смята, че техните дела не подлежат на разглеждане от граждански съд, тъй като задържаните трябва да се смятат за военнопленници.  \r\n«Будзило е действащ военнослужещ във Военно-морските сили на Украйна и като такъв спрямо него трябва да се приложат нормите на международното право, в това число и нормите на Женевската конвенция от 12.август.1949 година, а не правните норми на националното законодателство», пише в молбата си адвокатът. \r\nНа всички арестувани им се вменява незаконно преминаване на границата на Русия. От Крим те са изпратени в Москва. В групата са и тримата ранени при обстрела, които са настанени в болница „Матроска тишина“.   \r\nСлед инцидента в Керченския проток  Украйна обвини Русия, че „води агресивна война“, обяви военно положение в крайграничните области и въведе ограничения на контролно-пропусквателните пунктове в Херсонска област за руснаци, които влизат или излизат от полуострова. От 30 ноември Държавната погранична служба на Украйна забрани на руски мъже на възраст от 16 до 60 години да влизат в страната. \r\n***  С цената на две дузини свои моряци, съзнателно изпратени в руски плен, Киев постигна временен успех, пише вестник  „Взгляд“ . Успя и да провали важната среща между Тръмп и Путин. Лидерите на САЩ и Великобритания поискаха от Русия да върне на Киев задържаните моряци. И все пак има ли вероятност Москва да изпълни ултиматума на западните лидери?  \r\nУлтиматумът на Тръмп бе подхванат в хор от горната Камара на американския парламент и британския премиер Тереза Мей.   \r\nРъководителят на британското правителство със самото си пристигане в Буенос Айрес за срещата на Г20 заяви, че ще настоява за допълнителни картелни мерки срещу Москва по повод керченския инцидент. Мей поиска „корабите и моряците да бъдат освободени и да се намали напрежението ». \r\nПо-рано Сенатът на САЩ единодушно гласува да приеме резолюция за инцидента, като определи действията на Русия „провокационни“. По думите на един от авторите на резолюцията, сенаторът републиканец от щата Уисконсин Рон Джонсън в документа се съдържа „призив за незабавно връщане на корабите и освобождаване на задържаните“.  \r\nВ последния миг Тръмп отмени и срещата си с Путин по време на срещата в Аржентина със същия аргумент, но в Туитър поясни “С нетърпение очаквам срещата си с него веднага след като тази ситуация намери своето решение!“   \r\nДиректорът на Киевския Център за политически изследвания и конфликтология Михаил Погребинский предполага, че ситуацията около Керченския проток бе употребена от Тръмп като повод да отмени срещата си с Путин, но не тя е основната причина. Експертът не смята, че с неочакваното си решението Тръмп ще помогне на играта на Петро Порошенко.", "date": "2018.12.01", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/12/01/2596939/nimh-maksimalnite-temperaturi-v-severna-balgariya-shte-sa-mezhdu-5-i-0-a-v-yuzhna-balgariya-mezhdu-3-i-8.html", "text": "Днес преди обяд на места в низините и равнините от Западна и Централна България ще има ниска облачност или мъгла. През деня от запад ще се увеличава средната и висока облачност. Атмосферното налягане е малко по-високо от средното за месеца и през деня ще остане без съществена промяна. Максималните температури - в Северна България между минус 5° и 0°, в Южна България между 3° и 8°, в София около 2°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Христо Христов. \r\nНад Черноморието ще бъде слънчево. По-късно през деня ще се появи средна и висока облачност. Максимални температури между 0° и 3°. Температурата на морската вода е 10-11°. Вълнението на морето ще бъде около 2 бала. \r\nВ планините ще е предимно слънчево, но около и след обяд от запад облачността, средна и висока, ще се увеличи. Ще духа умерен, по високите и", "date": "2018.12.01", "title": "НИМХ: Максималните температури в Северна България ще са между -5° и 0°,  а в Южна България  - между 3° и 8°"}
{"url": "http://www.focus-news.net/news/2018/12/01/2596937/gd-granichna-politsiya-intenziven-e-trafikat-za-tovarni-avtomobili-na-granitsite-s-gartsiya-i-turtsiya.html", "text": "Интензивен е трафикът за товарни автомобили на границите с Гърция и Турция. Това съобщиха за  Агенция „Фокус“  от ГД „Гранична полиция“. На българо-гръцката граница трафикът е интензивен на ГКПП „Кулата“ за товарни автомобили на вход. На българо-турската граница трафикът е интензивен на ГКПП „Капитан Андреево“ и ГКПП „Лесово“ за товарни автомобили на изход.  \r\nНормален е трафикът на всички контролно-пропускателни пунктове на границите със Сърбия, Македония и Румъния.", "date": "2018.12.01", "title": "ГД „Гранична полиция“: Интензивен е трафикът за товарни автомобили на границите с Гърция и Турция"}
{"url": "http://www.focus-news.net/news/2018/12/01/2596938/predstoyashti-sabitiya-v-stranata-za-1-dekemvri-agentsiya-fokus.html", "text": "*** \r\nОт 13.00 часа в залата на Министерството на туризма ще се състои брифинг, на който министърът на туризма Николина Ангелкова ще представи изцяло нов тип съвременни електронни административни услуги.  \r\n*** \r\nОт 10.00 часа в салона на „Позитано“ № 20 ще се проведе 4-тото заседание на XIII-ата Конференция на Софийската градска организация на БСП. \r\n*** \r\nОт 10.00 до 14.00 часа на бул. „Княгиня Мария Луиза“ ще се състои събитие под мотото „Узнай своя статус“, на което всички граждани и гости на София ще имат възможност да получат анонимно и безплатно изследване и консултиране за ХИВ в специален мобилен медицински кабинет. \r\n*** \r\nОт 10.00 часа в Мраморната зала на Руския културно-информационен център ще бъде открита фотоизложбата „Царствените страстотерпци. По повод 100 години от мъченическата кончина\". От 11.00 часа в Малката зала на Центъра ще се проведе научно-богословска конференция на тема: „Руската голгота: страстотерпци, новомъченици и изгнанници”. \r\n*** \r\nОт 11.00 часа в зала „Витоша“ на Интер Експо Център ще се проведе официална церемония по връчване на Годишните награди за сезон 2018 на Българската федерация по автомобилен спорт.  \r\n*** \r\nОт 13.30 часа в НДК ще бъде открито шестото издание на Balkan Rakia & Spirits Fest.  \r\n*** \r\nОт 14.00 до 18.00 часа в подлеза на метростанция „Сердика“ доброволците на БМЧК - София ще проведат информационна кампания с игри и викторини, ще раздават червени панделки и брошури \r\n*** \r\nОт 17.00 часа в Sofia Event Center ще се състои церемония, на която с наградите „Златен пояс“ ще бъдат отличени най-добрите бойци за 2018 г.  \r\n*** \r\nОт 17.30 часа в Мраморното фоайе на НДК ще се проведе церемонията по връчване на наградите „Рицар на четката”. \r\n*** \r\nОт 18.00 часа в театър „Азарян“ ще се състои спектакълът „Апарт“.  \r\n*** \r\nОт 18.00 часа в кино „Люмиер Лидл“ ще се състои извънредна прожекция на българския филм „Далеч от брега“.  \r\n*** \r\nОт 19.00 часа в зала 1 на НДК ще се проведе концерт на оркестър Strauss Capelle Wien.  \r\n*** \r\nОт 20.00 часа в зала 3 на НДК ще се състои благотворителен бал.  \r\n*** \r\nОт 11.30 часа в БХГ „Петко Задгорски\" ще се проведе камерен концерт-матине „Солени коси“.  \r\n*** \r\nОт 18.00 часа в Дом на Нефтохимика бургаски изпълнители и танцови формации ще се включат в благотворителния концерт в подкрепа на Иван Михайлов от Бургас, който страда от остра миеломоноцитна левкемия.  \r\n*** \r\nВ 10.00 часа в Учебно-спортния комплекс на Варненския свободен университет „Черноризец Храбър“ ще започне обучението в магистърската програма „Кръгова икономика“.  В 11.00 часа е планиран брифинг за медиите с участието на чуждестранни лектори.  \r\n*** \r\nОт 10.00 часа до 17.00 часа в Клуб по политически науки-Варна ще се проведе двудневно обучение за гражданско образование, предназначени за младежи от града между 16 и 25 г.  \r\n***  \r\nОт 10.00 часа в парк „Дружба“ ще се проведат  Масови безплатни тренировки – Есен 2018. \r\n***  \r\nОт 11.00 часа в  Читалище „Искра“ Театър „Весел“ представя: „Малката кибритопродавачка“ – детски спектакъл.  \r\n***  \r\nОт 20.00 часа в Клуб 7 Представяне на играта „Дарплей“.   \r\n***  \r\nОт 08.00 часа в спортна зала „Никола Петров” ще се проведе турнир по хандбал за момчета 12 г. „Купа Горна Оряховица”, организиран от ХК „Раховец 2008” гр. Горна Оряховица.   \r\n*** \r\nОт 10.30 часа в Куклена зала на ДКТ ще се играе „Безтегловната принсеца“ по Джордж Макдоналд.  \r\n*** \r\nОт 08.00 часа  в спортна зала „Никола Петров“ ще се проведе турнир по хандбал „Купа Горна Оряховица“ за момчета – 12 г. \r\n*** \r\nПрез целия ден в НЧ „Романодром - 2002“ ще бъдат раздавани информационни материали по повод Световния ден за борба срещу ХИВ/СПИН.  \r\n*** \r\nВ 15.30 часа ще бъдат поднесени цветя пред паметника на композитора Петко Стайнов в двора на едноименната гимназия.  \r\n*** \r\nОт 11.00 часа в залата на читалище „Братство” ще се проведе Общинска конференция на БСП - Кюстендил. \r\n*** \r\nВ 15.30 часа от Централна поща ще стартира мирно шествие в знак на съпричастност към хората, живеещи с ХИВ. Шествието се организира от БМЧК.  \r\n*** \r\nОт 14.00 часа в изложбена зала на ул. „Лубор Байер” ще бъде открита изложбата на Трети национален конкурс за рисунка \"Моят празник\", организиран от Центъра за подкрепа за личностно развитие (ЦПЛР) към Община Стара Загора.", "date": "2018.12.01", "title": "Предстоящи събития в страната за 1 декември (Агенция „Фокус“)"}
{"url": "http://www.focus-news.net/news/2018/12/01/2596936/aktualna-patna-obstanovka.html", "text": "Актуална пътна обстановка, предоставена от  Агенция „Пътна инфраструктура“ .Температурите са в интервала от -14° до 0°. Времето над страната е предимно ясно. Умерен вятър духа в областите Варна, Добрич, Смолян и Шумен. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Слаб сняг вали в областите в района на Телиш /обл. Плевен/ и Твърдица /обл. Сливен/. \r\nНамалена видимост поради мъгла: \r\n- до 50 м. в района на Деков /обл. Плевен/; Мъдрец /обл. Стара Загора/. \r\n- до 100 м. в района на Телиш /обл. Плевен/; \r\n- до 150 м. в района на Муселиево /обл. Плевен/. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 01.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n-„Превала“ - ограничено за МПС над 12 т. с ремаркета и полуремаркета; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nРусе – Разград при км 7+845 е въведена временна организация и безопасност на движение за изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Движението на МПС в посока Дунав мост – Русе и обратно в участъка на ремонта се осъществява в две ленти във всяко платно за горепосочените посоки. Участъка е сигнализиран с пътни знаци съгласно одобрения проект за ВОБД.  Ограничение на скоростта 20 км/ч. Срок до 21.06.2019 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nВременно движението по път I-6 Карнобат – Венец при км 442+500 е ограничено за движение поради ремонтни дейности на ЕВН (опъване на електропровод над пътното платно). Ограничението важи в часовия интервал от 10:00 до 13:00, като движението ще бъде преустановяване за интервали от около 10 минути.  \r\nАлтернативен маршрут: пътен възел „Петолъчката“ – АМ \"Тракия\" – Карнобат и обратно. Срок до 02.12.2018 г.; \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 01.12.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г.; Състояние на републиканската пътна мрежа:   Ремонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 03.12.2018 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 31.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности . \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 03.12.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 03.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 31.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 03.12.2018 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.03.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частичен ремонт на асфалтовата настилка. Срок до 07.12.2018 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.01", "title": "Актуална пътна обстановка"}
{"url": "http://www.focus-news.net/news/2018/12/01/2596940/alsat-m-makedoniya-zaev-ima-volya-za-pomirenie-predstoyat-konsultatsii-s-eksperti.html", "text": "Сред основните приоритети според македонския премиер Зоран Заев е помирението. В петък, след поредната среща в парламента, той обаче заяви, че партиите не трябва да пресичат червената линия, за да влияят върху съдебната система, пише на сайта си скопската телевизия  Alsat-M .  \r\nПетъчната среща показа на практика как трябва да се работи за помирението между силите, разединени от събитията на 27 април. Според Заев, идеите, за които преговарящите страни вече са постигнали някаква договореност, трябва да се разгледат и с експерти.  \r\nИзточници от парламентарната Комисия за помирение са казали за телевизията, че дилемата продължава да е около това кои дела ще попаднат под амнистията, предвиждана в Закона за помирение и помилване. Съществува страх, че има възможност да бъдат опростени дадени дела, а след това прокуратурата да повдигне ново обвинение, което не е включено в закона.  \r\nВ момента най-ясно е едно нещо, което и осемте депутати, изключени от ВМРО-ДПМНЕ, са потвърдили: Законът за помирение и помилване трябва да бъде одобрен от парламента преди да се приемат конституционните промени. Паралелно с него Народното събрание на Македония ще обсъжда и промените, които предстои да се направят в конституцията на държавата, както и пакета със законопроекти за реформите в страната.  Ивелина Ватова", "date": "2018.12.01", "title": "Alsat-M (Македония): Заев: Има воля за помирение, предстоят консултации с експерти"}
{"url": "http://www.focus-news.net/news/2018/12/01/2596942/stara-zagora-vremenno-e-ogranicheno-dvizhenieto-v-izprevarvashtata-lenta-pri-km-176-na-am-trakiya-v-posoka-burgas-poradi-obarnat-tir.html", "text": "Временно е ограничено движението в изпреварващата лента при км 176 на АМ „Тракия“ в посока Бургас поради обърнат ТИР. Това съобщиха от  Агенция „Пътна инфраструктура“ . Трафикът се осъществява в активната лента и се контролира от Пътна полиция. Шофьорите да се движат с повишено внимание и съобразена скорост.", "date": "2018.12.01", "title": "Стара Загора: Временно е ограничено движението в изпреварващата лента при км 176 на АМ „Тракия“ в посока Бургас поради обърнат ТИР"}
{"url": "http://www.focus-news.net/news/2018/12/01/2596941/ministar-nikolina-angelkova-shte-predstavi-iztsyalo-nov-tip-elektronni-administrativni-uslugi-koito-vavezhda-ministerstvoto-na-turizma.html", "text": "Министърът на туризма Николина Ангелкова ще представи изцяло нов тип съвременни електронни административни услуги на Министерството на туризма. Те ще дадат възможност да се подават заявления за издаване на разрешения, категоризация и др. 24 часа в денонощието и от всички краища на света.  Това съобщиха от пресцентъра на  Министерство на туризма . Предвиден е брифинг, който ще се състои от 13.00 часа в залата на Министерството на туризма.", "date": "2018.12.01", "title": "Министър Николина Ангелкова ще представи изцяло нов тип електронни административни услуги, които въвежда Министерството на туризма"}
{"url": "http://www.focus-news.net/news/2018/12/01/2596943/sofiya-shte-se-provede-zasedanie-na-xiii-ata-konferentsiya-na-sofiyskata-gradska-organizatsiya-na-bsp.html", "text": "Четвъртото заседание на XIII-ата Конференция на Софийската градска организация на БСП ще се проведе от 10.00 часа, в салона на „Позитано“ № 20. Това съобщиха от пресцентъра на партията. Форумът ще е изцяло открит за журналисти и гости.", "date": "2018.12.01", "title": "София: Ще се проведе заседание на XIII-ата Конференция на Софийската градска организация на БСП"}
{"url": "http://www.focus-news.net/news/2018/12/01/2596946/zapochva-kampaniyata-na-stolichna-obshtina-da-ukrasim-sofiya-za-koleda.html", "text": "От днес до 15-ти януари 2019 г. ще се проведе традиционната кампания на Столична община „Да украсим София за Коледа” за външна празнична украса на сграда, балкон, двор и междублоково пространство на територията на Столична община. Това съобщиха от пресцентъра на  Столична община . \r\nДо 3 снимки могат да се изпращат с Вашата украса на имейл адрес: ukrasi_sofia@mail.bg, най-късно до 15-ти януари 2019 г.  \r\nНеобходимо е да бъдат посочени трите имена на участника/име на организацията, адрес на украсения обект и координати за връзка. \r\nНа страницата във Фейсбук „Да украсим София за Коледа” ще бъдат публикувани относимите към кампанията фотографии. \r\nТрима от авторите (собствениците) на украсата, събрала най-много харесвания, ще получат парични награди: Първа награда - 1 200 лв. \r\nВтора награда - 600 лв. \r\nТрета награда - 300 лв.", "date": "2018.12.01", "title": "Започва кампанията на Столична община „Да украсим София за Коледа”"}
{"url": "http://www.focus-news.net/news/2018/12/01/2596947/mkd-makedoniya-orban-ungariya-podkrepya-ukrayna-v-konflikta-s-rusiya.html", "text": "Унгария поддържа Украйна в конфликта с Русия, макар че украинското правителство има анти-унгарски позиции. Това е казал в петък Виктор Орбан в Прага, където е на посещение, информира македонската медия  МКД . \r\n\"Позицията на Унгария е съвсем ясна, ние сме про-украинско правителство. Така че заставаме зад Украйна \", каза Орбан в отговор на въпрос на журналист, предаде Ройтерс. \r\n „В Унгария има про-украински настроено правителство, докато в Украйна управляващите са с анти-унгарски настроения. Въпреки това, ние не сме променили отношението си и в този конфликт заставаме зад Украйна \", е казал унгарският премиер. \r\nКиев и Москва се обвиняват за инцидента в Керченския  проток, при който три украински военни кораби са задържани, а екипажите им са арестувани с обвинение, че са нарушили руските държавни граници  \r\nСлед този инцидент, Украйна въведе военно положение в 10 гранични района.  Ивелина Ватова", "date": "2018.12.01", "title": "МКД (Македония): Орбан: Унгария подкрепя Украйна в конфликта с Русия"}
{"url": "http://www.focus-news.net/news/2018/12/01/2596950/sofiya-87-dushi-sa-bili-nastaneni-v-krizisniya-tsentar-na-stolichna-obshtina.html", "text": "Тази нощ 87 души, без дом, са потърсили подкрепа и са били настанени в Кризисния център на Столична община. В него те получават храна и възможност да пренощуват. Това съобщиха от пресцентъра на  Столична община .  \r\nВ момента всички линии на градския транспорт изпълняват редовните си маршрути. Направени са обработки с опесъчаване на пътищата на планината Витоша: Бояна – Златни мостове и Драгалевци – Алеко. Частични обработки срещу заледяване са изпълнени на опасни участъци, както и на Южната дъга. Днес температурите се очаква да бъдат ниски, затова от Столична община напомнят на шофьорите да използват автомобилите си оборудвани за движение при зимни условия и да шофират със съобразена скорост.", "date": "2018.12.01", "title": "София: 87 души са били настанени в Кризисния център на Столична община"}
{"url": "http://www.focus-news.net/news/2018/12/01/2596948/sofiya-tsentarat-za-gradska-mobilnost-i-patna-politsiya-zapochvat-savmestna-aktsiya-sreshtu-narushitelite-koito-se-dvizhat-v-bus-lentite.html", "text": "От началото на декември Центърът за градска мобилност и „Пътна полиция“ в София започват съвместна акция срещу нарушителите, които се движат в бус лентите, съобщиха от  Центъра за градска мобилност . Това е поредната мярка за налагане на приоритет на градския транспорт.  \r\nОсновната цел на бус лентите е да осигуряват приоритет на обществения транспорт, така че той да изпълнява разписанията си и да бъде удобен и бърз за пътниците, които го използват, но това не може да стане, ако лентата е задръстена с коли.  \r\nГлобата за автомобил в бус лента е 50 лева.", "date": "2018.12.01", "title": "София: Центърът за градска мобилност и „Пътна полиция“ започват съвместна акция срещу нарушителите, които се движат в бус лентите"}
{"url": "http://www.focus-news.net/news/2018/12/01/2596949/nimh-zhalt-kod-za-niski-temperaturi-e-obyaven-za-severna-balgariya.html", "text": "Жълт код за ниски температури е обявен в 14 области на страната, сочи справка на сайта на  НИМХ . Предупреждението е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Добрич, Шумен и Варна. В тези области дневните температури ще останат под нулата. При тази предупредителна степен са възможни здравни проблеми за чувствителни и болни хора, възрастни, деца и бездомници.", "date": "2018.12.01", "title": "НИМХ: Жълт код за ниски температури е обявен за Северна България"}
{"url": "http://www.focus-news.net/news/2018/12/01/2596944/otbelyazvame-svetovniya-den-za-borba-s-hivspin.html", "text": "Отбелязваме Световния ден за борба сс ХИВ/СПИН. Тази година събитието ще премине под глобалното мото „Узнай своя статус” и се отбелязва за тридесета поредна година в целия свят. За първи път Световният ден за борба със СПИН е отбелязан през 1988 година. Тогава Световната здравна организация, в стремежа си да насочи общественото внимание към проблемите на ХИВ/СПИН и да подчертае необходимостта от подкрепа и разбиране за хората, живеещи с ХИВ, обявява 1 декември за Световен ден за борба със СПИН. От 1996 г. с отбелязването на този ден се заема Програмата на ООН за ХИВ/СПИН (UNAIDS). Оттогава Световният ден за борба със СПИН дава началото на целогодишна кампания с акцент върху превенцията, образованието и информираността. \r\nОт 10.00 до 14.00 часа всички граждани и гости на София ще имат възможност да получат анонимно и безплатно изследване и консултиране за ХИВ в специален мобилен медицински кабинет, разположен на бул. „Княгиня Мария Луиза“ № 62-66, в близост до Лъвов мост. Специалисти ще предоставят информация как и къде всеки може да провери своя статус с цел ранно откриване на инфектирани лица и своевременното им насочване за лечение.  \r\nБългарският младежки червен кръст - София организира мащабна информационна кампания по повод Световния ден за борба с ХИВ/СПИН. От 14.00 до 18.00 часа в подлеза на метростанция „Сердика“ доброволците на БМЧК - София ще проведат информационна кампания с игри и викторини, ще раздават червени панделки и брошури. В 18.30 часа пред църквата „Св. Неделя“ доброволци, приятели и всички желаещи ще оформят „жива панделка“ в знак на съпричастност с хората, живеещи с ХИВ/СПИН. \r\nПо повод Световния ден за борба със СПИН фасадата на един от символите на столицата – Националния дворец на културата, ще бъде осветена в червена светлина в часовия диапазон между 18.00 и 20.00 часа.", "date": "2018.12.01", "title": "Отбелязваме Световния ден за борба с ХИВ/СПИН"}
{"url": "http://www.focus-news.net/news/2018/12/01/2596953/vav-vidin-shte-se-provedat-vazpomenatelni-tarzhestva-po-sluchay-130-ata-godishnina-ot-smartta-na-ekzarh-antim-i.html", "text": "Навършват се 130 години от блажената земна кончина на приснопаметния Български Екзарх Антим I. В тази връзка, по решение на Светия Синод на Българската Православна Църква – Българска Патриаршия, паметта на големия български духовен водач и родолюбец,  ще бъде почетена с богослужения и възпоменателни събития в град Видин на 1 и 2 декември, предаде репортер на  Агенция „Фокус“ . \r\nОт 15.00 до 17.00 часа в Конферентната зала на Областната администрация ще се проведе Възпоменателна научна конференция посветена на приснопаметния Бълграски Еказарх Антим I. От 18.00 часа в храм „Св. Николай Мирликийски Чудотворец“ ще бъде отслужена Възкресна Вечерня служба. От 19.00 часа в залата на Симфоничния оркестър ще започне концерт на Читалище „Цвят 1878“.  \r\nВ неделя възпоменателните тържества ще започнат с отслужването на Утреня в храм „Св. Николай Мирликийски Чудотворец“. Началото на службата е в 08.00 часа. В 09.20 часа в митрополитския храм ще бъде посрещнат Българския Патриарх Неофит, а в 09.30 часа ще започне светата Литургия.  \r\nОт 11.00 часа Българският Патриарх Неофит и митрополитите на Св. Синод ще отслужат Панихида в памет на приснопаметния Български Екзарх Антим I. В 11.30 часа ще бъде отслужена заупокойната молитва пред гробницата-мавзолей на Екзарх Антим I.  \r\nНикола ПЕТКОВ", "date": "2018.12.01", "title": "Във Видин ще се проведат възпоменателни тържества по случай 130-ата годишнина от смъртта на екзарх Антим I"}
{"url": "http://www.focus-news.net/news/2018/12/01/2596954/burgas-izvestni-izpalniteli-i-tantsovi-formatsii-se-vklyuchvat-v-blagotvoritelen-kontsert-v-podkrepa-na-bolniya-ot-levkemiya-ivan-mihaylov.html", "text": "Бургаски изпълнители и танцови формации ще се включат в благотворителния концерт в подкрепа на Иван Михайлов от Бургас, който страда от остра миеломоноцитна левкемия, съобщиха от пресцентъра на  Община Бургас . Концертът ще се състои от 18.00 часа в Дом на Нефтохимика Бургас. \r\nВ него ще вземат участие: Вокална формация на детски хор „Милка Стоева“, ФТА „Никола Гинов“, Танцова школа „Дюн“, The Next Crew, Емил Маджаров и Елица Георгиева, Давид Сукнаров, MEIA, Даниела Стоянова, ПФА „Странджа“, Народен хор „Трепетлика“ и Бургаски духов оркестър. \r\nИван Москов Михайлов е на 42 години и е диагностициран с агресивна, бързоразвиваща се болест – остра миеломоноцитна левкемия, придружена от транслокация на хромозоми и FLT3-ITD генетична мутация. \r\nМъжът е преминал първия етап от лечението на заболяването чрез химиотерапия, но за успешното излекуване трябва да бъдат извършени процедури за трансплантация на стволови клетки. Операцията се извършва в Англия. \r\nПървият етап на трансплантацията, включващ подготвителна терапия, трансфер на стволови клетки и първоначално възстановяване, премина успешно. През следващите месеци лечението на Иван в Лондон продължава, като целта е да се избегнат сериозни усложнения вследствие на трансплантацията или липсата на имунна система. \r\nНадеждата на лекарите е присадените клетки да вземат надмощие над старите. Ако всичко върви по план, следва година таргетна терапия с FLT3 инхибитори. \r\nЦената на лечението дотук надхвърли 260 000 паунда, събрани чрез заеми и дарения. Остатъкът от трансплантационния цикъл плюс терапията с инхибитори се очаква да струват още около 200 000 паунда. \r\nЗа събирането на средства за лечението на Иван Москов Михайлов са открити банкови сметки: Банкови сметки за дарения \r\nBGN \r\nИван Москов Михайлов \r\nIBAN: BG70UNCR70001523273327 \r\nBIC (SWIFT): UNCRBGSF \r\nОснование: Дарение за лечение \r\nEUR \r\nИван Москов Михайлов \r\nIBAN: BG81UNCR70001523273420 \r\nBIC (SWIFT): UNCRBGSF \r\nОснование: Дарение за лечение \r\nUSD \r\nИван Москов Михайлов \r\nIBAN: BG59UNCR70001523273331 \r\nBIC (SWIFT): UNCRBGSF \r\nОснование: Дарение за лечение \r\nGBP \r\nИван Москов Михайлов \r\nIBAN: BG05UNCR70001523334152 \r\nBIC (SWIFT): UNCRBGSF \r\nОснование: Дарение за лечение \r\nКутии за събиране на дарения са поставени при входа на Община Бургас, КЦ „Морско казино“, Туристическия информационен център на ул. „Александровска“, Експоцентър „Флора“ и Операта. Информация за кампанията е достъпна  .", "date": "2018.12.01", "title": "Бургас: Известни изпълнители и танцови формации се включват в благотворителен концерт в подкрепа на болния от левкемия Иван Михайлов"}
{"url": "http://www.focus-news.net/news/2018/12/01/2596958/burgas-praznichen-kameren-kontsert-matine-shte-se-provede-v-bhg-petko-zadgorski.html", "text": "„Солени коси“ е поетичното наименование на тазгодишната музикална феерия, която ще завладее Бургас в навечерието на празника на града - Никулден. От 11.30 часа в БХГ „Петко Задгорски“ Мария Цветкова-Маджарова - сопрано, Благовеста Рядкова - пиано, и ученици от НУМСИ „Панчо Владигеров“ ще ни потопят в магичния свят на музиката с песни от Фр. Шуберт, Р. Шуман, Е. Григ и инструментални произведения от Г. Фр. Хендел и Пооп. Това съобщиха от пресцентъра на  Община Бургас . \r\nСопраното Мария Цветкова - Маджарова е утвърдено име, не само на българските оперни сцени, но вече и извън пределите на страната. Ярките главни роли, които представи в оперите „Нос\", „Катерина Измайлова“, „Кавалерът на розата“ и други, ѝ носят не само високи професионални отличия, но и уважението и обичта на публиката. Наскоро огромен успех постигна изпълнението й в „Кармина Бурана“ на софийска сцена. Тя е от желаните и търсени партньори не само на оперния, кантатно-ораториалния жанрове, но също така и на камерния жанр - с изяществото на кратката песенна форма. Дарбата, интелигентността и финесът й на изпълнение не оставят слушателя равнодушен. \r\nМарко Маджаров е флейтист от Х клас на НУМСИ „Проф. П. Владигеров“ - Бургас. Талантът му е безспорен - Марко вече е лауреат на конкурси не само като флейтист, но и като танцьор. Марко Маджаров ще бъде акомпаниран от неговата съученичка Ксения Королева. Тя също е от изявените инструменталисти-пианисти на НУМСИ - Бургас, носител на лауреатски звания. Ксения е от семейство, в което „децата свирят\" - нейната малка сестричка умее да свири на пиано, цигулка, но на концерта тя ще покаже умението си да свири на БЛОК ФЛЕЙТА. Ксения също и ще акомпанира своята сестра Маша. \r\nБлаговеста Рядкова е преподавател в НУМСИ „Проф. П. Владигеров“ - Бургас. Приобщена към камерното музициране, усилията, които полага, е да съумее да намери пространство за камерния жанр от шедьоврите на великите майстори - класици, и тази музика да обедини публиката в нашия град. Съвместно с Мария Цветкова - Маджарова изнасят множество концерти - интеграли с музиката на Моцарт, Шуберт, Шуман, Чайковски, музика от френски автори, както и музика от български композитори. \r\nКонцертът е замислен като част от поредиците „Музикални семейства на Бургас“, както и „Заедно на сцената“, обединяваща професионалисти и ученици.", "date": "2018.12.01", "title": "Бургас: Празничен камерен концерт-матине ще се проведе в  БХГ „Петко Задгорски“"}
{"url": "http://www.focus-news.net/news/2018/12/01/2596955/denyat-1-dekemvri-v-balgarskata-istoriya.html", "text": "1 декември се свързва с появата на един от ценните документи от средновековната българска държава - Мрачката грамота на цар Иван Александър - издадена през 1347 година. Дарствената грамота за манастира “Свети Никола” в местността Мраката, Радомирско, е важен исторически извор за административното устройство на България през ХІV век. \r\nВ България Военномедицинска академия отбелязва своя празник. Тя е първоприемник на създадената през 1891 година Софийската обща гарнизонна болница с началник д-р Георги Золотович. \r\nПрез 1915 г. българското правителство протестира срещу използването на патрони “дум-дум“ от англо-френските войски в Македония. “Дум-дум” е британски боен патрон, разработен в Индия за употреба на Северозападния фронт в края на 90-те години на ХІХ век. Патронът се състои от покрит 303-куршум, чийто връх излага на показ оловното ядро. Целта е да се подобри ефективността като се увеличи разширяването при удар. \r\nГодина по-късно, 1916 г., в хода на Първата световна война части от Дунавската армия достигат река Арджеш в Румъния. През октомври 1916 г. Централните сили вземат решение за настъпление към столицата на Румъния Букурещ като по този начин целят излизането на държавата от войната.   композиторът Петко Стайнов.   първият български екзарх Антим І.  \r\n2009 г. \r\nБорис Георгиев е удостоен от президента на Р България с Орден „Стара планина” – първа степен „за изключително големите му заслуги към Република България в областта на физическото възпитание и спорта и по повод 80 години от рождението му.“ \r\n2000 г. \r\nЗаседанието в Брюксел на Съвета на министрите на вътрешните работи и правосъдието на ЕС взема решение да се извади България от Шенгенския визов списък. Шенгенското споразумение е подписано на 14 юни 1985 г. Страните, които го подписват са: Франция, Германия, Белгия, Холандия и Люксембург. Споразумението предвижда премахване на граничния контрол между страните – членки на ЕС, свободно движение на хора и стоки, засилен контрол по “външните” граници на съюза. Споразумението влиза в сила на 26 март 1995 г. за седем от подписалите го 10 страни. Тези седем страни са Германия, Белгия, Холандия, Испания, Франция, Люксембург и Португалия. През септември 1995 г. Европейският съвет приема списък на страните, за които се изисква входна виза. Официалното изваждане на страната ни от списъка става на 15 март 2001 г. \r\n1996 г. \r\nВ Кърджали е проведена Трета национална конференция на ДПС, на която Ахмед Доган е преизбран за лидер на организацията. \r\nАхмед Доган е политически деец. Завършва философия в Софийския университет \"Св. Климент Охридски\". Редовен аспирант е в Института по философия при БАН. През 1986 г. е кандидат на философските науки и научен сътрудник  в Института по философия към Българската академия на науките /БАН/. Заради участието му в съпротивата срещу възродителния процес е арестуван и осъден на 10 години лишаване от свобода. След 10 ноември 1989 г. се включва в политическия живот на страната. Ахмед Доган е един от основателите и лидер на Движението за права и свободи от 1990 г. Депутат е в VII-мо Велико народно събрание и в ХХXVI-то, ХХXVII-мо, ХХXVIII-то и ХХXIX-то. От 11 юли 2005 г. Ахмед Доган е депутат в 40-то Народно събрание. Той е председател на парламентарна група на “ДПС”. \r\n1981 г. \r\nСъздаден е фонд \"1300 години България\".  \r\nПрез 2001 г. е приет закон за Националния дарителски фонд \"13 века България\", като към него са приети изменения и допълнения. Според закона фондът има за цел да организира и подпомага дарителска дейност, извършвана от български и чуждестранни физически и юридически лица в подкрепа на образованието, науката, културата, възстановяването и опазването на исторически и културни ценности, здравеопазването и други социални сфери. \r\n1972 г. \r\nСъстои се първото извеждане в Космоса на българската апаратура “П1” на борда на спътника Интеркосмос 8, чрез която се изследват параметрите на космическата плазма. Апаратурата е създадена от Научната група по физика на Космоса към Президиума на БАН. През 1972 г. България е включена в ранглистата на ООН като 18-та космическа страна. За 25 години България е извела в Космоса 50 апарата. \r\n1970 г. \r\nВ Гюргево е подписана спогодба за строеж на газопровод за транспортиране на природен газ от СССР за България. \r\n1944 г. \r\nОбнародвано е постановление, което предвижда да бъдат освобождавани от наказателно преследване военни, подсъдими по т.нар. Народен съд, ако имат активно участие във войната срещу Германия. Целта му е да запази от преследване част от кадровите военни. Постановлението е по доклад на военния министър Дамян Велчев. Министерският съвет го приема на 23 ноември. БРП (к) се противопоставя на постановлението. От 4 до 7 декември тя организира митинги и демонстрации в цялата страна и на 8 декември постановлението е отменено. \r\n1916 г. \r\nВ хода на Първата световна война части от Дунавската армия достигат река Арджеш в Румъния. \r\nПрез октомври 1916 г. Централните сили вземат решение за настъпление към столицата на Румъния Букурещ като по този начин целят излизането на държавата от войната.  \r\nНа 23 ноември 1916 г. Първа софийска дивизия и 12-а пехотна дивизия в състава на Дунавската армия преминават Дунава и настъпват към Букурещ. \r\nУспешните действия на съюзниците в Карпатите и на 3-а българска армия в Добруджа създават условия за форсиране на р. Дунав и настъпление по Мунтенското оперативно направление. Такава задача получава Дунавската армия която трябва да форсира реката при Свищов и като развие удара към Букурещ, да съдейства за овладяването на града. При форсирането армията, командвана от германския генерал Кош, разполага с 217-а германска, Сборната и 1-ва пехотна софийска дивизия, Сборната конна дивизия и други части - общо 32 пехотни дружини и 66 артилерийски батареи. В полосата за форсиране противникът разполага с 10 пехотни дружини и 11 артилерийски батареи. Така превъзходството на Дунавската армия е значително. Форсирането започва рано сутринта на 23 ноември от 217-а и Сборната пехотна дивизия. Още същия ден те овладяват Зимнич. На другия ден е построен понтонен мост и до вечерта на 25 ноември на румънска територия са прехвърлени освен първоешелонните съединения още нашата 12-а пехотна и турската 26-а пехотна дивизия. С тези войски армията осъществява по-нататък своето настъпление към Букурещ, форсирането при Свищов се осигурява с демонстративни действия в районите на Сомовит, Гиген и Оряхово. \r\n1915 г. \r\nБългарското правителство протестира срещу използването на патрони “дум- дум “от англо-френските войски в Македония. \r\n“Дум-дум” е британски боен патрон, разработен в Индия за употреба на Северозападния фронт в края на 90-те години на ХІХ век. \r\nПатронът “дум-дум” се състои от покрит 303-куршум, чийто връх излага на показ оловното ядро. Целта е да се подобри ефективността като се увеличи разширяването при удар. \r\nФразата “дум-дум” по-късно започва да се отнася за всеки куршум с мек или кух връх. Хагската конвенция от 1899 г. забранява употребата на “дум-дум” куршуми по време на война. \r\n1896 г \r\nОткрива се IX-то Обикновено народно събрание. За Председател на събранието е избран Георги Янкулов. \r\nГеорги Димитров Янкулов е лекар и обществен деец. Той е роден в Калофер през 1844 г. Първоначално учи в родния си град, а след това в Робърт колеж в Цариград. Завършва медицина във Франция. След Освобождението се установява да живее в Пловдив и взема дейно участие в обществено-политическия живот на Източна Румелия. Той е един от водачите на Народната партия. Заема и отговорни административни и държавни постове: префект на Бургаския департамент (1880 г.), член на Постоянния комитет (1879 г.–1885 г.), депутат в Областното събрание (1879 г.–1885 г.). След провъзгласяването на Съединението на Източна Румелия с Княжество България (1885 г.) е включен в състава на Временното правителство (1885 г.). Подпредседател е на VIII-мо ОНС (1894 г.–1896 г.) и председател на IХ-то ОНС (1896 г.–1898 г.). Георги Янкулов умира през 1900 г. \r\n1891 г. \r\nСъгласно заповед № 439 от 19.11.1891 г., издадена от военния министър на 1 декември, е учредена Софийска обща гарнизонна болница. За началник е назначен д-р Георги Золотович, който участва в изготвянето на законопроекти за здравеопазването и е един от основателите на Българския лекарски съюз.  \r\nПрез първата година от създаването си болницата разполага с около 100 легла, през 1900 г. - с 200 легла. През 1938 г. в София се обособява Общовойскова болница с Школа за подготовка на санитарни подофицери. \r\nПо време на Втората световна война болничното заведение притежава свои полеви хирургични звена в Унгария. \r\nПрез 1954 г. се създава Централен научноизследователски военномедицински институт. \r\nНа 12 август 1960 г. институтът прераства във Висш военномедицински институт, в чийто състав влизат научноизследователският институт, общоармейската болница в София и отделът за военномедицинска подготовка към Медицинско управление на МНО.  \r\nПрез 1980 г. се създава Военномедицинска академия като единен лечебен и учебно-научен комплекс. \r\n1876 г. \r\nБългарското централно благотворително общество (БЦБО) изпраща до участниците в Цариградската конференция своята програма и мемоар на френски език. \r\nБългарското благотворително общество е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Вл. Йонин. Той е пратеник на славянските благотворителни комитети в Санкт Петербург и Москва, които финансират БЦБО. Йонин е и негов почетен председател. В ръководството на БЦБО са включени К. Цанков, О. Панов, Ив. Вазов, Ст. Стамболов и други. Българското благотворително общество оказва помощ на пострадалото българско население след Априлското въстание (1876 г.), включва се активно в набирането на доброволци за Сръбско-турската война (1876 г.). Чрез материалната подкрепа на славянските комитети в Русия то поема издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ БЦБО ползва вестник \"Нова България\", издаван от Христо Ботев. След обявяване на Руско-турската освободителна война (1877 г.-1878 г.) то се обръща с възвание към българския народ да подкрепи действията на руската армия. \r\n1347 г. \r\nЦар Иван Александър сключва втори брак с еврейката Сара, която приема светото кръщение и с него името Теодора. Първата съпруга на Иван Александър е изпратена в манастир.  \r\nИван Александър е български цар от 1331 г., воюва с Византия. Възвръща земите между река Тунджа и Черно море (след битката при Русокастро на 18 юли 1332 г.), използва византийските междуособни борби, за да получи през 1344 г. Пловдив и 8 крепости в Родопите. Води военни действия срещу унгарската експанзия срещу Видинското царство (1365-69 г.) и срещу граф Амадей VII Савойски при похода му към Българското черноморие (1366-67 г.). Разделя държавата между синовете си Иван Шишман и Иван Срацимир. Иван Александър е покровител на книжнината и изкуствата. \r\n1347 г. \r\nИздадена е дарствена грамота на цар Иван Александър в манастира “Св. Никола” в местността Мраката (Радомирско). Тя е известна още под името Мрачка грамота и се съхранява в Хилендарския манастир. Тази грамота е важен извор за административната уредба на българската държава през XIV в. Съдържа многобройни данни за различните категории зависимо население, за данъчните задължения и за развития управленски, военен и финансов апарат в българската средновековна държава. \r\nМанастирът “Св. Никола” се намира на 2 км. от с. Пещера. Известен е още като Оряховски манастир или Мрачки манастир. Той е основан през 12 век. По време на турското робство запустява. Възобновен е в средата на ХІХ в. (1842 г.) от местното население. По време на Руско-турската освободителна война е опожарен. Възстановен е след Освобождението, като в манастира е построен нов храм и параклис. Днес е запазена само манастирската църква. Тя е малка, триконхална, с почти квадратен наос с полуцилиндричен свод, а куполът се издига върху шестоъгълен барабан. От старите стенописи са запазени само фрагменти. Ценност представлява каменната икона \"Св. Никола\" от 1853 г. Манастирът е обявен за паметник на културата. На тази дата са родени: \r\n1925 г. \r\nРоден е Любомир Петков Кабакчиев – български театрален и филмов актьор. Завършва право в СУ (1950 г.) и ВИТИЗ (днешен НАТФИЗ, 1953 г.) при Кр. Мирски. Работи активно в телевизията и по-рядко в киното.  \r\nУчаства в : “Утро над родината” (1951 г.), “Наша земя” (1953 г.), “Димитровградци” (1956 г.), “Ребро Адамово” (1957 г.), “В навечерието” (1959 г.), “Стръмната пътека” (1961 г.), “13 дни” (1964 г.), “С пагоните на дявола” (тв, 1967 г.), “Двойникът” (1969 г.), “На всеки километър” (тв, 1969 г.-1972 г.), “Войниците на свободата” (1977 г.), “Константин Философ” (1983 г.). Участва в телевизионни постановки: “Човекът от досието” (1966 г.), “Рожден ден” (1971 г.), “Рози за д-р Шомов” (1972 г.), “Първият удар” (1972 г.), “Елегия” (1976 г.), “Годежна вечеря” (1977 г.), “Силни времена” (1978 г.), “Хора и богове” (1979 г.), “Клопка” (1983 г.), “Рози за д-р Шомов” (1984 г.), “Забравете този случай” (1985 г.), “Ретро” (1986 г.) и др. Любомир Петков Кабакчиев умира през 1986 г. \r\n1897 г. \r\nРоден е Иван Атанасов Хаджимарчев - български писател. Член на Съюза на трудово борческите писатели от 1927 г. и на Дружеството на детските писатели от 1945 г. Печата за пръв път във в-к “К’во да е” през 1914 г. Най-известен е романът му “Овчарчето Калитко”. Съчинения: “Водовъртеж” (1927 г., псевд. Клетника Мадлен), “Глад и мистерия” (1928 г., псевд. Клетника Мадлен), “Братовчедките. Изповед на един скъперник” (1929 г., псевд. Клетника Мадлен), “Маркиз Етан” (1931 г.), “Топла храна (Намерени страници)” (1934 г.), “Овчарчето Калитко” (1946 г.), “Ти пръв уби!” (драма, 1946 г.), “Комисарят и Ко” (комедия, 1947 г.), “Номер тринадесет” (комедия, 1948 г.) и др. \r\n1896 г. \r\nРоден е Петко Груев Стайнов - български пианист и композитор. Родом е Казанлък. Изгубва зрението си на 5-годишна възраст. Започва да учи музика в Държавния институт за слепи в София (цигулка, флейта, пиано) и завършва курса през 1915 г. В България концертира в София и провинцията с голям успех. Творби: “Тракийски танци” - сюита (1926 г.), “Легенда” (1927 г.), “Приказка” (1930 г.) - за оркестър, 25 хорови песни и др. Умира на 25 юни 1977 г. \r\n1893 г. \r\nРоден е Атанас Атанасов Илиев – български философ, психолог и естет. Родом е от Стара Загора. Син на българския фолклорист от Възраждането Атанас Тр. Илиев. Следва философия в Санкт Петербург, Швейцария и Париж. През 1918 г. завършва образованието си в СУ “Св. Климент Охридски”. Специализира психология във Виена. Работи като учител в София. Сътрудник е на \"Натурфилософска библиотека\" на Ас. Златаров, където критикува психоаналитичната естетика; сътрудник на литературна периодика. От 1934 г. до 1936 г. е началник на Културното отделение при Министерството на просветата. Доцент в Скопския университет (от 1943 г.) и негов ректор; професор по етика и естетика в СУ (1944-1962 г.). Научните му изследвания са насочени към историята и теорията на етиката и естетиката. През 20-те години прави първите в България теоретични изследвания върху бергсонизма, създава първите университетски помагала по етика и естетика. \r\n1888 г. \r\nРоден е Иван Георгиев Данчов – български лексикограф, енциклопедист. Завършва френска филология в Нанси, Франция. Работи в Дирекция на печата към Министерството на външните работи, след 9 септември 1944 г.- секретар в Министерството на външните работи. С брат си Никола Г. Данчов съставя еднотомната \"Българска енциклопедия. А-Я\" (1936 г.). Издава \"Правописен речник на българския книжовен език\" (1938 г.; псевд. Ив. Д. Славянов), \"Френско-български речник\" (1939 г.), \"Чужди думи в българския език\" (1944 г.), \"Правописен речник на българския книжовен език\" (1945 г., заедно с Н. Г. Данчов под псевд. Братя Славянови). Един от съставителите на \"Кратка българска енциклопедия в 5 тома\" (1963-1969 г.).Умира на 20 октомври 1960 г. На тази дата умират: \r\n2010 г. \r\nУмира българският актьор Петър Иванов Гюров. Той е роден на 10 юли 1934 г. в Перник. Учи актьорско майсторство във ВИТИЗ „Кръстьо Сарафов“ в класа на проф. Николай Масалитинов. Играе в трупата на театър „Българска армия“. Умира на 1 декември 2010 г. във София. Участва в редица филми като: „Чудо” (1996), „Бащи и синове” (1990), „Предупреждението” (1982) и др. \r\n2009 г.  \r\nУмира българският офицер и историк Петко Йотов. Той е роден на 2 септември 1947 г. в гр. Плевен. Йотов е дългогодишен директор на Националния военноисторически музей в София (1989–2009 г.). \r\n1979 г. \r\nУмира Вергил Димов – член на БЗНС. Роден е в село Аязлар (дн. Светлен), Поповско. Член е на БЗНС от 1920 г. През 1923-1924 г. е секретар на Постоянното присъствие на Българския земеделски младежки съюз. През 1924 г. е принуден да емигрира от България. Завръща се в страната през 1926 г. и става един от основателите на БЗНС \"Врабча 1\". От 1926 г. до 1931 г. изпълнява длъжността организатор на съюза, през 1931-1932 г. е негов секретар. От 1932 г. до 19 май 1934 г. е министър на благоустройството в блоковия кабинет, възглавяван от Н. Мушанов. За втори път става министър в кабинета на К. Муравиев (2-8 септември 1944 г. ) и поема Министерството на вътрешните работи и е временно управляващ Министерството на железниците, пощите и телеграфите. След 9 септември 1944 г. е задържан. Освободен е през 1954 г. Занимава се с адвокатска практика. \r\n1934 г. \r\nУмира Бончо Ненков Боев - български професор по финансови науки и статистика. Роден е на 3 март 1859 г. в Котел. Завършва право в Москва; специализира политическа икономия, финансови науки и статистика в Хале. Управител на Българската Народна Банка, един от основателите на Българското икономическо дружество и редактор на списанието му. През 1892 г. извършва реформа на данъчната администрация. Въвежда института на държавни бирници (данъчни инспектори). \r\n1888 г. \r\nУмира Антим I - духовник, първият български екзарх, обществен и политически деец.  \r\nЕкзарх Антим I със светско име Атанас Михайлов Чалъков е роден в Лозенград (днес в Турция). Учи последователно в Коручешменското училище в Цариград, в Богословското училище на остров Халки и в Духовната академия в Москва. След като се завръща от Русия, става преподавател, по-късно и ректор на Духовната семинария на остров Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г. , той отново заема екзархийския си пост и се включва в политическото изграждане на българската държава. Избран е за председател на Учредителното събрание и на Първото Велико народно събрание (1879 г.) в Търново. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.01", "title": "Денят 1 декември в българската история"}
{"url": "http://www.focus-news.net/news/2018/12/01/2596957/sofiya-vavezhda-se-organizatsiya-za-dvizhenie-vav-vrazka-postavyane-na-mobilna-laboratoriya-za-izsledvane-na-spin.html", "text": "Във връзка с паркирането на мобилен кабинет за безплатно и анонимно изследване по случай Световен ден за борба срещу СПИН от 08.00 до 14.00 часа се забраняват престоят и паркирането на пътни превозни средства, с изключение на мобилната лаборатория на бул. „Кн. Мария Луиза“ № 62-66 – 2 (две) паркоместа. Това съобщиха от пресцентъра на  Столична община .", "date": "2018.12.01", "title": "София: Въвежда се организация за движение във връзка поставяне на мобилна лаборатория за изследване на СПИН"}
{"url": "http://www.focus-news.net/news/2018/12/01/2596952/balgarskiyat-mladezhki-cherven-krast-sofiya-organizira-mashtabna-informatsionna-kampaniya-po-povod-svetovniya-den-za-borba-s-hivspin.html", "text": "Българският младежки червен кръст - София организира мащабна информационна кампания по повод Световния ден за борба с ХИВ/СПИН. Това съобщиха от пресцентъра на  БЧК . Oт 14.00 до 18.00 часа в подлеза на метростанция „Сердика“ доброволците на БМЧК - София ще проведат информационна кампания с игри и викторини, ще раздават червени панделки и брошури. В 18.30 часа пред църквата „Св. Неделя“ доброволци, приятели и всички желаещи ще оформят „жива панделка“ в знак на съпричастност с хората, живеещи с ХИВ/СПИН. \r\nНа 4 декември 2018 г. от 10.00 до 13.00 часа в Медицинския колеж „Йорданка Филаретова“ ще бъде разположен мобилен кабинет за анонимно безплатно консултиране и изследване за СПИН.", "date": "2018.12.01", "title": "Българският младежки червен кръст - София организира мащабна информационна кампания по повод Световния ден за борба с ХИВ/СПИН"}
{"url": "http://www.focus-news.net/news/2018/12/01/2596961/sofiya-promenya-se-organizatsiyata-na-dvizhenie-na-avtobusna-liniya-98-v-rayona-na-kraynata-stantsiya-v-s-zheleznitsa.html", "text": "Считано от днес ще се промени организацията на движение на автобусна линия № 98 в района на крайната станция в с. Железница. Това съобщиха от пресцентъра на  Центъра за градска мобилност . Спирка с код 0937 „Кметство Железница” става крайна за маршрута. Начална за маршрута става спирка с код 0936 „Кметство Железница” съществуваща за автобусни линии № 69 и 70 от страната на съществуващия навес.", "date": "2018.12.01", "title": "София: Променя се организацията на движение на автобусна линия № 98 в района на крайната станция в с. Железница"}
{"url": "http://www.focus-news.net/news/2018/12/01/2596962/blagoevgrad-trafikat-v-oblastta-e-s-normalna-intenzivnost.html", "text": "Трафикът в Благоевградска област е с нормална интензивен, пътните настилки по усойните и високи райони са заледени и хлъзгави. Това съобщиха за  Радио „Фокус“ – Пирин  от Областно пътно управление – Благоевград. В момента няма превалявания от сняг и дъжд в областта, като заледените участъци се почистват. Главните пътни артерии са сухи и почистени. На места може да има намалена видимост поради мъгла. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. Не е имало сигнали ѝ за паднали камъни, които да са затруднявали трафика по републиканската пътна мрежа. В региона не се извършват ремонтни дейности, поради което няма въведени ограничения за движението. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да спазват правилата за движение и необходимата дистанция. \r\nДенис НИКИФОРОВ", "date": "2018.12.01", "title": "Благоевград: Трафикът в областта е с нормална интензивност"}
{"url": "http://www.focus-news.net/news/2018/12/01/2596959/denyat-1-dekemvri-v-svetovnata-istoriya.html", "text": "През 1990 г. английски и френски строители си стискат ръцете при завършването на тунела под Ламанша. Строителството му започва на същата дата три години по-рано. Транспортното съоръжение свързва Великобритания и Франция, като 38 км от него минават под морското дъно. \r\nДенят е национален празник на Румъния - на 1 декември 1918 година Трансилвания, Бесарабия и Буковина са присъединени към Румъния, с което е създадена единната румънска държава.  \r\nНа този ден отбелязваме и две събития от света на музиката - 11-годишният пианист Ференц Лист дебютира във Виена през 1822 година, а през 1982 година американският попизпълнител Майкъл Джексън издава албума “Трилър”, който със своите над 40 милиона копия става най-продаваният в историята на попмузиката.  \r\nНа същата дата през 1953 г. на пазара се появява и първият брой на “Плейбой”. \r\nВ Белия дом е поставен първият телефон (1878 година), а през 1903 година на екран излиза първият уестърн “Големият обир на влака”. \r\nПрез 1913 година в автомобилните заводи “Форд” е пусната първата поточна линия. Благодарение на нея на всеки 2 часа и 38 минути от конвейера слиза по един автомобил.  мадам Тюсо, създателката на музея на восъчните фигури, и режисьорът Уди Алън и др.... руският император Александър І, картографът Джордж Еверест, на чието име е наречен най-високият връх на света  и първият премиер на Израел Давид Бен-Гурион. \r\n  \r\n2017 г. \r\nПакистански талибани нападат кампуса на земеделски колеж в Пешавар. Убити са най-малко дванадесет души и са ранени 35. \r\nЯпонският премиер Шиндзо Абе съобщава, че император Акихито ще се оттегли на 30 април 2019 г. \r\n2015 г. \r\nМеждународният валутен фонд включва юана в кошницата си от резервни валути, заедно с щатския долар, еврото, японската йена и британския паунд.  \r\n2014 г. \r\nБившият полски министър-председател Доналд Туск става вторият Президент на Европейския съюз. \r\n2014 г. \r\nРусия изоставя плановете си за газопровода Южен поток до България поради противопоставяне от Европейския съюз и вместо това планира газопровод до Турция. \r\n2014 г. \r\nПродемократични демонстратори и хонгконгската полиция се сблъскват пред седалището на правителството на Хонг Конг. Десетки демонстранти са арестувани. \r\n2014 г. \r\nГрупировката Боко Харам убива близо 45 души при нападение срещу село в нигерийския щат Борно. \r\n2013 г. \r\nКитай изпраща първия си луноход на Луната. \r\n2012 г. \r\nВ Кувейт се провеждат предсрочни парламентарни избори. \r\n2012 г. \r\nЕнрике Пеня Нето официално встъпва в длъжност като президент на Мексико. \r\n2012 г. \r\nРусия оглавява Г-20. \r\n2011 г. \r\nАлмазбек Атамбаев полага клетва като президент на Киргизстан. \r\n2010 г. \r\nЗавършена е руската атомна подводница със стратегическо предназначение „Александър Невски“, която е втората от класа от четвърто поколение „Борей“. Строителството ѝ започва на 19 май 2004 г. в заводите „Севмаш“ в Северодвинск, а е въведена на въоръжение в края на 2013 година. \r\n2009 г. \r\nДоговорът от Лисабон, известен още като Лисабонския договор, Договор за реформи, влиза в сила. Това е международен договор между 27-те държави-членки на Европейския съюз. Подписан на 13 декември 2007 година в Лисабон по време на португалското председателство на ЕС. \r\nДоговорът от Лисабон реформира Договора за Европейския съюз (ДЕС), Договора за създаване на Европейската общност (ДЕО) и последния Договор от Ница от 2001 година. При това Договорът от Лисабон поема и една съществена част от Договора за Европейска конституция, която е отхвърлена през 2005 година на референдуми във Франция и Холандия. За разлика от конституционния договор, Договорът от Лисабон не заменя ДЕС и ДЕО, а ги променя. Официалното название на договора е „Договор от Лисабон за изменение на Договора за Европейския съюз и на Договора за създаване на Европейската общност“. \r\nСред нововъведенията на Лисабонския договор са: \r\n1. юридическото сливане на ЕС и ЕО \r\n2. разширяването на процедурата на съвместно вземане на решения в областта Полицейско и съдебно сътрудничество при наказателни дела \r\n3. по-големи права на националните парламенти в законодателството на ЕС \r\n4. въвеждането на Инициатива на европейските граждани \r\n5. увеличаване на компетенциите на Върховния представител за външна политика и политика на сигурност, обвързан с „Хартата на основните права“. \r\n2005 г. \r\nОбразуван е един от най-новите региони в Русия - Пермският край. Създаването му е в резултат на сливането на Пермска област и Коми-Пермяцки автономен окръг в съответствие с резултатите от референдума, проведен на 7 март 2003 г., когато над 83 % от населението на двата района гласуват \"За\" обединението. \r\n2000 г. \r\nЗаседанието в Брюксел на Съвета на министрите на вътрешните работи и правосъдието на ЕС взема решение да се извади България от Шенгенския визов списък. Шенгенското споразумение е подписано на 14 юни 1985 г. Страните, които го подписват са: Франция, Германия, Белгия, Холандия и Люксембург. Споразумението предвижда премахване на граничния контрол между страните – членки на ЕС, свободно движение на хора и стоки, засилен контрол по “външните” граници на съюза. Споразумението влиза в сила на 26 март 1995 г. за седем от подписалите го 10 страни. Тези седем страни са Германия, Белгия, Холандия, Испания, Франция, Люксембург и Португалия. През септември 1995 г. Европейският съвет приема списък на страните, за които се изисква входна виза. Официалното изваждане на страната ни от списъка става на 15 март 2001 г. \r\n1999 г. \r\nПоследният американски войник напуска Панама. \r\n1991 г. \r\nПроизведени са първите президентски избори в Казахстан, за президент е избран Нурстулан Назърбаев. Преди да стане президент на Казахстан е министър-председател на Казахската ССР и първи секретар на Казахската комунистическа партия от 1989 до 1991 г. \r\n1991 г. \r\nПроизведени са президентски избори в Украйна, за президент е избран Леонид Кравчук, бивш лидер на КПУ. \r\n1988 г. \r\nОт тази дата се чества Световният ден за борба срещу СПИН. \r\n1987 г. \r\nЗапочва строителството на тунела под Ламанша. \r\nПрез 1990 г. на същата дата Френските и английските строители се срещат под Ламанша точно три години след като започва прокопаването на тунела, свързващ Франция и Англия. Плановете за построяване на тунел, свързващ Англия и Франция, датират от 1750 г. Техен автор е инженерът Никола Десмаре. През 1987 г. частната френско-британска компания “Eurotunnel” получава 50- годишна концесия. Строителството на тунела струва повече от 100 милиарда франка. Официалното му откриване е през 1994 г. В присъствието на кралица Елизабет и френския президент Франсоа Митеран са открити 3-те галерии на 50-километровия тунел, който свързва Кале с Фолкстон. \r\n1982 г. \r\nАмериканският попизпълнител Майкъл Джексън издава своя албум “Трилър”, който със своите над 40 милиона копия става най-продаваният албум в историята на попмузиката. \r\n1969 г. \r\nВ Канада е въведен в употреба дрегерът - устройство за проверка на съдържанието на алкохол в кръвта на водачите на автомобили. \r\n1959 г. \r\nПодписан е Вашингтонски договор за мирно научно използване на Антарктида. \r\n1958 г. \r\nПри пожар в училище в Чикаго загиват 93 ученици и учители. \r\n1956 г. \r\nВ Мелбърн е установен рекорд по посещаемост на бейзоболен мач – 114 хиляди зрители. \r\n1955 г. \r\nВ Монтгомъри (Алабама) чернокожата Роза Паркс отказва да отстъпи мястото си в автобуса на бял мъж, заради което е арестувана и осъдена за нарушение на обществения ред.  \r\nРоза „Лий“ Луис МакКоули Паркс е афро-американска активистка за граждански права на чернокожите американци. Родена е на 4 февруари 1913 г. в Тъскиджи, САЩ. Отказът й да се подчини на автобусен шофьор и да освободи мястото си на бял мъж и последвалото арестуване за гражданско неподчинение води до автобусният бойкот в Монтгомъри - едно от най-големите и успешни масови движения против расовата сегрегация, чиято специална организация, която да се грижи за бойкота (Гражданско обединение на Монтгомъри за подобряване на расовите връзки), е ръководена от Мартин Лутър Кинг. Ролята на Паркс в борбата за равноправие на чернокожите американци й извоюва мястото на една от най-популярните и известни чернокожи жени в американската история. Умира на 24 октомври 2005 г. в Детройт, САЩ. \r\n1953 г. \r\nИзлиза първият брой на мъжкото списание “Плейбой”. \r\nПлейбой (на английски: Playboy) е международно развлекателно издание. Издава се от Хю Хефнър . Сформирана е мрежа от списания на различни езици, която покрива над 20 държави от Америка, Европа и Азия, вкл. и България. Първият брой на българското издание излиза през април 2002 г. \r\n1948 г. \r\nВ Румъния е забранена дейността на гръко-католическите църкви. \r\n1942 г. \r\nФренският адмирал Жан Дарлан се самообявява за глава на всички френски територии в Африка.  \r\nЖан Луи Дарлан (1881-1942) е френски адмирал (1939 г.). По време на Втората световна война е главнокомандващ на ВМС. В периода 1941 –1942 г. е министър в правителството “Виши” (название на колаборационисткия прогермански режим във Франция (юли 1940 – август 1944)). През 1942 г. е главнокомандващ въоръжените сили “Виши”. \r\n1940 г. \r\nВ Италия е въведено ограничение на търговията със спагети и ориз. \r\n1921 г. \r\nД-р Филип Атанасов, ръководител на революционното движение на Македонската федералистична емигрантска организация, подписва протокол в Тирана с ген. Александър Протогеров за обща революционна дейност с ВМРО и със съдействието на албанците. Самата Македонско федералистична емигрантска организация е учредена три дни по-късно и възниква на основата на Временната комисия. В организацията участват 27 дружества с идеята за независима Македония, която ще има федеративно устройство и ще е съединително звено между балканските държави. Скоро след учредяването организацията се разделя на две - легална, възглавявана от арх. Н. Юруков, и нелегална - от д-р Ф. Атанасов. \r\n1918 г. \r\nТрансилвания, Бесарабия и Буковина са присъединени към Румъния. Създадена е единната румънска държава. Денят се чества като национален празник. На територията на Румъния се намирала провинция Дакия, която през 101- 102 г. пр. н.е. е покорена от римския император Траян. В продължение на три века румънците живеят, разделени на три провинции: Влахия, Молдова и Трансилвания. През 1859 г. Влахия и Молдова се обединяват. През 1862 г. новата държава е наречена Румъния. Румъния обявява своята независимост от Османската империя през 1877 г. През 1881 г. Румъния става кралство, за крал е коронован принц Карол Първи. Страната е провъзгласена за република през 1947 г. \r\n1918 г. \r\nДания предоставя независимост на Исландия.  \r\nРепублика Исландия е разположена на едноименния остров в северната част на Атлантическия океан. Заселването на Исландия започва около 870 г. Първи се заселват норвежките викинги, както и преселници от Ирландия, Шотландия и Швеция. Те дават и името на острова - Island, т. е. \"Страна на ледовете\". През 1262-1264 г. Исландия е подчинена от Норвегия, а през 1397 г. заедно с Норвегия минава под скиптъра на Дания. От 1918 г. е независимо кралство под короната на Дания. Заради стратегическата си позиция през 1940 г. е окупирана от Великобритания, а през 1941 г. от САЩ. На 17 юни 1944 г. е обявена за република (от същата дата влиза в сила и новата конституция на Исландия). \r\n1913 г. \r\nВ автомобилните заводи “Форд” е пусната първата поточна линия. Благодарение на нея на всеки 2 ч. и 38 мин. от конвейера излиза по един автомобил. \r\nАвтомобилната компания “Форд” е основана на 16 юни 1903 г. от инженера и изобретателя Хенри Форд. Първата кола на компанията е продадена на 15 юли 1903 г. Капиталът на компанията е 150 000 долара. Хенри Форд е собственик на 25,5% от компанията. Той става неин президент и контролиращ собственик през 1906 г. През 1919 г. семейство Форд става самостоятелен собственик на компанията. \r\n1913 г. \r\nОткрито е метрото в Буенос Айрес. \r\nБуенос Айрес (на испански Buenos Aires - \"добри ветрове\") е столица и най-голям град на Аржентина. Разположен е на десния бряг на реката Рио де ла Плата при нейното вливане в Атлантическия океан. Населението на града е 2 746 761 жители според преброяването през 2005 г., а на градската агломерация е около 12 000 000 души. Жителите на Буенос Айрес са главно аржентинци от испански и италиански произход, макар че има значителни общности с арабски, еврейски, арменски, китайски и корейски произход. \r\n1891 г. \r\nДжеймс Наисмит изобретява играта баскетбол. Той прави това, докато е инструктор по физическо възпитание в националното Училище за трениране YMCA в Спрингфийлд, щата Масачузетс (дн. Спрингфийлд колидж). В началото играта се играе с футболна топка и два 36-литрови коша, откъдето идва и името на играта (от англ. basket – кош). Дванадесет от тринадесетте правила, които Наисмит създава, все още са част от основите на играта. \r\n1887 г. \r\nАнглийският писател Артър Конан Дойл издава своя първи разказ, в който се появява образът на Шерлок Холмс.  \r\nАртър Конан Дойл е популярен английски писател, автор е на книги за детектива-любител Шерлок Холмс, на научно фантастична и приключенска литература, на исторически изследвания. Автор е на: повестите \"Знакът на четиримата\" (1890 г.), \"Баскервилското куче\" (1901-1902 г.), \"Долината на ужаса\" (1914-1915); сборник с разкази \"Приключенията на Шерлок Холмс\" (1891-1892 г.), \"Спомени за Шерлок Холмс\" (1892-1893 г.); романът \"Изгубеният свят\" (1912 г.); книги по история на Англо-бурската война и Първата световна война и др. \r\n1879 г. \r\nЧленове на радикалната организация “Народна воля” поставят взрив на железопътната линия под Москва с цел да бъде убит Александър II.  \r\n“Народна воля” е най-голямата и значителна революционна народническа организация в Русия. Възниква в Петербург през август 1879 г. Програмата й предвижда унищожаване на самодържавието, свикване на Учредително събрание, борба за демократични свободи, предаване земята на селяните. Начело стои изпълнителен комитет (А. И. Желябов, А. Д. Михайлов, С. Л. Перовска и др.). Организацията издава нелегалния в-к \"Народна воля\" в Петербург от 1879 г. до 1885 г. През 1879-1883 г. има клонове в 50 града с около 500 членове. \r\n1864 г. \r\nВ Русия гимназиите са разделени на класически (хуманитарни) и реални (технически) \r\n1855 г. \r\nКанадските пощенски служби въвеждат паричния превод. \r\n1841 г. \r\nУчебник по канадски език става първата книга в Канада, на чийто автор е гарантирана защита на авторското право. \r\n1835 г. \r\nДатският писател Ханс-Кристиан Андерсен издава своя първи сборник с приказки. \r\nСред най-популярните творби на Андерсен са \"Храбрият оловен войник\", \"Грозното патенце\", \"Снежната кралица\", \"Новите дрехи на краля\" и други. Автор е и на стихотворения, пътеписи, пиеси. Създава автобиографичната  книга “Приказка за моя живот” през 1846 г. \r\n1804 г. \r\nСъстои се сватбата на Наполеон Бонапарт и Жозефина.  \r\nНаполеон Бонапарт е роден в град Аячо на остров Корскика през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. \r\n1742 г. \r\nРуската императрица Елисавета нарежда евреите да бъдат изгонени от Русия. \r\nЕлисавета Петровна е руска императрица от 1741 г. Дъщеря е на Петър I Велики и на Екатерина I. Издигната е на престола от гвардията. Управлява със съдействието на граф П. И. Шувалов, който фактически ръководи правителството, граф А. П. Бестужев-Рюмин, братя М. И. и Р. И. Воронцови. По време на нейното управление страната постига стопански и културен подем. \r\n1648 г. \r\nПо време на Английската революция е пленен крал Чарлз I.  \r\nЧарлз I (1600-1649 г.) e английски крал от 1625 г., от династията Стюарти. Провежда абсолютистка политика. Свален е по време на Английската революция и е обезглавен. \r\n1408 г. \r\nТатарският хан Едигей обсажда Москва. \r\n1167 г. \r\nДвадесет и два града от Северна Италия се обединяват и образуват Ломбардската лига. Лигата е създадена с цел да се бори срещу домогванията на Фридрих I Барбароса. \r\nФридрих I Барбароса е германски крал (от 1152 г.), император (от 1155 г.), от династията на Щауфените. Стреми се да укрепи кралската власт, изисквайки от феодалите да носят имперската военна служба (закон от 1158 г.). Опитва се да създаде единен кралски домен в Югозападна Германия. Стреми се да подчини ломбардските градове и да ги обложи с данъци. Провежда 5 военни похода в Италия. При Фридрих I Свещената Римска империя постига най-големия си разцвет, но политиката му на лавиране между съперничещите си феодални групировки води до отслабване на кралската власт. Загива по време на Третия кръстоносен поход (удавил се в малоазиатската р. Салет на 10 юни 1190 г.). \r\n1145 г. \r\nСвикан е Вторият кръстоносен поход.  \r\nТова става в отговор на падането на графство Едеса на 25 декември предната година в ръцете на владетеля на Мосул - Зенги. Едеса е първото владение, основано от кръстоносците по Светите земи по време на Първия кръстоносен поход (1095 – 1099 г.), но е и първото, което мюсюлманите си възвръщат. Походът е свикан от папа Евгений ІІІ, който бил подтикнат към това от настояванията на Бернар от Клерво, и е първия, воден от крале - френския Луи VІІ и германския Конрад ІІІ, заедно с голям брой други европейски благородници. Армиите на двамата крале тръгват поотделно през Европа и срещат пречки от страна на византийския император Мануил І Комнин. След прекосяването на византийските територии, двете армии са разбити поотделно от селджукските турци. Двамата крале, заедно с остатъците от армиите си, достигат до Йерусалим, и през 1148 г. участват в неблагоразумна атака на Дамаск. Походът на изток е загуба за кръстоносците и голяма победа за мюсюлманите. Той е в основата на падането на Йерусалим и последвалия Трети кръстоносен поход в края на 12 век. \r\nЕдинственият успех идва извън Средиземноморието - през 1147 г., на път за Светите земи, кораби с фламандски, фризки, нормански, английски, шотландски и няколко немски кръстоносци спират и помагат за превземането на Лисабон. На тази дата са родени: \r\n1945 г. \r\nРодена е Бети Мидлър – американска киноактриса, танцьорка, певица. През 1973 г. получава наградата “Грами” за “новоизгряваща звезда”. Участва в постановките на театрите и мюзикхолите на “Бродуей” и “Оф Бродуей”. Кулминация на нейната кариера е изпълнението на главната роля във филма “Розата” (номинирана за “Оскар”, награда “Грами” за вокално изпълнение). \r\nФилми: “Розата” (1979 г.), “Лотарията” (1987 г.), “Стела” (1990 г.), “Клуб първа съпруга” (1996 г.), “Не е ли прекрасна” (2000 г.), “Да удавиш Мона” (2000 г.). Албуми: “The Divine Miss M.” (1972 г.), “Bette Middler” (1973 г.), “Songs for the New Depression” (1976 г.), “Broken Blossom”, “Live at Last” (1977 г.), “Things and Whispers”, “The Rose” (1979 г.), “Divine Madness” (1980 г.), “No Frills” (1983 г.), “Beaches” (1989 г.), “Some People’s Lives” (1991 г.), “For the Boys” (1991 г.), “Experience the Divine” (1993 г.), “Greatest Hits” (1993 г.), “Bette of Roses” (1995 г.), “Bathhouse Betty” (1998 г.). \r\n1937 г. \r\nРодена е Вайра Вике-Фрайберг - настоящ президент на Латвия (от 1999 г.). \r\n1935 г. \r\nРоден е Уди Алън - истинско име: Алън Стюарт Конигсберг. Той е американски кинорежисьор, киноактьор, сценарист, писател от юдейско-нюйоркската школа. Филми - \"Ани Хол\", \"Манхатън\", \"Пурпурната роза от Кайро\", \"Съпрузи и съпруги\", \"Хари във всички състояния\" и др. Автор е на сборник разкази \"Ако импресионистите бяха зъболекари\". \r\n1925 г. \r\nРоден е Мартин Родбел - американски биохимик. Лауреат на Нобелова награда. \r\n1896 г. \r\nРоден е Георгий Константинович Жуков - маршал на Съветския съюз. Член е на ЦК на КПСС (1952-1957 г.). През Отечествената война на Съветския съюз 1941-1944 г. е командващ войски на фронтове, член на Ставката и заместник на Върховния главнокомандващ. На 8 май 1945 г. от името на Върховното главно командване на съветската армия приема капитулацията на Германия. Автор е на мемоари. \r\n1873 г. \r\nРоден е Виктор Чернов - руски политик, един от основателите на партията на есерите. През 1917 г. е министър на земеделието във Временното правителство. На 5 януари 1918 г. е избран за председател на Учредителното събрание, което е разпуснато на 6 януари 1918 г. от болшевиките. От 1920 г. е в емиграция. Участник е в Съпротивата във Франция през Втората световна война. \r\n1867 \r\nРоден е Игнаци Мошицки - полски учен и президент на Полша. \r\n1864 г. \r\nРоден е Карстен Боркгревинк - норвежки изследовател на Антарктика. Един от първите хора, стъпили на континента. \r\n1792 г. \r\nРоден е Николай Лобачевски - руски математик. Основните му трудове са по алгебра, математичен анализ, теория на вероятностите, физика, механика и астрономия. Лобачевски е професор и ректор на Казанския университет. Той е избран за член – кореспондент на Гьотингенското научно дружество. \r\n1761 г. \r\nРодена е Мария Тюсо (Мария Гросхолц) – създателка на музея на восъчните фигури в Лондон. Родена е в Страсбург, Франция. Живее в Берн, после в Париж, където изучава изкуството за създаване на восъчни фигури. През 1778 г. Мария Гросхолц прави сполучлив восъчен портрет на философа Волтер малко преди неговата смърт. Портретът предизвиква огромен интерес. Художничката е поканена във френския дворец да преподава скулптура на сестрата на Луи XVI - мадам Елизабет. \r\nСлед избухването на френската революция Мария Гросхолц е арестувана като роялистка. През 1795 г. Мария Гросхолц се омъжва за инженера Франсоа Тюсо. През 1802 г. заминава за Англия заедно със синовете си и колекцията от восъчни фигури. \r\n1743 г. \r\nРоден е Мартин Клапрот – немски химик, откривател на химичните елементи – уран и цирконий. \r\nОт 1805 г. е почетен член на Петербургската академия на науките. Той пише трудове по органична и неорганична химия. През 1798 г. открива явлението полиморфизъм. \r\n1716 г. \r\nРоден е Етиен Морис Фалконе – френски скулптор. Ръководи скулптурната работилница на Севърската манифактура, създава изящни статуетки. Преминава от стила рококо към изчистената форма, присъща на класицизма. През 1766-1778 г. работи в Русия. Създава  паметник на Петър I в Санкт Петербург (\"Медният конник\"), скулптурна композиция \"Милон Кротонски, разкъсван от лъв\". Автор е на теоретични трудове, свързани с естетиката на Френското просвещение. На тази дата умират \r\n2004 г. \r\nУмира Бернхард Нидерландски - принц на Нидерландия, принц на Липе-Бистерфелд, благороден сеньор и граф на Шваленберг и Штернберг. Той е бивш принц-консорт на Нидерландия, съпруг на Юлиана Нидерландска, бивша кралица, и баща на сегашната кралица Беатрикс. Почива на 93-годишна възраст в Утрехт. Принц Бернхард е основател и първи председател на Световния фонд за дивата природа. До 1976 г. е посланик на добра воля на нидерландския бизнес в чужбина. Изпълнява също така няколко висши военни функции. Той е адютант на кралица Вилхелмина Нидерландска, която към края на Втората световна война го назначава за главнокомандващ на Вътрешните въоръжени сили на Нидерландия. От 1946 до 1976 г. принц Бернард е генерален инспектор на Кралските сухопътни, военновъздушни и военноморски сили. \r\n1997 г. \r\nУмира Стефан Грапели - американски цигулар, джаз-музикант. В периода 1924 г.-1928 г. учи в Парижката консерватория. Първите му участия са във филмови театри и в оркестри за танцови забави. През 1933 г. среща китариста Дж. Райнхарт, с когото създава \"The Quintet of The Hot Club of France\" (цигулка, 3 акустични китари и бас). В периода 1933 г.-1939 г. двамата правят записи. През целия си живот Грапели пътува и изнася концерти  \r\nДискография: \"Violins No End\" (1957 г.); \"I Remember Django\" (1969 г.); \"Venupeli Blues\" (1969 г.); \"Satin Doll\" (1972 г.); \"Just One Of Those Things\" (1973 г.); \"Stephane Grappelli/Bill Colleman\" (1973 г.); \"Violinspiration\" (1975 г.); \"Paris Encounter\" (1976 г.); \"Together At Last\" (1985 г.); \"One On Oneq with McCoy Tyner (1990 г.); \"Anything Goes, with Yo Yo Ma\" (1992 г.); \"Stephane Grappelli & Michel Legrand\" (1992 г.); \"Conversations\" (1992 г.); \"Flamingo\" (1995 г.); \"Cosmopolite Concert [live]\" (1996 г.); \"Celebrating Grappelli\" (1997 г.); \"Live 1992 - Dreyfus\" (2002 г.). \r\n1973 г. \r\nУмира Давид Бен – Гурион – първият премиер на Израел от 1948 г. до 1953 г. и от 1955 г. до 1963 г. Един от организаторите и лидерите на социалдемократическата партия Мапаи (днес Маи). Завършва юридическия факултет на  Истанбулския университет. Той е един от лидерите на циониското движение. \r\n1866 г. \r\nУмира Джордж Еверест - британски генерал-губернатор на Индия, военен и геодезист. Джордж Еверест е роден през 1790 г. в Уелс. Прави първата геодезическа карта на страната. Джордж Еверест ръководи Индийската картографска служба от 1823 г. до 1843 г. Разработва метод за измерване височината на най-високия връх в света Джомолунгма . Наречен на негово име през 1865 г. \r\n1825 г. \r\nУмира Александър I - руски император от 12 март 1801 г. Наричан от поданиците си Благочестивия. Най-големият син на Павел I. Заема престола след дворцов преврат, при който е убит баща му. В началото на царуването си има намерение да извърши умерено либерални реформи и да даде политически свободи в Русия, които да осигурят простор за икономическо развитие и усъвършенстване на страната. По негово поръчение такъв проект за държавни реформи е разработен от неговия съветник и най-близък помощник М. М. Сперански (1808 г.), но никога не е реализиран. В областта на външната политика лавира между Англия и Франция, като сключва договори и с двете държави (1801 г.). По-късно участва в третата и четвъртата коалиции против Франция. Главнокомандващ на руската армия. Пораженията при Аустерлиц (1805 г.) и Фридланд (1807 г.) го принуждават да сключи Телзитския мир (1807 г.) с Франция. Това му позволява да завърши успешно войната с Турция (1806-1812 г.) и Швеция (1808-1809 г.) и да укрепи международното положение на Русия. Присъединява Грузия (1801 г.), Финландия (1809 г.), Бесарабия (1812 г.), Азербайджан (1813 г.). Възглавява антифренската коалиция на европейски държави (1813-1814 г.) и влиза в Париж начело на съюзните армии (31 март 1814 г.). Александър I е един от ръководителите на Виенския конгрес (1815 г.) и определя политическия ред в Европа след Наполеоновите войни. Последните години от живота си изпада в краен мистицизъм. Умира внезапно в Таганрог, след което се появява легенда, че е избягал и се скрива в Сибир, където живее дълги години под името Фьодор Кузмич. \r\n1530 г. \r\nУмира Маргарита Австрийска - дукеса на Савоя, наместница на Хабсбургите в Нидерландия (1507-1530 г.). Родена е на 10 януари 1480 г. Дъщеря е на император Максимилиан I и на Мария Бургундска. След смъртта на съпруга й Филиберт Савойски баща й я назначава за управителка на Холандия. Води преговорите за образуването на Камбрезийската лига (1508 г.) и заедно с Луиза Савойска сключва Камбрезийския мир, наречен Дамски мир (1529 г.). Покровителства литературата и изкуствата. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.01", "title": "Денят 1 декември в световната история"}
{"url": "http://www.focus-news.net/news/2018/12/01/2596951/kpru-rusiya-g-20-indiyskiyat-premier-otseni-visoko-sreshtata-si-s-putin-i-si-dzinpin.html", "text": "KP.RU (Русия): Премиерът на Индия Нарендра Моди оцени високо срещата си с президентите на РФ и на Китай Владимир Путин и Си Дзинпин, която се състоя в първия ден на форума на Г20 в Буенос Айрес, съобщава руският вестник   KP.RU (Комсомольская правда – бел. ред.) . По думите му на тристранните разговори във формат РИК (Русия-Индия-Китай) са обсъдени широк кръг въпроси.   \r\n«Отлична среща.“, написа на страницата си във Фейсбук индийският правителствен глава. Стана известно също така, че той поддържа предолжението на Путин редовно да се провеждат подобни тристранни разговори в рамките на големи международни форуми.  Ивелина Ватова", "date": "2018.12.01", "title": "KP.RU (Русия): Г 20: Индийският премиер оцени високо срещата си с Путин и Си Дзинпин"}
{"url": "http://www.focus-news.net/news/2018/12/01/2596945/aaturskiyat-cherven-krast-izprashta-v-ivitsata-gaza-osem-tona-i-polovina-lekarstva.html", "text": "Продължаващата израелска блокада на Ивицата Газа води до хроничен недостиг на храна, горива и лекарства. Турският Червен кръст е предприел акция за изпращане в района на осем тона и половина лекарства, съобщава турската агенция  АА . \r\nПред медията в петък Игит Олджай, ръководител на мисията на палестинския Червен кръст, е заявил, че двата контейнера с лекарства ще стигнат до нуждаещите се в анклава още в неделя. Те ще бъдат разпределени между местните болници с помощта на Здравното министерство на Газа.  \r\n“Блокираната Газа продължава да страда от хроничен недостиг на различни медикаменти. Надяваме се в неделя болниците там да получат новите доставки, които сега получаваме от Червения кръст на Турция.” е заявил Игит Олджай.   \r\nЗа 2018 година това е втора голяма пратка с медикаменти, която изпраща турският Червен кръст. Изпратените през май лекарства бяха за близо 100 000 щатски долара.   Ивелина Ватова", "date": "2018.12.01", "title": "AA:Турският Червен кръст изпраща в Ивицата Газа осем тона и половина лекарства"}
{"url": "http://www.focus-news.net/news/2018/12/01/2596963/plovdiv-patishtata-v-planinskite-rayoni-na-oblastta-sa-zaledeni-na-mesta-nastilkite-sa-obraboteni.html", "text": "Пътните настилки в планинските райони на областта са частично заледени, но обработени и проходими при зимни условия. Това съобщиха за  Радио „Фокус“ – Пловдив  от Областното пътно управление. В равнинната част на областта пътищата са предимно сухи и нормално проходими. Интензивен трафик се отчита по пловдивския участък на автомагистрала „Тракия“. По останалите направления движението се осъществява нормално и без затруднения. Въведено е ограничение за движение на камиони над 12 тона през прохода Троян - Кърнаре. Опасността от падащи камъни има по пътищата в планинските райони, особено по направленията Кричим - Стамболийски, Юговско ханче - Югово - Лъки - Здравец и Асеновград - Смолян, предупреждават от Областното пътно управление. Все още е забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено остава движението на МПС с обща маса над 12 тона по пътя Поповица - Болярци. До 3 декември движението по пътя Югово - Лъки ще се осъществява в една лента, поради пропадане на част от пътното платно. Преминаването се регулира с пътни знаци. До 31 декември движението по пътя Пловдив - Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nНа територията на града трафикът се извършва с нормална интензивност. По-засилено автомобилно движение се отчита в централната градска част и по входно-изходните артерии. Пътните настилки са предимно сухи и нормално проходими. \r\nТони МИХАЙЛОВ", "date": "2018.12.01", "title": "Пловдив: Пътищата в планинските райони на областта са заледени на места, настилките са обработени"}
{"url": "http://www.focus-news.net/news/2018/12/01/2596965/burgas-zapochva-konkursat-za-nay-dobar-razkaz-i-stipendiya-mlad-razkazvach.html", "text": "Всички желаещи да участват в третото поредно издание на конкурса „Млад разказвач“ и творческа стипендия на името на бургаския писател Атанас Радойнов могат да подават своите творби. В него могат да кандидатстват всички пишещи младежи, които попадат в двете възрастови групи: от 18 до 25 години и от 26 до 35 години. Това съобщиха от пресцентъра на  Община Бургас . Конкурсът за млади автори на разказ се организира от Община Бургас, Сдружение Бургаска писателска общност и семейството на писателя. \r\nРазказите на любовна тематика трябва да бъдат не по-дълги от 5 страници, написани на шрифт \"Timеs New Roman\" 12 и изпратени в електронен вид на e-mail: bpo2015@abv.bg в срок от 1 декември 2018 г. до 31 януари 2019 г. \r\nТворбите ще бъдат разгледани и оценени от жури от Сдружение Бургаска писателска общност и член на семейство Радойнови. Най-добрите двама автори от двете възрастови групи ще бъдат определени за носители на творческата стипендия \"Млад разказвач\" и ще получават еднократно по 200 лв. и диплом. \r\nНаградите ще бъдат връчени от организаторите на специална церемония с рецитал на номинираните автори в Деня на влюбените - 14 февруари от 18.00 часа в Дома на писателя - Бургас, намиращ се на улица „Вола“ № 1. \r\nСтипендията „Млад разказвач“ на името на бургаския писател Атанас Радойнов се учредява по идея на Сдружение Бургаска писателска общност и сем. Радойнови. Тя се връчва след регионален конкурс, организиран от Община Бургас, Сдружение Бургаска писателска общност и семейството на писателя. Стипендията е ежегодна и се връчва на 14 февруари - Деня на влюбените. Първото ѝ издание е през 2017 г. Журито се определя от Сдружение Бургаска писателска общност и включва член на семейство Радойнови.  \r\nЗа стипендия „Млад разказвач“ могат да кандидатстват младежи в две възрастови групи: от 18-25 години и от 26-35 години. Разказите на любовна тематика, не по-дълги от 5 страници, се изпращат в електронен вид, написани на Timеs New Roman 12 на адрес: bpo2015@abv.bg. Срок за изпращане  - от 1 декември 2018 г. до 31 януари 2019 г. \r\nДвамата автори, в двете възрастови групи, определени за носители на стипендия „Млад разказвач“, получават еднократна стипендия по 200 лв. на всеки и диплом. Наградата се връчва от организаторите на специална церемония с рецитал на номинираните автори на 14 февруари 2019 г. от 18.00 часа в Дом на писателя-Бургас.", "date": "2018.12.01", "title": "Бургас: Започва конкурсът за най-добър разказ и стипендия „Млад разказвач“"}
{"url": "http://www.focus-news.net/news/2018/12/01/2596966/veliko-tarnovo-vazmozhni-sa-zaledeni-uchastatsi-na-patishtata-po-usoynite-mesta-v-oblastta-nastilkite-sa-obraboteni.html", "text": "Спокоен е трафикът в града в сутрешните часове, предаде репортер на  Радио „Фокус“ – Велико Търново . Пътните настилки са предимно мокри, на места хлъзгави, но обработени и опесъчени. Шофьорите трябва да се движат с повишено внимание и съобразена скорост. Натоварено е движението по булевардите „България“ и „Никола Габровски“, в района на двата пътни възела – Южен и „Качица“, както и по улица „Магистрална“, съвпадаща с отсечка от път София – Варна. Времето е ясно. Температурата на въздуха е минус 11 градуса. \r\nУсловията за пътуване в останалата част от областта са нормални. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Нови въведени ограничения няма. Проходът на Републиката е отворен за движение за всички МПС. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nМария НЕДЕВА", "date": "2018.12.01", "title": "Велико Търново: Възможни са заледени участъци на пътищата по усойните места в областта, настилките са обработени"}
{"url": "http://www.focus-news.net/news/2018/12/01/2596967/vliza-v-sila-novata-naredba-za-obshtestven-red-v-sofiya.html", "text": "От днес влиза в сила новата наредба за обществения ред в София. Тя регламентира нови правила, така че столицата да стане по-тих град. Според тях не можем да се вдига шум в интервала от 22.00 часа до 08.00 часа в делнични дни, както и от 21.00 часа и 09.00 часа през уикенда. Забранено е да се вдига шум и между 14.00 и 16.00 часа следобед всеки ден. За нарушителите са предвидени глоби -  между 100 и 300 лева за първо провинение и между 300 до 500 лв. ако се повтори. За юридическите лица първоначалната глоба е в размер от 300-500, а при повторно провинение от 500-1000 лв. \r\nПо новата наредба, уличните музиканти ще могат да свирят само на строго определени от районните кметове места и след разрешение от тях.  \r\nНаредбата забранява и просията по светофарите, както и дейността на миячите на стъкла по кръстовищата.  \r\nС новите правила се цели и справяне с измамниците, които събират дарения за фалшиви каузи. Дарения ще могат да събират БЧК и неправителствените организации, които докажат добрите си намерения. За целта обаче е необходимо разрешение от Столична община, която ще посочва и местата, на които това може да се прави.", "date": "2018.12.01", "title": "Влиза в сила новата наредба за обществен ред в София"}
{"url": "http://www.focus-news.net/news/2018/12/01/2596964/afp-donald-tramp-otseni-visoko-hladnokravnoto-liderstvo-na-dzhordzh-bush-starshi.html", "text": "Американският президент Доналд Тръмп в събота отдаде почит на покойния бивш президент на страната Джордж Хърбърт Уокър Буш, оценявайки високо  живота му в служба на нацията и \"хладнокръвното лидерство\" по време на отминалите дни на Студената война, предава  AFP . \r\n\"Мелания и аз се присъединяваме към скърбящата  нация, като съжаляваме за загубата на бившия президент Джордж Хърбърт Уокър Буш\", каза Тръмп в изявление на Буенос Айрес, където присъства на срещата на върха на Г-20. \r\n\"Чрез своето неподправено излъчване, обезоръжаващо чувство за хумор и непоколебима отдаденост на вярата, семейството и страната, президентът Буш вдъхнови поколения американци за служба на обществото\".  Юлиян Марков", "date": "2018.12.01", "title": "AFP: Доналд Тръмп оцени високо „хладнокръвното лидерство“ на Джордж Буш-старши"}
{"url": "http://www.focus-news.net/news/2018/12/01/2596968/sofiya-v-ruskiya-kulturno-informatsionen-tsentar-shte-se-provede-nauchna-konferentsiya-s-fotoizlozhba-posvetena-na-100-godishninata-ot-tragichnite-sabitiya-svarzani-s-grazhdanskata-voyna-v-rusiya.html", "text": "Подворието на Московския и на цяла Русия Патриарх в София ще проведе научна конференция с фотоизложба, посветена на 100-годишнината от трагичните събития, свързани с Гражданската война в Русия, предаде репортер на  Агенция „Фокус“.  Събитието ще се състои в Мраморната зала в Руския културно-информационен център (София, ул. „Шипка”, № 34). Начало на тържественото откриване на фотоизложбата  „Царствените страстотерпци. По повод 100 години от мъченическата кончина” е от 10.00 часа.  \r\nОт 11.00 часа в Малката зала на Руския културно-информационен център ще се проведе научно-богословска конференция на тема: „Руската голгота: страстотерпци, новомъченици и изгнанници”. \r\nВ конференцията ще вземат участие известни богослови и историци от Москва, Санкт-Петербург и София: арим. Васиан,  Прот. Владислав Ципин, М. Шкаровский, Москва А. Кострюков, Р. Михнева, Т. Бондар и др.  \r\nВсички, които се интересуват от историята на Русия и на Руската православна църква, а също така и от руската емиграция в България, са добре дошли на конференцията.    \r\nНикола ПЕТКОВ", "date": "2018.12.01", "title": "София: В Руския културно-информационен център ще се проведе научна конференция с фотоизложба, посветена на 100-годишнината от трагичните събития, свързани с Гражданската война в Русия"}
{"url": "http://www.focus-news.net/news/2018/12/01/2596970/gabrovo-mokri-i-hlazgavi-sa-patnite-nastilki-na-mesta-v-oblastta-izvarsheni-sa-obrabotki-sreshtu-zaledyavaniya.html", "text": "Мокри и хлъзгави са пътните настилки на места в областта, по усойните и планински райони има заснежени или заледени участъци. Пътищата са обработени и проходими при зимни условия са пътните настилки на територията на област Габрово. Това съобщиха за Радио „Фокус” – Велико Търново от  Областно пътно управление – Габрово.   От там съветват водачите да карат с повишено внимание и съобразена скорост.  В региона няма допълнително въведени ограничения и нови затворени пътища. Проходът Шипка е отворен за движение. Там остава в сила ограничение за МПС за превоз на товари над 12 тона и ремаркета и полуремаркета над 10 тона. \r\nНа пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. \r\nМария НЕДЕВА", "date": "2018.12.01", "title": "Габрово: Мокри и хлъзгави са пътните настилки на места в областта, извършени са обработки срещу заледявания"}
{"url": "http://www.focus-news.net/news/2018/12/01/2596960/afp-na-94-godishna-vazrast-pochina-dzhordzh-bush-starshi.html", "text": "Бившият американски президент Джордж Х. Буш, който управлява Америка в края на Студената война, почина в петък на 94-годишна възраст, съобщи семейството му, предава  AFP . \r\n\"Джеб, Нийл, Марвин, Доро и аз с тъга съобщаваме, че след 94 забележителни години нашият скъп татко е починал\", каза синът му бивш президент Джордж Буш в изявление, публикувано в социалната мрежа „Туитър“ от говорител на семейството. \r\n\"Джордж Х. Буш беше човек с най-високи морални добродетели и най-добрият баща, който може да поиска син или дъщеря.\" \r\nСмъртта на Буш дойде само месеци след смъртта през април на жена му и почитаната първа дама Барбара Буш - \"най-любимата му жена в света\" – за, която той е женен от 73 години. \r\nТой оставя след себе си пет деца и 17 внука. \r\nПодробности около погребението ще бъдат обявени своевременно, заяви говорител на семейството. \r\nДжордж Х. Буш е известен с операцията „Пустинна буря“, с която сложи край на иракската окупация на Кувейт. По негово време приключи напълно Студената война, но той не беше избран втори мандат заради икономическите несполуки на страната му. Джордж Х. Буш е ветеран-пилот от Втората световна война.  Юлиян Марков", "date": "2018.12.01", "title": "AFP: На 94-годишна възраст почина Джордж Буш – старши"}
{"url": "http://www.focus-news.net/news/2018/12/01/2596969/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-dyasnoto-platno.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са предимно мокри, по усойните и планински райони частично заледени, но обработени и проходими при зимни условия. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Срокът е удължен до 20 декември 2018 г. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.12.01", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно"}
{"url": "http://www.focus-news.net/news/2018/12/01/2596972/burgas-vremenno-dvizhenieto-po-pat-i-6-karnobat-venets-pri-km-442-e-ogranicheno-za-dvizhenie-poradi-remontni-deynosti.html", "text": "Нормално проходими са пътищата в областта, видимостта е отлична. Това съобщи за  Радио „Фокус“ - Бургас  дежурният от Областно пътно управление. Няма затворени пътища и проходи, движението се извършва нормално. Няма подадени сигнали за пътни произшествия през изминалата нощ. Временно движението по път I-6 Карнобат – Венец при км 442+500 е ограничено за движение поради ремонтни дейности на ЕВН (опъване на електропровод над пътното платно). Ограничението важи в часовия интервал от 10.00 до 13.00 часа, като движението ще бъде преустановяване за интервали от около 10 минути. Алтернативен маршрут: пътен възел „Петолъчката“ – автомагистрала „Тракия“ – Карнобат и обратно. Срокът е до 02 декември 2018 г. Движението по път I-6 в урбанизираната територия на Карнобат от км 446 +500 до км 450+300 трябва да се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срокът е до 14 декември 2018 г. \r\nНормално се осъществява движението и по основните улици и булеварди в Бургас. \r\nДеница ДИМИТРОВА", "date": "2018.12.01", "title": "Бургас: Временно движението по път I-6 Карнобат – Венец при км 442 е ограничено за движение поради ремонтни дейности"}
{"url": "http://www.focus-news.net/news/2018/12/01/2596971/kathimerini-vselenskiyat-patriarh-zashtiti-reshenieto-si-da-predostavi-nezavisimost-na-ukrainskata-pravoslavna-tsarkva.html", "text": "Вселенският патриарх Вартоломей защити решението за предоставяне на независимост на православната църква на Украйна от руската църква, което разруши отношенията с Московската патриаршия, пише електронното издание на гръцкия вестник  Kathimerini . \r\n\"Ние, като Вселенска патриаршия, вярваме, че сме направили правилното нещо. Право на украинските православни християни е също да имат своя собствена независима църква, както всички останали народи на Балканите \", каза той по време на събитие във Вселенската патриаршия в Истанбул в четвъртък вечер. \r\nПозовавайки се на реакцията на руската църква, която заплашва с разкол, Вартоломей - първи сред равнопоставените лидери в православната църква, каза: \"Знаехме, че посестримата Църква на Русия ще бъде разстроена от това, но не бихме могли да направим нещо различно\".  Юлиян Марков", "date": "2018.12.01", "title": "Kathimerini: Вселенският патриарх защити решението си да предостави независимост на Украинската православна църква"}
{"url": "http://www.focus-news.net/news/2018/12/01/2596974/zdravnoosigurenite-litsa-mogat-da-smenyat-lichniya-si-lekar-do-kraya-na-godinata.html", "text": "От днес до края на годината здравноосигурените лица могат да сменят личния си лекар. Процедурата за смяна на личен лекар става два пъти годишно - в периода от 1 до 30 юни и от 1 до 31 декември.  \r\nПо всяко време на годината здравноосигурените лица, които нямат избран личен лекар, могат да направят първоначален избор. Няма ограничения в сроковете и за смяна на личен лекар при смяна на местоживеенето.", "date": "2018.12.01", "title": "Здравноосигурените лица могат да сменят личния си лекар до края на годината"}
{"url": "http://www.focus-news.net/news/2018/12/01/2596973/v-stara-zagora-shte-bade-otkrita-izlozhba-s-risunki-ot-konkursa-moyat-praznik.html", "text": "Oт 14.00 часа в изложбена зала на ул. „Лубор Байер” ще бъде открита изложбата на Трети национален конкурс за рисунка „Моят празник”, организиран от Центъра за подкрепа за личностно развитие (ЦПЛР) към Община Стара Загора. Това съобщиха от пресцентъра на  Общината . Тази година в него участваха над 500 рисунки на деца от страната, разделени в две възрастови групи, представители на 76  институции, 18 областни града и над 100 населени места от България. В конкурса участваха 15 училища и институции от град Стара Загора. След селекция от компетентното жури бяха избрани 140 рисунки, които ще украсят изложбената зала. Освен обявените в статута награди, тази година още три деца ще получат отличия за своето представяне. Награда на ЦПЛР град Стара Загора и награди на обществения посредник на Община Стара Загора и  млад омбудсман на Млада Загора. \r\nЖури в състав: Председател проф. Марин Добрев и членове Петър Петров и Зоя Георгиева, присъди следните награди: \r\nСпециална награда на Община Стара Загора - Тея Светославова -7 г.  СУ „Св. Климент Охридски“, Добрич. \r\nПърва възрастова група \r\nI Награда - Никол Ненова – 8 г., ЦПЛР  Школа по изобразителни изкуства, Търговище \r\nII награда - Преслава Цветанова – 8 г., Школа „Арт Попово“, Попово \r\nIII награда - Цветелина Георгиева-9 г., ЦРД Школа за изобразителни изкуства, Червен бряг \r\nПоощрителна награда - Мартин Минев-6 г., ОДК „Св. Иван Рилски“, Клуб „Светлини сред сенките“,  Казанлък; Росен Керанов - 7 г., ЦПЛР „Малкият принц“, Тервел; Рая Атанасова - 10 г., СУ “Св. Климент Охридски“, Ямбол; Йоана Карагьозова -10 г., IIОУ „П. Р. Славейков, Стара Загора \r\nВтора възрастова група \r\nI Награда - Венета Дончева -14 г., Школа „Арт Попово“, Попово \r\nII награда - Емилия Колева -11 г., ОУ “Райна Княгиня“, Пловдив \r\nIII награда - Веселин Веселинов -11 г., ОМЦ „Захари Стоянов“,  Добрич \r\nПоощрителна награда - Георги Гарилов-12 г., СУ “Васил Левски“, Стара Загора; Ема Овчарова-11 г., СУ “Васил Левски“, Стара Загора. \r\nНаграда на обществения посредник  на Стара Загора - Йордан Тенев – 12 г., II ОУ „П. Р. Славейков“, Стара Загора. \r\nНаграда на млад омбудсман на  Млада Загора - Сиана - Каролин Колева – 8 г. VI ОУ “Св. Никола“, Стара Загора \r\nНаграда на ЦПЛР Стара Загора - Раяни Мургова -6 г., Стара Загора.", "date": "2018.12.01", "title": "В Стара Загора ще бъде открита изложба с рисунки от конкурса „Моят празник”"}
{"url": "http://www.focus-news.net/news/2018/12/01/2596975/ombudsmanat-maya-manolova-institutsiite-varshat-rabota-pod-natisk.html", "text": "Оказа се, че институциите вършат работа под натиск. Това каза омбудсманът Мая Манолова в предаването  „Събуди се”  по  Нова телевизия  по повод на промените в Закона за личната помощ и Закона за хората с увреждания. \r\n„На каузата на майките на деца с увреждания посветих 7 месеца от моята работа, а  майките са посветили години от живота си. Минахме през  какво ли не, отделихме десетки дни и стотици часове в изработване и подобряване на текстовете и в Закона за личната помощ и в Закона за хората с увреждания. На практика с моя екип през август не почивахме, за да подготвим тези проекти и наистина сега, когато вече сме на финала, аз все още не мога да се зарадвам, тъй като при тази тотална липса на доверие в почтеността на обещанията на институциите, аз ще си отдъхна, когато видя парламентът да гласува окончателно текстовете”, каза Манолова. \r\nПоследният случай на промяна на договореностите с майките, по думите на Манолова, се случил под надзора на експерти на финансовото министерство. „Не искам да кажа, че идеята е била да блокират изобщо Закона за личната помощ, а да кажем по-меко, че са искали да се презастраховат, че няма да се похарчат повече пари, но при тази презастраховка те излагаха на риск хора в уязвимо положение и с най-тежки увреждания. Това беше огромен риск. Това означаваше - ако се лимитира предоставянето на лична помощ в рамките на определена сума пари, в случая на 71 млн. лв., това означаваше след 1 септември хората да останат без лична помощ”, каза тя. \r\n„Няма обяснения защо трябваше 7 месеца да минем през това и накрая да се случи това, което трябваше. Беше ясно, че тази кауза е справедлива, беше ясно, че исканията на майките са абсолютно основателни, беше ясно, че става дума за достойнството на тези хора, че те имат подкрепата на цялото общество. Защо беше това упорство наистина не разбирам”, каза омбудсманът. \r\nФакт е, че протестът на майките събуди гражданското общество, каза тя и добави: „Искаме реформа. Те показаха как човек може да стои до край зад една справедлива кауза, как може да се съобрази със собствения си интерес и на цялото общество и как може да даде знак, че така трябва да се отстояват каузи”.", "date": "2018.12.01", "title": "Омбудсманът Мая Манолова: Институциите вършат работа под натиск"}
{"url": "http://www.focus-news.net/news/2018/12/01/2596978/radio-fokus-varna-navarshva-13-godini.html", "text": "Радио „Фокус” – Варна навършва 13 години. Като част от Национална радиоверига „Фокус” всеки ден екипът на медията се стреми към точно и обективно отразяване на случващото се във Варна и областта. \r\nРадио „Фокус” – Варна стартира официално своята програма на 1 декември 2005 година на честота 89.5 MHz. Програмата на Радио „Фокус“ – Варна покрива общините Варна, Аксаково, Бяла, Аврен, Ветрино, Вълчи дол, Девня, Дългопол, Провадия, Белослав, Суворово и Долни чифлик, като информацията достига и до слушателите, пътуващи по автомагистралите „Хемус” и „Черно море”, които се намират на територията на областта. От стартирането на програмата на Радио „Фокус във Варна към екипа работи и кореспондент от Добрич, а от април 2010 година Добрич е поредният град в България, в който се излъчва програмата на Радио „Фокус” –  на честота 89.3 MHz. \r\nНай-голямата българска новинарска радиоверига „Фокус“ включва над 60 регионални радиостанции, офиси в София и страната, които подготвят самостоятелни програми. „Фокус“ целенасочено и постоянно работи за поддържането на българския национален дух, съхраняването на българското национално чувство и духовното обединение на българите от историческата българска диаспора. Затова със собствени сили и ресурси Радио „Фокус“ излъчва 24-часова програма на роден език за българите в Бесарабия.", "date": "2018.12.01", "title": "Радио „Фокус“ – Варна навършва 13 години"}
{"url": "http://www.focus-news.net/news/2018/12/01/2596977/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба  (ПСС) към  БЧК . По най-високите части на планините температурите са от -7 до -9 градуса. На места духа силен вятър. Снежната покривка там е от порядъка на 10-20 см. В по-ниските части, температурите не са много по-високи, съществува някакъв вид на температурна инверсия, но снежната покривка е по-малка, на места отсъства. От ПСС препоръчват на туристите да се съобразяват с метеорологичните условия, които изискват подготовка и пълна екипировка, без никакви компромиси. Освен това да използват единствено светлата част на деня. От ПСС предупреждават, че малката дебелина на снежната покривка крие голяма опасност от травми, защото е нестабилна и затрупва дупки. Те могат да са сериозна предпоставка за злополуки. Работи само седалковия лифт от Добринище до хижа Безбог.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.01", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/01/2596980/afp-makar-da-e-prezident-samo-edin-mandat-dzhordzh-bush-starshi-oformi-politicheska-dinastiya.html", "text": "Макар да е президент само един мандат Джордж Буш-старши оформи политическа династия, пише  AFP . \r\nДжордж Х. Буш – герой от Втората световна война , превърнал се в петролен магнат и дипломат, който управлява Америка в края на Студената война като президент оформи  политическа династия и видя как синът му стана президент,  почина в петък. Той беше на 94 години, пише  AFP . \r\n41-ят американски президент беше реалист в международната политика, управлява страната си в бурните години на края на Студената война и мирното разпадане на Съветския съюз. и събра безпрецедентна коалиция, за да победи иракският диктатор  Саддам Хюсеин . \r\nНо награждаваният военен пилот и бивш директор на ЦРУ загуби от авторитета си, като не спечели втори мандат. Той бе победен от представителя на демократите Бил Клинтън заради слабости в американската икономика през 1992 година. \r\nТърсенето на стабилност и международен консенсус е в ярък контраст с провокативния подход на настоящия американски президент, също представител на републиканците,  за когото Буш не е гласувал през 2016 г. \r\nНа фона на икономическите главоболия в САЩ по време на неговото управление остава запомняща се фразата: „Чети устните ми – няма да има нови данъци“, с което предизвиква неодобрение както сред демократите, така и сред съпартийците си. \r\nВ същото време той става родоначалник на забележителна  политическа династия - синът му Джордж прекарва осем години в Белия дом, а другият му син Джеб служи като губернатор на Флорида. \r\nДжордж Буш-младши нарече баща си \"човек с най-високи морални добродетели и най-добрият баща, който един син или дъщеря може да поиска\", в изявление, обявяващо смъртта му. \r\nСмъртта на Буш идва само месеци след смъртта през април на жена му и почитана първа дама Барбара Буш - \"най-любимата му жена в света\" , за която той е женен от 73 години. \r\nКъм деня на смъртта му Буш-старши е американският президент, който е живял най-дълго. Джими Картър, който управлява десетилетие по-рано, е роден няколко месеца по-късно.  Юлиян Марков", "date": "2018.12.01", "title": "АFP: Макар да е президент само един мандат Джордж Буш-старши оформи политическа династия"}
{"url": "http://www.focus-news.net/news/2018/12/01/2596981/veliko-tarnovo-s-11-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 11 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 51 см, а температурата на водата 5.8 градуса. В сутрешните часове в Дунавската равнина ще има ниска облачност или мъгла. Максималните температури  в Северна България ще са между минус 5° и 0°.", "date": "2018.12.01", "title": "Велико Търново: С 11 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/01/2596979/pazardzhik-mestna-komisiya-za-borba-sreshtu-protivoobshtestvenite-proyavi-na-maloletni-v-peshtera-razdava-obrazovatelni-broshuri-po-povod-mezhdunarodniya-den-za-borba-sas-spin.html", "text": "Местна комисия за борба срещу противообществените прояви на малолетни и непълнолетни към Община Пещера, съвместно със здравните медиатори в Общината, раздадоха на средношколците от града образователни брошури и презервативи по повод Международния ден за борба със СПИН. Това съобщи за  Радио „Фокус“ – Пазарджик  Стоян Йовчев, експерт в Община Пещера. Той каза, че в увлекателни беседи, седмокласниците от основните училища, се запознали с данните за 2017 г. за броя на заразените у нас. „С помощта на секретаря на Местната комисия Златка Златанова и здравите медиатори – Ася Камберова и Рамадан Абазов си припомниха какво знаят за СПИН и ХИВ, как се разпространяват и как да се предпазят от заразяване. През 2003 г. е  първият идентифициран случай на носител на ХИВ вируса в Пещера в рамките на националната програма „Превенция и контрол на ХИВ и СПИН“. Три години по-късно настъпва бум на идентифицираните ХИВ позитивни в града. Към края на 2014 г. около 100 души са идентифицирани като ХИВ позитивни. Повече 50% от тях към днешна дата са покойници. Това показва статистиката на заболяването в Пещера“, каза Йовчев и уточни, че през 2014 г. За първи път хората получаващи животоспасяващо лечение са повече от диагностицираните с ХИВ. Към 2018 г. вече е възможно при правилно и непрекъснато лечение ХИВ позитивните да водят нормален полов живот, без да предават вируса на своя партньор, дори да създават здрави деца. \r\nРадослава МУРДЖЕВА", "date": "2018.12.01", "title": "Пазарджик: Местна комисия за борба срещу противообществените прояви на малолетни в Пещера раздава образователни брошури по повод Международния ден за борба със СПИН"}
{"url": "http://www.focus-news.net/news/2018/12/01/2596976/plovdiv-mladezhkata-struktura-na-bchk-organizira-mirno-shestvie-v-znak-na-saprichastnost-kam-horata-zhiveeshti-s-hiv.html", "text": "БМЧК - Пловдив организира мирно шествие в знак на съпричастност към хората, живеещи с ХИВ. Това съобщиха за  Радио „Фокус“ – Пловдив  от младежката структура на хуманитарната организация. Шествието ще стартира в 15.30 часа от централната поща в града и ще продължи до Джумая джамия. След това денят ще продължи с анти СПИН парти в кв. „Капана“ от 17.30 часа. Там доброволците ще забавляват хората с разнообразни игри и подаръци. В дните от 3 до 5 декември доброволците на БМЧК ще станат част от кампанията „Празнувай отговорно“, организирана от студентските съвети на университетите в град Пловдив. Те ще раздават информационни материали на тема „Превенция на сексуалнорисково поведение“ и ще демонстрират първа долекарска помощ.  \r\nНа 4 декември червенокръстците ще станат част и от анти СПИН инициативата на Техническия университет в града. \r\nПрез 1988 година Световната здравна организация обявява 1 декември за Световен ден за борба със СПИН. Тази година денят се отбелязва по целия свят за юбилейния 30-и пореден път. \r\nТони МИХАЙЛОВ", "date": "2018.12.01", "title": "Пловдив: Младежката структура на БЧК организира мирно шествие в знак на съпричастност към хората, живеещи с ХИВ"}
{"url": "http://www.focus-news.net/news/2018/12/01/2596984/ministar-boil-banov-izkustvoto-e-svoboda-i-tochno-natsionalnite-muzei-i-instituti-mogat-da-si-pozvolyat-provokatsii.html", "text": "Изкуството е свобода и колкото е по-голям един музей, толкова повече свобода може да даде. Той затова е подкрепен от държавата, затова е национален - защото може да задава тон, може да прави провокации. Те не всеки път са успешни, но би било абсурдно творбите на изкуството да са винаги успешни. Това каза министърът на културата Боил Банов в предаването  „Денят започва с Георги Любенов“  по  БНТ  във връзка с пърформънса на Ода Жон в Националната галерия. „Точно националните музеи и институти са тези, които могат да си позволят такова нещо. Малката галерия ще се притесни, а пък моята работа е да не притеснявам големите и да им дам възможност да мечтаят и да творят дори понякога да грешат“, каза още министърът.  \r\nПо думите му смисълът на творческият акт е да нямаш задръжки, да избухваш, да не мислиш как ще се приеме, да се освободиш, това е и същността на твореца. \r\n„В най-големите галерии и музеи са най-големите провокации - те затова са големи. Те не са големи, защото просто съхраняват изкуство през вековете и класически творби, те са големи, защото са в крак с времето. Дали времето е това, което ние най харесваме, дали избухванията на отделния художник са в най-добрата форма, дали са адекватни е отделен въпрос“, коментира Банов.", "date": "2018.12.01", "title": "Министър Боил Банов: Изкуството е свобода и точно националните музеи и институти могат да си позволят провокации"}
{"url": "http://www.focus-news.net/news/2018/12/01/2596982/tass-donald-tramp-e-razporedil-otpuskane-na-federalna-pomosht-za-postradalata-infrastruktura-sled-silnoto-zemetresenie-v-alyaska.html", "text": "Президентът на САЩ Доналд Тръмп е разпоредил отпускане на федерална помощ за пострадалата инфраструктура след силното земетресение в Аляска. \r\n\"Президентът инструктира американското министерство на вътрешната сигурност и Федералната агенция за управление при извънредни ситуации съвместно да координират усилията си за оказване на помощ след бедствието\", се казва в изявлението. \"По-специално, Федералната агенция за управление на извънредни ситуации е оправомощена да използва по свое усмотрение оборудването и ресурсите, необходими за справяне с последиците от извънредната ситуация\", се казва в документа. \r\nЗеметресение с магнитуд 7.0 стана в петък в 08:29 часа в Аляска (19:29 българско време). Епицентърът на труса е бил на около 13 км северно от Анкъридж, на дълбочина 40.9 км. \r\nСеизмологичният  център на Аляска е отчел  около 40 вторични труса през първите три часа след силното земетресение. \r\nГубернаторът на Аляска Бил Уокър обяви извънредно положение в щата.  Юлиян Марков", "date": "2018.12.01", "title": "ТАСС: Доналд Тръмп е разпоредил отпускане на федерална помощ за пострадалата инфраструктура след силното земетресение в Аляска"}
{"url": "http://www.focus-news.net/news/2018/12/01/2596983/varna-patishtata-na-teritoriyata-na-oblastta-sa-prohodimi-pri-zimni-usloviya-nyama-vavedeni-ogranicheniya.html", "text": "Пътищата на територията на областта са проходими при зимни условия. Това съобщиха за  Радио „Фокус“ – Варна  от Областно пътно управление – Варна. Пътните настилки са предимно сухи, по усойните и планински райони има частично заснежени или заледени участъци, които са обработени и проходими при зимни условия. Шофьорите трябва да се движат с повишено внимание и по автомагистрала „Хемус“ в района на пътен възел „Невша“ от км 375+800 до км 381+500 при пътен възел „Млада Гвардия“ в посока София. Движението в този участък се осъществява в дясно платно двупосочно заради  ремонтни дейности на асфалтовата настилка. В посока Бургас по автомагистрала Черно море движението от км 0+000 до км 8+600 се осъществява двупосочно в едното платно в посока Варна – Бургас поради ремонтни дейности на асфалтовата настилка. Работи се и по пътя Варна – Добрич в участъка село Новаково – село Стожер, като движението от км 23+200 до км 25+342 се осъществява в една лента поради ремонтни дейности на асфалтовата настилка. Временна организация на движение е въведена по част от пътя Златни пясъци – Варна заради ремонтни дейности. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.12.01", "title": "Варна: Пътищата на територията на областта са проходими при зимни условия, няма въведени ограничения"}
{"url": "http://www.focus-news.net/news/2018/12/01/2596987/mrrb-nad-15-miliona-uslugi-e-predostavila-agentsiyata-po-geodeziya-kartografiya-i-kadastar-samo-za-parvite-6-mesetsa-na-godinata.html", "text": "Над 1.5 милиона броя услуги е предоставила Агенцията по геодезия, картография и кадастър на граждани, ведомства, общини и дружества само за първото полугодие на тази година. Това показват данните на Агенцията, съобщиха от пресцентъра на  Министерство на регионалното развитие и благоустройството . От тях почти 1.3 милиона са изпълнени от службите по геодезия, картография и кадастър в страната, 1535 броя – от Геокардфонда, а 240 131 е броят на извършените онлайн справки и услуги.  \r\nПрез последните години нараства броят на услугите, които гражданите използват от Агенцията, показват още регистрите. За сравнение през 2014 година предоставените от АГКК услуги на граждани, ведомства, общини и дружества възлизат общо на 2 132 867 броя, а през 2016 година броят им е с близо 700 хиляди повече и достига 2 826 053. 2 599 244 броя от тях са изпълнени от службите в страната, 16 270 броя – от Геокардфонда, а 210 539 са онлайн предоставените услуги и справки. В службите по геодезия, картография и кадастър дневно се изпълняват средно по около 3700 броя услуги, като най-много са заявленията за издаване на скици, схеми и удостоверения за наличие или липса на данни.  \r\nНаред с това обхватът на покритие с кадастрална карта нараства от 18% през 2014 г. до близо 67% за 2018 г. За същия период  8 нови района на Столична община са покрити с кадастрална карта. Това е една от причините да се изисква повече време за предоставяне на услугите, особено в Софийската служба по геодезия, картография и кадастър, където обемът на работа и натовареност расте непрекъснато и е през цялата година. В службите във Варна, Бургас и Добрич броят на исканите услуги се увеличава през летните месеци, когато сделките с имоти по морето бележат ръст, показват още регистрите на АГКК.  \r\nЗа изпълнението на дадена услуга, особено при изменение на кадастралната карта и регистри, се прилагат конкретни административни процедури и норми, съгласно изискванията Закона за кадастъра и имотния регистър, АПК и др. с цел защита правата на гражданите и юридическите лица от инициирания за издаване административен акт, водещ до засягане на законните им интереси.  \r\nВсяко искане за изменение на кадастралната карта и кадастралните регистри засяга права и законни интереси на определен кръг заинтересовани лица, които трябва да бъдат уведомени по съответния  ред. Изпълнението на това задължение в повечето от случаите се оказва доста трудно, предвид липсата на еднозначна информация за статуса на самото лице, на неговите евентуални наследници и техния настоящ или постоянен адрес, на който следва да се изпрати уведомлението, като датата на получаването му е относима към преминаване към следващия етап на процедиране на преписката в изпълнение на заявената административна услуга. \r\nЗа да се оптимизира работата по услугите и да се намали времето за тяхното предоставяне, ръководството на Агенцията по геодезия, картография и кадастър инициира система от законодателни промени, имащи за цел облекчаването на реда за заявяване и получаване на административните услуги. Като първа крачка в тази насока е разработеният Закон за изменение и допълнение на ЗКИР, който да регламентира възможността службите по геодезия, картография и кадастър да бъдат подпомагани при административното обслужване като част от административните услуги да могат да се заявяват и получават и от офисите на правоспособни лица по кадастър.  \r\nПредвижда се и облекчаване на достъпа до електронната система КАИС на Агенцията, за да се обезпечи възможността ведомства и институции да заявяват и получават услуги от АГКК приоритетно по електронен път.  \r\nОчаква се до 5 години да завърши изработването на специализираните карти с надграждаща информация на кадастралната карта. Тези карти са изключително важни за планирането на различни видове зони и инвестиционни намерения, тъй като в тях ще се съдържа информация за строежи, съоръжения, сервитути, подземна и надземна инженерна инфраструктура, водни източници, трайни насаждения, подземни богатства, релеф и др., както и слоеве с карти на критичната инфраструктура, свлачищни зони, водни обекти, евентуални ограничения в ползването на имотите или инвестиционни намерения в тях.  \r\nЦелта е създаването на пълна информационна система на кадастъра, която ще осигури вземането на по-информирани решения, както от инвеститорите, така и от кредитните и застрахователни институции, данъчните служби, приходната агенция и др.   \r\nВ края на 2019 г. се очаква да приключи и нанасянето на Картата на възстановената собственост върху кадастралната карта на България", "date": "2018.12.01", "title": "МРРБ: Над 1.5 милиона услуги е предоставила Агенцията по геодезия, картография и кадастър само за първите 6 месеца на годината"}
{"url": "http://www.focus-news.net/news/2018/12/01/2596988/varna-vsichki-naseleni-mesta-v-oblastta-sa-s-normalno-elektrozahranvane-i-vodosnabdyavane.html", "text": "Всички населени места в областта са с нормално електрозахранване и водоснабдяване. Това съобщиха за  Радио „Фокус“ – Варна  от Областна администрация – Варна. През последното денонощие не са отчетени проблеми във връзка с метеорологичната обстановка. Портовете и каналите на пристанището са отворени за маневриране на всички кораби. Полетите на летището се изпълняват по разписание. Следи се нивото на водоемите в областта, но проблеми не са отчетени. Реките Камчия и Провадийска са в коритата си, няма постъпила информация за аварийни ситуации по язовирните стени и съоръженията към тях. Времето във Варна е студено, температурата на въздуха е около – 8 градуса. За областта е в сила жълт код за ниски температури. Очаква се температурите да са под 0 градуса. Тази степен на опасност означава, че се очакват много ниски температури. Възможни са здравни проблеми за чувствителни и болни хора, възрастни, деца и бездомници. \r\nМарияна ВАЛЕНТИНОВА", "date": "2018.12.01", "title": "Варна: Всички населени места в областта са с нормално електрозахранване и водоснабдяване"}
{"url": "http://www.focus-news.net/news/2018/12/01/2596985/plovdiv-bezplatni-izsledvaniya-za-hiv-i-hepatit-se-provezhdat-v-grada-po-povod-svetovniya-den-za-borba-sas-spin.html", "text": "Безплатни изследвания за ХИВ и хепатит се провеждат в Пловдив по повод Световния ден за борба със СПИН. Това съобщиха за  Радио „Фокус“ – Пловдив  инициаторите на кампанията. Изследванията ще се правят за времето до 18.00 часа на ул. „Куртевич“ в кв. „Капана“. Инициативата насърчава хората над 50 години, както и мъжете, които правят секс с мъже, да се възползват от безплатното и анонимно изследване. Организаторите на кампанията препоръчват изследвания за сексуално предавани инфекции да се извършват на всеки 3 месеца от хората в активна възраст. \r\nТони МИХАЙЛОВ", "date": "2018.12.01", "title": "Пловдив: Безплатни изследвания за ХИВ и хепатит се провеждат в града по повод Световния ден за борба със СПИН"}
{"url": "http://www.focus-news.net/news/2018/12/01/2596992/standardpoors-potvardi-kreditniya-reyting-na-balgariya-s-polozhitelna-perspektiva.html", "text": "Международната рейтингова агенция S&P Global Ratings потвърди дългосрочния и краткосрочния кредитен рейтинг на България в чуждестранна и местна валута 'BBB-/A-3'. Перспективата пред рейтинга също се потвърждава и остава положителна. Това съобщиха от пресцентъра на  Министерството на финансите . \r\nВ обобщения коментар на S&P Global Ratings се казва, че паричните условия в България продължават да се подобряват, нарастването на кредитите подкрепя растежа и страната постига напредък по присъединяването си към Валутния механизъм II (ERM II). \r\nРейтинговата агенция очаква силен ръст на БВП в периода 2018-2021 г., дължащ се на силното частно потребление и ускоряването на инвестициите. Продължаващото усвояване на средствата от фондовете на ЕС и затягането на условията на пазара на труда ще подкрепят производителността през годините. \r\nПоложителната перспектива отразява значителната вероятност България да се присъедини към Валутния механизъм II. От Агенцията вярват, че този стремеж към членство в еврозоната ще подкрепи и продължаващите усилия на страната да се справи с оставащите институционални пречки и структурни проблеми. \r\nS&P Global Ratings биха повишили кредитния рейтинг, ако българският лев влезе в ERM II, което ще подкрепи по-нататък доверието и ефективността на паричната политика. Допълнителен напредък в институционалните и структурните реформи, например по отношение на съдебната система, също би допринесъл за подобряване на кредитоспособността на страната. \r\nРейтинговата агенция може да преразгледа перспективата пред рейтинга до стабилна, ако подобренията в балансите на банките се обърнат надолу или ако се появи натиск върху платежния баланс, например поради възобновяване на дисбаланси или външен шок върху  България, която има отворен тип икономика. Перспективата също така би се преразгледала до стабилна, ако пътят на България към приемането на еврото се удължи прекомерно във времето.", "date": "2018.12.01", "title": "Standard&Poor's потвърди кредитния рейтинг на България с положителна перспектива"}
{"url": "http://www.focus-news.net/news/2018/12/01/2596994/n-v-tsar-simeon-ii-uchastva-v-dvudneven-kolokvium-v-germaniya-na-tema-batenberg-evropeyskoto-semeystvo.html", "text": "Н. В. Цар Симеон II участва в двудневен колоквиум в Германия на тема „Батенберг - европейското семейство”. Това съобщиха от  пресофиса на Н. В. Цар Симеон II  . Събитието се проведе в град Дармщат, провинция Хесен, който е старата столица на херцогство Хесен. В семейното имение на рода Батенберг замъка Хайлигенберг се събраха историци и учени от Германия и Великобритания, едни от най-известните изследователи на роднинските връзки с кралските дворове на Хесенското княжеско семейство. Домакин на събитието, по чиято покана Царят направи изказване при откриването на колаквиума, беше Райнер Кристоф Фридрих от Хесен, немски историк и режисьор, племенник на принц Филип, херцог на Единбург и братовчед на британския престолонаследник принц Чарлз. \r\n„За мен е привилегия да говоря пред толкова ерудирана аудитория и в такава прекрасна обстановка”, започна изказването си Цар Симеон. „Тъй като участниците в тази конференция са много добре подготвени и специалисти в тази сфера, ще очаквам с интерес това, което ще споделят с нас за рода Батенберг от фамилията Хесен. Смятам да огранича своите думи до една по-лична гледна точка за Княз Александър I, оставяйки на моят сънародник доц. д-р Владимир Златарски, който по-късно ще направи изказване, по аналитичната част.  Както всички вие знаете, Княз Александър Батенберг е нашият първи владетел след Освобождението на България през 1878 г. Въпреки че негово управление продължава едва 7 години, които са изпълнени с трудности, той става герой за нас българите, с много заслуги към родината ни. Мисля, че определени владетели се ползват с по-позитивни настроения в народната митология. След натиск, главно от чужбина, Княз Александър заминава в изгнание и по-късно умира в Австрия. По молба на моят дядо Цар Фердинанд, останките на княза са върнати. Той е погребан в България в българска генералска униформа и положен в скромен мавзолей-гробница в София. За съжаление, доколкото знаем, това е единственият български владетел, който е погребан в България. Дори мястото, на което лежат останките на моя баща Цар Борис е неизвестно до ден днешен! Както споменах по-рано, моята гледна точка е на база личен, семеен опит. Както Сакскобургготската, така и Хесенската фамилии са свързани с практически всички кралски дворове в Европа. В случая на Батенберг: с Великобритания, Гърция, Русия, Испания, Швеция и дори Черна гора, тъй като братът на Александър, Франц Йосиф, се жени за принцеса Ана, която беше моя баба и сестра на италианската Кралица Елена. Интересен факт е, че съпругите на Царя Освободител и на цар Николай II са хесенски принцеси“, добави Симеон II. \r\n„Бих искал да спомена, че около 140 години след времето на Александър, разделението на русофили и русофоби все още се усеща, основно в политическите среди. Ние изглежда не се учим от миналото, а според мен историята и географията никога не трябва да се загърбват. Вярвам, че всички хора, участващи в политическия живот трябва първо да минат курс по история. След това трябва да се водим от нашия национален интерес, не от емоционални подбуди или външен натиск. Силно вярвам, че България е неразривна част от Европейския съюз и в същото време това не би трябвало да изключва едни добри отношения с Русия”, завърши изказването си Царят. \r\nНегово Величество изрази задоволството си, че в такъв престижен научен форум е поканен да участва и български учен в лицето на доц. д-р Владимир Златарски, който се представи блестящо и в изказването си заяви: „През 1879 г. в резултат на компромис между стремящите се към запазване на равновесието Велики сили, 22-годишният Александър фон Батенберг става български княз. Младият владетел попада в трудна ситуация и първите години от неговото управление са белязани не само от дръзновението за съзидание, но и от неуспешни опити да наложи вижданията си,  от тежки политически сблъсъци и нападки и преплитащ се с тях комбиниран натиск на чуждестранни дипломатически и бизнес представители, от разширяваща се корупция и нелоялност. Александър полага големи усилия да преодолее всичко това. Когато впоследствие настъпва дълго очертавалият се разрив с Русия, той опитва напразно да спечели подкрепата на Германия, включително и с планове за династически брак. През 1885 г. в своя звезден миг Александър успява да проведе с успех Съединението на Княжество България с Източна Румелия и блестящо да го защити дипломатически и военно. Това дело определя и положителното възприемане на личността му в българската обществена памет и тогава, и от дистанцията на времето. Възникналата около Съединението криза поставя Александър в центъра на европейския интерес, както и на политиката на германския канцлер Бисмарк. Но успехът не помага на княза да закрепи положението си на престола: серия от драматични събития го принуждава през лятото на 1886 г. да абдикира, не толкова заради свои грешки, колкото в резултат на борбата между Великите сили и баланса сред тях.” \r\nПо време на участието си в конференцията Царят беше настанен в двореца Шьонберг, където по традиция се подписват всички гости, някога отсядали в замъка, сред които и негова майка Царица Йоанна.", "date": "2018.12.01", "title": "Н. В. Цар Симеон II участва в двудневен колоквиум в Германия на тема „Батенберг - европейското семейство”"}
{"url": "http://www.focus-news.net/news/2018/12/01/2596991/varna-nad-60-dushi-sa-preminali-prez-kabineta-za-anonimno-i-bezplatno-konsultirane-i-izsledvane-za-spin-v-grada-prez-sedmitsata-na-otvorenite-vrati.html", "text": "Над 60 души са преминали през кабинета за анонимно и безплатно консултиране и изследване за СПИН в града през седмицата на отворените врати. Това съобщи за  Радио „Фокус“ – Варна  д-р Анка Баева, началник отдел „Противоепидемичен контрол” в Регионалната здравна инспекция – Варна. Седмицата на отворените врати се проведе в дните от 26 до 30 ноември и бе част от Европейската седмица за изследване на ХИВ и хепатити в изпълнение на дейностите на Националната програма за превенция и контрол на ХИВ. Поводът за кампанията е Световният ден за борба със СПИН, който се отбелязва всяка година на 1 декември. Тази година събитието е под глобалното мото „Узнай своя статус” и се отбелязва за поредна година в целия свят.  \r\nЗа първи път Световният ден за борба със СПИН е отбелязан през 1988 година. Тогава Световната здравна организация, в стремежа си да насочи общественото внимание към проблемите на ХИВ/СПИН и да подчертае необходимостта от подкрепа и разбиране за хората, живеещи с ХИВ, обявява 1 декември за Световен ден за борба със СПИН. От 1996 г. с отбелязването на този ден се заема Програмата на ООН за ХИВ/СПИН (UNAIDS). Оттогава Световният ден за борба със СПИН дава началото на целогодишна кампания с акцент върху превенцията, образованието и информираността. \r\nМарияна ВАЛЕНТИНОВА", "date": "2018.12.01", "title": "Варна: Над 60 души са преминали през кабинета за анонимно и безплатно консултиране и изследване за СПИН в града през седмицата на отворените врати"}
{"url": "http://www.focus-news.net/news/2018/12/01/2596989/blagoevgrad-regionalnata-zdravna-inspektsiya-shte-razprostranyava-informatsionni-materiali-v-grada-svarzani-s-otbelyazvaneto-na-svetovniya-den-za-borba-sreshtu-hivspin.html", "text": "Регионална здравна инспекция – Благоевград ще разпространява информационни материали в града, свързани с отбелязването на Световния ден за борба срещу ХИВ/СПИН. Това съобщиха за  Радио „Фокус“ – Пирин  от Дирекцията. До 17.00 часа на различни места в областния център доброволци – ученици и студенти ще предоставят на жителите и гостите на Благоевград листовки, брошури, дипляни, флаери, кондоми, символична червена лента и други. Целта е повишаване информираността на гражданите по отношение сериозността на заболяването. \r\nЛивия НИНОВА", "date": "2018.12.01", "title": "Благоевград: Регионалната здравна инспекция ще разпространява информационни материали в града, свързани с отбелязването на Световния ден за борба срещу ХИВ/СПИН"}
{"url": "http://www.focus-news.net/news/2018/12/01/2596995/liderat-na-bsp-korneliya-ninova-vav-vishegrad-interesite-na-nashite-darzhavi-i-obshtite-ni-vizhdaniya-za-evropa-ni-pravyat-samishlenitsi-i-po-silni.html", "text": "Срещата на лидерите на партии от ЦИЕ във Вишеград приключи с обща декларация. Това съобщиха от пресцентъра на  НС на БСП . Председателят на БСП Корнелия Нинова се обърна към тях: „Радвам се, че групата ни се увеличава. На първата среща бяхме Вишеградците и аз. Сега се присъедини Хърватия. Вярвам, че на следващата, през февруари, ще бъдем още повече. Нашите държави, макар и различни по своему, имаме общи икономически и социални проблеми. Имаме и общи виждания за бъдещето на Европа. Това ни прави съмишленици. Прави ни и по-силни. Никой не може сам да се справи с предизвикателствата пред нас. Сигурна съм, че нашата обща декларация ще бъде забелязана и много хора ще чуят това, което казваме в нея”, заяви Нинова.  \r\nНа 29 ноември 2018 г., водени от желанието да поставят началото на традиция, лидери на социалистически и социалдемократически партии на страни от Централна и Източна Европа се събраха, за да вземат позиция по въпроси, които могат да определят бъдещето на региона и на целия Европейски съюз до предстоящите избори за Европейски парламент и след това. \r\nВ декларация те заявяват, че Европа се намира в опасност повече от всякога и опасността се изразява в крайни антиевропейски настроения. Като една от основните задачи лидерите от региона поставят премахването на големите социални неравенства – както на ниво страни членки, така и за целия Европейски съюз. Според тях една по-социална Европа може да допринесе за изравняването на заплатите в регионален аспект, както и да предотврати и обърне тенденцията на загуба на човешки потенциал в региона, довела до сериозен недостиг на работна ръка. В документа се настоява за увеличаването на средствата в многогодишната финансова рамка, а не орязване на фондовете за кохезионна политика и селскостопанска и друга важна помощ, които спомагат за намаляване на социалните различия. „Знаем, че вредите, които биват нанесени върху бюджета на ЕС вследствие на финансови измами са значителни и изразяваме съжаление, че голяма част от тези съмнителни случаи не биват разкрити. Поради това приветстваме учредяването на Европейска прокуратура и призоваваме държавите членки, които не са се присъединили към нея, да го направят“, пише още в декларацията. По въпроса за мигрантската криза левите лидери считат, че е необходимо да бъдат едновременно отчитани социалните и хуманитарни аспекти, както и тези свързани с обезпечаване на сигурността. В допълнение трябва да бъдат предприети сериозни действия за подобряване на икономическите и социални условия в страните на произход. Лидерите обръщат сериозно внимание на климатичните изменения и на опазването на околната среда, но подчертават, че не трябва да се забравят общностите, които са особено засегнати, като например работниците в зависимите от въгледобив региони и други енергоемки индустрии. В декларацията се акцентира и на проблема с  двоен стандарт при храните и други потребителски стоки.", "date": "2018.12.01", "title": "Лидерът на БСП Корнелия Нинова във Вишеград: Интересите на нашите държави и общите ни виждания за Европа ни правят съмишленици и по-силни"}
{"url": "http://www.focus-news.net/news/2018/12/01/2596986/ria-novosti-vladimir-putin-e-razgovaryal-kratko-s-angela-merkel-v-buenos-ayres.html", "text": "Руският президент Владимир Путин е разговарял кратко с германския канцлер Ангела Меркел в рамките на срещата на високо равнище на Г-20 в Аржентина, съобщи кореспондентът на  РИА Новости . \r\nЛидерите проведоха разговор по време на церемонията по фотографиране в театъра \"Колон\" преди представянето на ръководителите на Г-20. \r\nМеркел пристигна в Буенос Айрес със закъснение след като самолетът й се повреди на път за аржентинската столица и тя успя да пристигне в петък само за тържествена вечеря в театъра. \r\nРуският президент вече се срещна с френския лидер Еманюел Макрон и проведе тристранна среща с китайския президент Си Дзинпин и индийския премиер Нарендра Моди. Освен това Путин говори на среща на държавните глави на страните от БРИКС и за кратко разговаря с италианския премиер Джузепе Конте.  Юлиян Марков", "date": "2018.12.01", "title": "РИА Новости: Владимир Путин е разговарял кратко с Ангела Меркел в Буенос Айрес"}
{"url": "http://www.focus-news.net/news/2018/12/01/2596990/bbc-bil-i-hilari-klintan-izraziha-saboleznovaniya-za-bivshiya-amerikanski-prezident-dzhordzh-bush-starshi.html", "text": "Бил и Хилари Клинтън изразиха съболезнования за бившия американски президент Джордж Буш-старши, пише  BBC . \r\n„Хилари и аз скърбим за смъртта на президента Джордж Хърбърт Уокър Буш и благодарим за дългия му живот в служба на обществото, на любов и приятелство. Благодарен съм за всяка минута, която прекарах с него и винаги ще пазя приятелството ни като един от най-големите дарове в живота ми.“ – пише Бил Клинтън в социалната мрежа „Туитър“ \r\n\"Малцина американци са били - или някога ще бъдат - способни да достигнат службата на президента Джордж Буш за Съединените щати и радостта, с която я изпълняваше.\" – се казва в официално изявление на Бил и Хилари Клинтън.   Юлиян Марков", "date": "2018.12.01", "title": "BBC: Бил и Хилари Клинтън изразиха съболезнования за бившия американски президент Джордж Буш-старши"}
{"url": "http://www.focus-news.net/news/2018/12/01/2596996/pazardzhik-rzi-se-vklyuchi-v-initsiativite-za-otbelyazvane-na-svetovniya-den-za-borba-s-hiv.html", "text": "РЗИ - Пазарджик за пореден път се включи в инициативите за отбелязване на Световния ден за борба с ХИВ, съобщиха от  здравната институция . В централна градска част от 11.00 часа съвместно с БМЧК - Пазарджик и ОБСНВ - Пазарджик, младежи ще раздават здравно-информационни материали, презервативи, червени панделки и балони. Активистите на БМЧК са подготвили мълчаливо шествие в подкрепа на хората живеещи с ХИВ. През периодът 23 - 30 ноември инспектори от отдел „Профилактика на болестите и промоция на здравето“ проведоха поредица от обучения и информационни срещи, с цел разясняване на младите хора, същността на ХИВ инфекцията, пътищата на заразяване и начините за предпазване от ХИВ. По време на кампанията „Узнай своя статус“ всеки желаещ гражданин провери своя ХИВ статус в лабораторията на здравната инспекция.", "date": "2018.12.01", "title": "Пазарджик: РЗИ се включи в инициативите за отбелязване на Световния ден за борба с ХИВ"}
{"url": "http://www.focus-news.net/news/2018/12/01/2596993/bbc-bivshiyat-britanski-premier-dzhon-meydzhar-e-izkazal-saboleznovaniya-za-smartta-na-dzhordzh-bush-starshi.html", "text": "Бившият британски премиер Джон Мейджър е изказал съболезнования за смъртта на Джордж Буш-старши, съобщава  BBC .  \r\nБившият премиер на Великобритания Джон Мейджър заяви, че се чувства \"привилегирован , че е работил \" с Джордж Буш-старши. \r\nВ изявлението Мейджър добавя: \"Джордж Хърбърт Уокър Буш беше преди всичко семеен мъж и за него американският народ беше част от семейството. \r\n„Той служи на обществото, както и живя, със състрадание, смелост, достойнство и благородство. \r\n\"Като президент, той осъзна задължението на Америка за света и го изпълни  и той остана ангажиран с обществена служба до деня на смъртта му.\"  Юлиян Марков", "date": "2018.12.01", "title": "BBC: Бившият британски премиер Джон Мейджър е изказал съболезнования за смъртта на Джордж Буш-старши"}
{"url": "http://www.focus-news.net/news/2018/12/01/2597001/veliko-tarnovo-dva-snezhni-pohoda-shte-se-provedat-v-okolnostite-na-grada.html", "text": "Два снежни похода в околностите на града организира групата за здравословен начина на живот „TurnovoRUNS”. Първият е с крайна дестинация местността Сини вир и ще започне от кв. „Бузлуджа“, уточниха за  Радио „Фокус“ – Велико Търново  организаторите. Разстоянието, което ентусиастите ще изминат е около 8 км. В неделния ден гражданите могат да се включат във втори поход до Карталските водопади. Организаторите съветват всички желаещи да са топло облечени, да носят лека храна и вода. Началният час и на двата похода е 11.00 часа. \r\nМария НЕДЕВА", "date": "2018.12.01", "title": "Велико Търново: Два снежни похода ще се проведат в околностите на града"}
{"url": "http://www.focus-news.net/news/2018/12/01/2597002/mvr-dvama-dushi-sa-zaginali-a-11-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 11 са ранени при 12 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 28 леки пътни инцидента, при които няма пострадали. От началото на годината са станали 6220 катастрофи, при които са загинали 568 души, а 7880 са ранени. Данните за 2018 г. са динамични и не се считат за окончателни. При сравнение с реалните данни за загиналите (617) през същия период на 2017 г. се отчитат 49 (четиридесет и девет) по-малко загинали участници в движението по пътищата през 2018 г.", "date": "2018.12.01", "title": "МВР: Двама души са загинали, а 11 са ранени при катастрофи в страната през изминалото денонощие"}
{"url": "http://www.focus-news.net/news/2018/12/01/2596998/d-r-georgi-pazderov-rzi-burgas-do-kraya-na-mesets-oktomvri-sa-registrirani-9-sluchaya-na-litsa-s-hivspin-za-2018-g.html", "text": "През 2018 г. са регистрирани до края на месец октомври 9 случая на лица с ХИВ/СПИН. Това каза за  Радио „Фокус“ – Бургас  д-р Георги Паздеров, директор на Регионална здравна инспекция в Бургас по повод Световния ден за борба със СПИН. „За същия период на 2017 г. регистрираните лица са 4, което показва тенденция на завишаване на случаите“, каза още Паздерова. „Най-важното, което трябва да се знае за ХИВ, са начините, по които човек може да се инфектира и разбира се, начините, по които може да се предпази от заразяване с ХИВ“, заяви  директорът на Регионална здравна инспекция в Бургас . Според думите му има три основни начина за предаване на ХИВ и те са по сексуален път – при сексуален контакт без презерватив с човек, инфектиран с ХИВ; по кръвен път – при използване на замърсени с инфектирана кръв игли, спринцовки и др. инструменти за инжектиране и от ХИВ-позитивна майка на бебе – по време на бременността, раждането и кърменето. Паздеров уточни, че разликата между ХИВ и СПИН е, че СПИН означава „Синдром на придобита имунна недостатъчност“, а болестта се причинява от вирус, наречен ХИВ. На въпроса дали се грижи някой за малцинствените, рисковите групи, проституиращите, хората в циганските махали и лишените от свобода той отговори, че Фондация “Областен ромски съюз” работи в град Бургас в няколко основни направления, които са ключови и са застъпени във всички национални стратегии и рамкови програми на национално ниво. „Едно от тези направления е работа с проституиращи мъже и жени и превенция на ХИВ/СПИН в ромската общност“, допълни специалистът. Паздеров каза още, че РЗИ - Бургас провежда консултиране и изследване на лица лишени от свобода в Бургаски затвор. \r\nДеница ДИМИТРОВА", "date": "2018.12.01", "title": "Д-р Георги Паздеров, РЗИ – Бургас: До края на месец октомври са регистрирани 9 случая на лица с ХИВ/СПИН за 2018 г."}
{"url": "http://www.focus-news.net/news/2018/12/01/2597003/dragomir-stoynev-bsp-glasuva-pozitivno-promenite-v-energiynata-strategiya-i-pokaza-kak-da-se-darzhish-darzhavnicheski.html", "text": "БСП гласува позитивно промените в Енергийната стратегия и показа как е възможно във време на силно опозиционно противопоставяне да се държиш държавнически и да подкрепиш управляващите. Това каза заместник-председателят на ПГ на „БСП за България“ Драгомир Стойнев, съобщиха от пресцентъра на  НС на БСП . „Премиерът Бойко Борисов, разбира се, е наясно, че за да се случат големи енергийни проекти на партньорите трябва да се покаже, че зад управляващите има политически консенсус. Наясно е, но пак не избяга от егоистично-властовия си рефлекс. Вместо да отчете политическата консолидация около проект важен за енергийната сигурност и за икономиката, за позиционирането на България по един разумен начин в новата динамика на отношенията Русия-Турция-ЕС, той отново не устоя и се върна в дотегналото на всички противопоставяне „ние колко сме добри и работливи, а вие колко сте лоши“ като обяви, че в мандат на БСП е спрян „Южен поток“, добави Стойнев. По думите му вероятно се опитва да задържи доверие или да дразни много чувствителните към темата “Русия“ хора на БСП и да отслаби партията, която вече задминава ГЕРБ по подкрепа. „Каквото и да е, не е важно. Не са важни нито БСП, нито ГЕРБ, нито отделни личности. Важно е посланията ни да показват стабилност и да участваме във високата игра достойно с мисъл за българския интерес, а не пак да занимаваме света с кухненската си политика. Длъжен съм обаче да кажа няколко неща: \r\nВ мандат на БСП през 2014 г. „Южен поток“ не е спиран. Правителството с участие на БСП бе поставено от ЕС в процес на задействане на наказателна процедура точно в пика на тогавашната украинска криза. ЕС искаше спирането на изпълнението на обществените поръчки по проекта, заради въпроси по начина на създаване на проектната българо-руска компания „Южен поток“, случило се в първия мандат на Борисов, и след това по процедурни въпроси относно избрания формат за провеждане на търга за изпълнител. И не, не е ставало дума за корупция – само да припомня, че като подизпълнители по проекта бяха конструирани над 150 единствено български строителни компании, за да има равно натоварване на този ключов бранш. Нямаше нищо скрито, нито само няколко избрани. Мнозинството от строителния бранш бе официално в проекта, а Българската строителна камара бе част от процеса в името на прозрачността.  \r\nПроектът „Южен поток“ не бе продължен - и това е точния термин, по решение на външни фактори, но правителството с участие на БСП го остави в състояние на пълна готовност за продължаване – завършила процедура по ОВОС, стартирало отчуждаване на терени, разрешение за строеж, осигурено финансиране и още стотици административно-процедурни действия, в които бяха ангажирани включително и общините, през които минаваше трасето.  \r\nПроектът в България обаче бе дискредитиран, омърсен и в крайна сметка спрян в една небалансирана външно-политическа игра и в една тъжно ниска вътрешно-политическа злоупотреба. Много пъти съм цитирал тогавашния вицепремиер Румяна Бъчварова, която каза пред БНР, че в името на политическата коректност премиерът Борисов е спрял 3 руски проекта. Сега обаче ще цитирам самият Борисов, който през октомври 2015 г. казва, че доказателство за приятелството ни с американския бизнес е спирането на три големи руски проекта, спирането на руски самолети и признаването на военното крило на Хизбула за терористична организация. Цитирам: „Като има проблем с руски проект ние действаме незабавно и затова за „Бургас-Александруполис“ сме в съдилищата, и за „Южен поток“ ще отидем в съдилищата, за „Белене“ вече две години сме в съдилищата в Париж.“ Само преди месец пък Росен Плевнелиев, продължавайки да не осъзнава висотата на позицията президент, макар и бивш, разказа публично, че той е спрял „Южен поток“ чрез служебния кабинет след правителството на Орешарски. \r\nТази надпревара между институциите у нас ядоса руския външен министър Лавров и той реагира, цитирам: „Българският премиер Бойко Борисов трябва да се срамува пред избирателите и пред страната от изявлението си, че руските енергийни проекти са били спрени в интерес на САЩ“. \r\nНе ми се искаше да припомням всичко това. То трябва да остане в миналото, но не само като цитати, но и като политическо поведение. \r\nРазбира се, колегите от ГЕРБ са наясно как и защо потънаха три големи енергийни проекта. Наясно са и с друго - кой всъщност сложи началото на газовата връзка с Турция след дълго, дълго бавене, кой подписа реалната диверсификация на газ от Азербайджан, кой се изправи срещу конюнктурата в ЕК и заедно с Италия, Австрия, Словения и Хърватия се опита да създаде коалиция вътре в Съюза в името на доставки на евтина руска газ за по-бедната Южна Европа по модел на Северен поток за богатия европейски запад\", каза още Стойнев.  \r\nПо думите му управляващите продължават да се страхуват да изберат най-естественото и най-силното поведение в момента – да застанат на българска, а не на гербаджийска позиция и да кажат на външните партньори какво българските правителства са направили, за да мине това трасе през наша територия и да влязат адекватно в преговори. „Уви за това се иска хоризонт, а не ниски предизборни сметки. Вероятно името“ се харесва. На мен обаче ми звучи като опит да замаскираме минала непоследователност\", добави той.", "date": "2018.12.01", "title": "Драгомир Стойнев: БСП гласува позитивно промените в Енергийната стратегия и показа как да се държиш държавнически"}
{"url": "http://www.focus-news.net/news/2018/12/01/2597005/ivaylo-mirchev-op-turizam-asenovgrad-obshtinata-e-utvardena-kato-chetirisezonna-turisticheska-destinatsiya.html", "text": "Община Асеновград е утвърдена четирисезонна туристическа дестинация. Това каза за  Радио „Фокус“ – Пловдив  Ивайло Мирчев, експерт от ОП „Туризъм“ в Асеновград. По думите му целогодишно общината предлага всичко, което е свързано с уюта на туристите. „Един от основните отрасли на туризма и икономиката на Асеновград са официалните облекла и булчинските рокли. Това е четирисезонен вид туризъм, хора пристигат от другия край на България, за да си купят рокля, да обиколят музеи и исторически забележителности“, посочи Мирчев. Експертът подчерта, че емблемата Асеновата крепост работи 365 дни в годината. „Това наистина е много рядко срещано, защото повечето от обектите на „100-те национални туристически обекта“ почиват в определени дни. При нас не е така. Сега работим с есенно-пролетно работно време от 9.00 до 18.00 часа, като съвсем скоро ще преминем на зимно работно време- от 9.00 до 14.00 часа. Очакваме 100-хилядния си посетител. Това може да се случи буквално всеки един момент. Инициативата предприемаме за първа година и искаме да поднесем своите уважения към всички наши посетители, награждавайки именно 100-хилядния посетител на Асеновата крепост с пакет рекламни материали и с бутилка асеновградско вино“, каза Мирчев. Той посочи, че другият обект, който ОП „Туризъм“ стопанисва – пещерата Добростански бисер, е в зимен период, в който не работи с посетители. „Това е периода от октомври до април. През това време колонията от прилепи, която съществува в самата пещера, е в период на изолация и ние не отваряме за посетители“, обясни експертът. \r\nИвайло Мирчев каза още, че другите обекти, които са традиционно посещавани през цялата година, са Бачковският манастир, храм „Св. Богородица – Благовещение“ – Рибната, Палеонтологичният музей, Градският исторически музей, който също е част от „100-те национални туристическа обекта“, и още много. „Идвайки в Асеновград, човек може да подреди богата палитра от културни изживявания, посещавайки музеите и църквите на града, и естествено, като финал, да довърши своя туризъм с гастрономическо вълшебство – със станимашките сармички и хубавия асеновградски мавруд“, коментира Ивайло Мирчев. \r\nТони МИХАЙЛОВ", "date": "2018.12.01", "title": "Ивайло Мирчев, ОП „Туризъм“ - Асеновград: Общината е утвърдена като четирисезонна туристическа дестинация"}
{"url": "http://www.focus-news.net/news/2018/12/01/2597000/varna-novi-11-hiv-pozitivni-litsa-sa-ustanoveni-tazi-godina-v-kabineta-za-anonimno-i-bezplatno-konsultirane-i-izsledvane-za-hivspin-v-grada.html", "text": "Нови 11 ХИВ-позитивни лица са установени в кабинета за анонимно и безплатно консултиране и изследване за ХИВ/СПИН във Варна през тази година. Това съобщи за  Радио „Фокус“ – Варна  д-р Анка Баева, началник отдел „Противоепидемичен контрол” в Регионалната здравна инспекция – Варна. 9 от ХИВ-позитивните лица са мъже. Д-р Баева добави, че всички те са узнали своя статус и са прехвърлени за лечение към Инфекциозна клиника. Тя посочи, че от началото на годината до1 ноември през  кабинета за анонимно и безплатно консултиране и изследване за ХИВ/СПИН в Регионалната здравна инспекция във Варна са преминали общо 879 души, като от тях 308 са жени, а 571 са мъже. Те са изследвани и с бързи тестове, и по метода „Елайза“. Д-р Анка Баева добави, че през годината Регионалната здравна инспекция е организирала и провела няколко кампании, свързани с превенция на заболяването. Осъществено е посещение в затвора в село Разделна, където са изследвани 18 души. През месец май е проведена кампания във връзка с отбелязването на Международния ден за съпричастност със засегнатите от ХИВ/СПИН. В рамките на инициативата са изследвани 106 души, като няма регистрирани положителни резултати. Традиционно през годината е организирана и проведена лятната анти СПИН кампания, по време на която в кабинета са изследвани 83 души, а на терен – 42. Над 60 души са преминали през кабинета по време на Седмицата на отворените врати за Световния ден за борба със СПИН. Д-р Анка Баева подчерта, че семейните лекари също работят по това направление, като материалите се изследват в лабораториите на инспекцията. Като част от дейностите, свързани с превенция на ХИВ/СПИН, през годината са раздадени хиляди здравно-образователни материали. \r\nМарияна ВАЛЕНТИНОВА", "date": "2018.12.01", "title": "Варна: Нови 11 ХИВ-позитивни лица са установени тази година в кабинета за анонимно и безплатно консултиране и изследване за ХИВ/СПИН в града"}
{"url": "http://www.focus-news.net/news/2018/12/01/2597007/blagoevgrad-vavezhda-se-vremenna-zabrana-za-dvizhenie-i-parkirane-na-avtomobili-na-patya-bansko-hizha-vihren-ot-mestnostta-shiligarnika-do-hizhata.html", "text": "Временна забрана за движение и паркиране на автомобили се въвежда по пътя от Банско до хижа „Вихрен“ в участъка от местността Шилигарника до хижата. Това съобщиха за  Радио „Фокус“ – Пирин  от Община Банско. Ограничението ще бъде в сила от днес до 22 април 2019 година. Пътят Банско – хижа „Вихрен“ през зимния туристически сезон, в района след първия паркинг в местността Шилигарника, се пресича на няколко места от съществуващите ски писти. Поради това е налице възникване на опасност за сигурността на движението. Освен това струпването на множество пътни превозни средства водят до задръствания. В резултат на това и предвид метеорологичната обстановка през зимния сезон, достъпът на автомобили със специален режим на движение – на спешната помощ, на полицията и пожарната, се затруднява. Предвид наличието на възникнала опасност от пътнотранспортни произшествия и за осигуряване живота, здравето и имуществото на гражданите, заповедта се издава в условията на неотложност по реда на чл. 73 от АПК. \r\nЛивия НИНОВА", "date": "2018.12.01", "title": "Благоевград: Въвежда се временна забрана за движение и паркиране на автомобили на пътя Банско - хижа „Вихрен“ от местността Шилигарника до хижата"}
{"url": "http://www.focus-news.net/news/2018/12/01/2596999/kaloyan-pargov-bsp-sofiya-pravitelstvoto-e-napalno-bezpomoshtno-i-nyama-polezen-hod-gerb-zagubi-svoya-avtoritet.html", "text": "Правителството е напълно безпомощно и няма полезен ход, ГЕРБ загуби своя авторитет. Това каза лидерът на ГС на БСП-София Калоян Паргов БСП-София и председател на групата на социалистите в Столичния общински съвет по време на 4-тото заседание на XIII-ата Конференция на Софийската градска организация на БСП, предаде репортер на  Агенция „Фокус“ . „Нито оставката на Валери Симеонов, нито оставките на тримата министри, тръгнали си заради трагедията в Своге, решават проблемите. Налице е пълна неадекватност и усет за проблемите на хората. Протестите са естествен порив на справедливост, защото хората искат да живеят спокойно и предвидимо. Правителството е напълно безпомощно и няма полезен ход. В рамките на 10-годишно дясно управление на ГЕРБ загуби своя авторитет, напълно се обезличиха и обезсмислиха“, каза той.  \r\n„Търговският регистър се срива, а служителите получават бонуси, подхвърлят жълти стотинки на пенсионерите, а заплатите на чиновниците скачат“, обясни Паргов, като посочи, че управлението на ГЕРБ в София не се разграничава с по-различни политически действия. „Темата за лошото качество на ремонти в столицата е водеща в последните месеци. Замърсяването на въздуха се превърна в основна тема на разговор“, каза той. По думите му проблемите с горенето на отпадъци, паркиране на автомобили, разрастващата се непрекъснато синя и зелена зона, трафикът в столицата, разбитите улици и тротоари са белег на управлението на ГЕРБ в столицата.  \r\nДаяна ДЮЛГЕРОВА", "date": "2018.12.01", "title": "Калоян Паргов, БСП-София: Правителството е напълно безпомощно и няма полезен ход, ГЕРБ загуби своя авторитет"}
{"url": "http://www.focus-news.net/news/2018/12/01/2597009/varna-obshtina-beloslav-e-naznachila-5-dushi-na-rabota-po-proekti-obuchenie-i-zaetost-i-obuchenie-i-zaetost-na-mladite-hora.html", "text": "Общината насърчава заетостта на местно ниво по проекти „Обучение и заетост“ и „Обучение и заетост на младите хора“ – Компонент II, по Оперативна програма „Развитие на човешките ресурси“. Това съобщиха за  Радио „Фокус“ – Варна  от пресцентъра на Община Белослав. В изпълнение на Програма за обучения и заетост на безработни с трайни увреждания от 26 ноември Община Белослав назначи 5 души на длъжност „Охранител“ на 8-часов работен ден за срок от 24 месеца в детските градини на територията на общината по проект „Обучение и заетост“ Компонент ІІ – за хора с увреждания, навършили 30-годишна възраст. От 3 декември, отново по проект „Обучение и заетост на младите хора“ – Компонент ІІ за хора с увреждания до 29-годишна възраст, на длъжност „Специалист държавна администрация“ в Общинска администрация Белослав и Кметство с. Страшимирово са назначени две лица на 8-часов работен ден за срок от 24 месеца. \r\nЦелта на изпълнението на новия компонент II по двата проекта е да се даде допълнителна възможност за устойчива заетост на една от най-уязвимите групи на пазара на труда, като по този начин се предотврати изпадането ѝ в продължителна безработица, загубата на трудови умения и социалната изолация. Проектите се реализират с финансовата подкрепа на Европейския социален фонд на Европейския съюз по ОП „Развитие на човешките ресурси“. \r\nМарияна ВАЛЕНТИНОВА", "date": "2018.12.01", "title": "Варна: Община Белослав е назначила 5 души на работа по проекти „Обучение и заетост“ и „Обучение и заетост на младите хора“"}
{"url": "http://www.focus-news.net/news/2018/12/01/2597010/sport-ruski-miliarder-stana-prezident-na-mezhdunarodnata-federatsiya-po-sportna-strelba.html", "text": "Руският металургичен магнат Владимир Лисин беше избран за президент на Международната федерация по спортна стрелба, предава ТАСС. \r\nИзборите се проведоха на Генералната асамблея на организацията в Мюнхен в петък. На поста Лисин заменя мексиканеца Олехарио Васкес Раня, който реши да не се кандидатура за нов мандат след 38 години начело на федерацията.   \r\nВ битката за президентския пост Лисин победи само с 4 гласа настоящия вицепрезидент на Международната централа Лучано Роси от Италия. Владимир Лисин, 62-годишен, е президент на руската федерация и на Европейската конфедерация по спортна стрелба.", "date": "2018.12.01", "title": "Спорт: Руски милиардер стана президент на Международната федерация по спортна стрелба"}
{"url": "http://www.focus-news.net/news/2018/12/01/2597013/pazardzhik-v-obshtina-peshtera-shte-badat-izgradeni-7-ploshtadki-za-predavane-na-razdelno-sabrani-otpadatsi-ot-domakinstvata.html", "text": "С част от средства от отчисленията събрани по реда на чл.64 от Закона за Управление на Отпадъците – ЗУО в община Пещера ще бъдат изградени 7 площадки за безвъзмездно предаване на разделно събрани отпадъци от домакинствата, в т.ч. едрогабаритни отпадъци и други. Това съобщи за  Радио „Фокус“ - Пазарджик  Стоян Йовчев, от Община Пещера. На тези площадки гражданите ще могат да изхвърлят, както своите разделно събрани отпадъци, така и строителни отпадъци. Разходът за изграждането им ще е до 126 000 лв. Точките, където ще бъдат ситуирани площадките са на етап анализиране. Това е една от мерките, които ще бъдат част от цялостната схема на Общината по отношение на сметосъбирането. Изграждането на подобни площадки е задължение на Община Пещера.  \r\n„В момента строителните и едрогабаритни отпадъци се извозват извън територията на Община Пещера. На този етап депонирането на 1 тон отпадък струва 27 лв., в края на 2019 година тази цена обаче ще бъде 4 пъти по-висока\", каза кметът Николай Зайчев. „Ние, с помощта на нашите съграждани трябва да намалим отпадъците. Разделното сметосъбиране е един от начините това да стане. С разкриването на 7 площадки с безвъзмездно предоставените контейнери за разделно събиране на битовите отпадъци, имаме такава възможност“, допълни Зайчев. Община Пещера предвижда и мащабна информационна кампания сред жителите на населените места. Сметосъбирането и сметоизвозването на територията на общината се извършва от ОП „Чистота и поддържане на общинската инфраструктура“.  \r\n„Отново със средства от отчисленията за нуждите на общинското предприятие бяха закупени нови машини, както за сметосъбиране, така и за претоварване на отпадъците в големи контейнери. Тази мярка вече пести по повече от 6000 лв. на месец само от извозването на отпадъка до регионалното депо. Преди да се закупят новите машини сметоизвозващите камиони са правили 170 курса до депото, които са стрували 7660 лв.. Сега, с претоварването на сметта на обособената за това площадка, се правят 40 курса, които струват 1550 лв.“, коментира Йовчев.", "date": "2018.12.01", "title": "Пазарджик: В община Пещера ще бъдат изградени 7 площадки за предаване на разделно събрани отпадъци от домакинствата"}
{"url": "http://www.focus-news.net/news/2018/12/01/2597008/evrodeputatat-petar-kurumbashev-ne-e-redno-balgariya-da-se-yavyava-kato-nyakakav-arbitar-v-razgovora-mezhdu-ukrayna-i-rusiya.html", "text": "Не е редно България да се явява като някакъв арбитър в разговора между Украйна и Русия. Това каза евродепутатът Петър Курумбашев, член на Групата на социалистите и демократите в ЕП, в предаването  „Денят започва с Георги Любенов“  по  БНТ . \r\n„С оглед на големината на България и общото ни минало както с Украйна, така и с Русия не е редно ние да се явяваме като някакъв арбитър в този разговор, тъй като очевидно нашето бъдеще е да поддържаме много добри отношения както с Украйна така и с Русия“, заяви евродепутатът. По думите му за нас не е добре допълнително да се милитаризира Черно море. „За нас е по-добре то да бъде обект на повече търговски връзки и повече туризъм, а не повече военни действия, затова се надявам този конфликт да отшуми“, каза още Курумбашев. \r\nТой коментира, че напрежението между Украйна и Русия не е предизвикало особени движения тази седмица в Европейския парламент. „Имаше декларация от председателя на ЕП. Едно е да има декларация от председателя, друго е да има декларация от ЕП - нямаше такава декларация. Видях, че група мои колеги, които са дежурни абонати с антируски настроения, тръгнаха да организират една подписка, но тя като че ли не беше много масова“, посочи евродепутатът.", "date": "2018.12.01", "title": "Евродепутатът Петър Курумбашев: Не е редно България да се явява като някакъв арбитър в разговора между Украйна и Русия"}
{"url": "http://www.focus-news.net/news/2018/12/01/2597011/burgas-normalno-se-osashtestvyava-preminavaneto-na-prevozni-sredstva-prez-gkpp-malko-tarnovo.html", "text": "Нормално се осъществява преминаването на превозни средства през ГКПП „Малко Търново“, съобщи за  Радио „Фокус“ - Бургас  дежурният служител на пункта. „Обстановката е спокойна, няма образували се колони от автомобили“, посочи още дежурният. \r\nДеница ДИМИТРОВА", "date": "2018.12.01", "title": "Бургас: Нормално се осъществява преминаването на превозни средства през ГКПП „Малко Търново“"}
{"url": "http://www.focus-news.net/news/2018/12/01/2597004/", "text": "Джордж Хърбърт Уокър Буш  е роден на 12 юни 1924 година в град Милтън, щата Масачузетс. Баща му е сенатор от Кънектикът. Дядо му е заможен бизнесмен. След завършване на гимназия през 1942 година Джордж Буш постъпва във флота на 18-я си рожден ден. През 1943 година става летец. При завръщането си от мисия самолетът на Буш прави принудително кацане във водата. Поради ценния опит, придобит от сраженията, Буш е прехвърлен във  военноморска база Норфолк (Вирджиния) и е назначен в учебното крило за нови пилоти на торпедоносци. По-късно е авиатор от флота в новосформираната торпедоносна ескадра. След капитулацията на Япония Буш е освободен с почести от активна военна служба през септември 1945 и постъпва в университета „Йейл“. \r\nБуш се жени за Барбара Пиърс на 6 януари 1945 г. От своя брак те имат шест деца: Джордж Уокър, Полин Робинсън (1949 – 53 г., умира от левкемия), Джон, Нийл, Марвин и Дороти Уокър. Семейството му дава началото на нова политическа династия в САЩ – синът му Джордж Буш-младши е губернатор на Тексас и по-късно президент на САЩ, другият му син Джеб Буш е губернатор на Флорида \r\nПрез 1970 г., Буш е назначен от президента Никсън за посланик на САЩ в ООН, длъжност която той заема от 1971 г. до 1973 г \r\nСлед като Никсън е преизбран през 1972 г., той иска от Буш да стане председател на Републиканския Национален Комитет. Той е на тази длъжност по време на аферата Уотъргейт, когато популярността на Никсън и на партията му рязко спада. Буш упорито защитава Никсън, но когато по – късно става ясно, че президентът е нарушил законите, той се средоточава върху защита на Републиканската партия. \r\nПрезидентът Джералд Форд назначава Буш начело на Офиса за връзки с Китай, тъй като по това време между двете страни няма официални връзки, а следователно и посолство. \r\nПрез 1975 г. Форд връща Буш във Вашингтон, за да стане директор на Централното Разузнавателно Управление Службата по това време е разтърсена от серия разкрития относно незаконно и неоторизирани действия и на Буш е възложено да възстанови спокойствието и морала в ЦРУ. \r\nПрез 1980 е избран за вицепрезидент Буш и е лоялен на Рейгън, като пази всички вътрешни противоречия далеч от обществото. \r\nПрез 1988 е избран за президент и става 41-я президент на САЩ.. \r\nОще от самото начало външната политика е тази, която се оказва водеща за президента Буш. Той е може би най-добре познат с това, че е в основата на международната коалиция през 1990 – 1991 г. в Първата война в Залива. През 1990 г., воденият от Саддам Хюсеин Ирак навлиза в богатия на петрол Кувейт. Съставената широка коалиция има за цел да го изтласка от там и да направи невъзможно нападение от страна на иракските сили срещу Саудитска Арабия. \r\nБуш постига частично своите цели като иракските сили са отстранени от Кувейт, но коалицията не навлиза в Ирак и това дава възможност Саддам Хюсеин да остане на власт. Трябва ясно да се подчертае, че Буш отказва да окупира Ирак и спазва твърдо действащите международни законни в тази област \r\nПопулярността на Буш нараства след успеха и сравнително бързия край на военните действия, но вследствие на икономическата рецесия тя отново спада. Икономическата обстановка е една от основите грижи на президента във вътрешен план и е основна причина за загубата на изборите през 1992 г. Друга основна причина за неуспеха му е подкрепата, която той оказва на демократите в Конгреса за вдигането на данъците, въпреки известното му обещание, че това никога няма да се случи. С това си действия Буш изолира и отчуждава много свои консервативни привърженици и естествено губи тяхната подкрепа за изборите. Важен фактор за победата на Бил Клинтън е кандидатурата на Рос Перо, който печели 19% от подадените гласове. \r\nПоследният противоречив ход на Буш по време на мандата му е подписването на амнистии за шест държавни служители, обвинени за скандала „Иран – контри“ и особено скандална е амнистията за Каспър Уайнбъргър. Амнистията за него е подписана на 24 декември 1992 г., а той е трябвало да се изправи пред съда на 5 януари 1993 г. във връзка със заблуждаване на Конгреса, по повод продажбата на американско оръжие на Иран. От личните бележки на Уайнбъргър е видно, че Буш е одобрил тайната продажба \r\nСлед неуспешната му кампания за преизбиране, Буш се оттегля от обществения живот. През април 1993 г. иракското разузнаване прави опит за покушение над живота му чрез кола-бомба по време на посещението му в Кувейт, чийто служби за сигурност успяват да се справят със заговора. На 26 юни 1993 г. американските военни части предприемат атака с ракети срещу главната квартира на иракските разузнавателни служби в отговор на опита за убийство. \r\nБуш никога не съставя писмени мемоари за времето, прекарано във властта, а и е заявил, че няма и намерение да го направи. Все пак е публикувал книга с подбрани писма, съавтор е заедно с Брент Скаукрофт и на книга, посветена на външната политика. \r\nСъпругата му Барбара умира на 17 април 2018 година след 73 години брак. Техният брак е най-дълго просъществувалият между президент и първа дама в историята на САЩ.", "date": "2018.12.01", "title": "Биографична справка за Джордж Буш-старши (Агенция „Фокус“)"}
{"url": "http://www.focus-news.net/news/2018/12/01/2597014/tass-evropeyskiyat-parlament-predlaga-preustanovyavane-na-sporazumenieto-za-partnyorstvo-i-satrudnichestvo-s-rusiya.html", "text": "Европейският парламент предлага да бъде преустановено действието на  Споразумението за партньорство и сътрудничество с Русия и да се премине към обем на сътрудничество \"само по теми, които са от\" взаимен интерес \", като същевременно признава, че\" Русия ще остане един от ключовите партньори на ЕС в обозримо бъдеще \". Това се посочва в доклада на Европейския парламент за отношенията с Русия, публикуван в петък, който ще бъде гласуван през март 2019 г., предава  TACC .  \r\n\"Отношенията между Русия и ЕС трябва да бъдат преформулирани и трябва да продължат само в области, които са необходими и от взаимен интерес, за да се гарантира сигурността и мирният европейски ред\", се казва в документа. В същото време той изброява всички обвинения, които до този момент са известни срещу Русия. \r\nВ същия документ Европейският парламент признава, че \"Русия и ЕС ще останат ключови партньори в обозримото бъдеще, но проектът „Северен Поток-2“ увеличава зависимостта на ЕС от руския газ и застрашава единния енергиен пазар на ЕС\". \r\nПрез 1998 г. беше подписано Споразумението за партньорство и сътрудничество, припомня агенцията.  През 2007 г. започнаха преговори за ново споразумение, тъй като дори и тогава икономическите отношения между Русия и Европейския съюз, според руския постоянен представител на ЕС Владимир Чижов, \"отдавна са изпреварили този документ\". Преговорите по това споразумение бяха прекъсвани четири пъти по инициатива на Европейския съюз: през 2008 г. в резултат на кризата с Русия, забраняваща доставките на замърсено полско месо на своя пазар, след операцията на Русия срещу Грузия, шест месеца по-късно, след размразяването, те всъщност спряха преди присъединяването на Русия към СТО и последният път, когато бяха прекратени от ЕС през 2014 г. след присъединяването на Крим към Русия. По този начин настоящото споразумение за партньорство и сътрудничество е действало в продължение на 20 години и въпреки кризата обемът на търговията между Русия и ЕС започва да расте отново след спада в периода 2014-2015 г. от 2016 г. \r\nОсвен това Европейският парламент предложи Европейската комисия да обмисли изграждането на финансова подкрепа за активисти на гражданското общество, независими медии, разследващи журналисти и неправителствени организации в Русия. \r\n\"Европейският парламент настоява Европейската комисия да предвиди по-амбициозно финансиране за гражданското общество в Русия чрез съществуващите финансови инструменти на ЕС в областта на външната политика\", се посочва в документа. \"Европейският парламент подчертава необходимостта от продължителна финансова подкрепа за активисти на гражданското общество, независими медии, разследващи журналисти и неправителствени организации. Този призив бе направен по време на интензивна дискусия в институциите на ЕС и между страните на Общността относно параметрите на следващия седемгодишен бюджетен план на ЕС за периода 2021-2027 г., в който бюджетните приходи значително ще намалеят, особено в резултат от излизането на Обединеното кралство. \r\nЕвропейският парламент призовава също така за всестранно разширяване на контактите между хората, по-специално чрез активното използване на програмата на ЕС за обмен на студенти \"Еразмус Мундус\", като подчерта, че ЕС може да предложи на Русия най-широките възможности \"за студентска мобилност\" сред останалите си партньори.  Юлиян Марков", "date": "2018.12.01", "title": "ТАСС: Европейският парламент предлага преустановяване на Споразумението за партньорство и сътрудничество с Русия"}
{"url": "http://www.focus-news.net/news/2018/12/01/2597018/sofiya-mazh-se-e-barikadiral-v-doma-si-v-kv-nadezhda-2.html", "text": "33-годишен мъж се е барикадирал в дома си в кв. „Надежда 2” Това съобщиха за  Агенция „Фокус“  от пресцентъра на МВР. Сигналът е получен в 10.20 часа. Мъжът се е барикадирал, след като на адреса са пристигнали служители от „Съдебна охрана” с цел отвеждането му в затвора. Той е криминално проявен и с влязла в сила присъда. Заплашвал е да скочи от 12-ия етаж на сградата. Районът е отцепен, на място има криминалисти, психолози на МВР, пожарникари и медицински екипи. Предприети са действия с цел безопасното му извеждане от сградата.", "date": "2018.12.01", "title": "София: Мъж се е барикадирал в дома си в кв. „Надежда 2”"}
{"url": "http://www.focus-news.net/news/2018/12/01/2597012/makfaks-v-makedonskiya-parlament-prodalzhava-debata-za-konstitutsionnite-promeni.html", "text": "Дебатът за конституционните изменения продължава днес в македонския парламент, предава  Макфакс . \r\nЗа всяко  от четирите изменения, е предвиден дебат в продължение на три дни, а пленарната сесия може да продължи 12 дни. На този етап приемането на измененията ще изисква 61 гласа. \r\nСлед приемането на конституционни промени в парламента, правителството ще трябва да организира обществено обсъждане в продължение на  три дни, след което ще трябва да представи доклад до парламента. \r\nОкончателното приемане на измененията ще последва след правителствения доклад, когато председателят на парламента Талат Джафери е длъжен в срок от 30 дни да насрочи ново заседание. За приемането на промените отново ще бъде необходимо мнозинство от две трети.   Юлиян Марков", "date": "2018.12.01", "title": "Макфакс: В македонския парламент продължава дебата за конституционните промени"}
{"url": "http://www.focus-news.net/news/2018/12/01/2597015/prof-angel-dimitrov-dano-v-makedoniya-razberat-che-naukata-ni-zadalzhava-da-badem-otgovorni.html", "text": "Дано в Македония разберат, че науката ни задължава да бъдем отговорни. Това каза проф. Ангел Димитров, съпредседател на третото заседание на българо-македонската комисия по историческите и образователните въпроси, в предаването  „Събота 150“  по  БНТ . След заседанието стана ясно, че България и Македония ще продължат заедно да честват паметта и делото на светите братя Кирил и Методий и на възрожденеца Григор Пърличев, несъвместими обаче остават позициите на българските и на македонските учени за цар Самуил. „Раздвоен съм в оценката си за тази трета среща. От една страна забелязваме склонност към промяна на закостенелите представи за миналото, от друга страна за пет месеца и след три срещи напредъкът е минимален. Знаем, че колегите са поставени под силен обществен натиск. Разбирам ги, че промените в обществените нагласи са трудни, но необходимостта от исторически катарзис е необходима не само в професионалните среди, но и в обществото“, отбеляза проф. Димитров и добави, че времето е малко за дискусии от такъв характер. \r\n„Работим с аргументи. Целият проблем е, че където няма сериозни научни аргументи, няма документална основа и исторически източници, едната страна започва да използва средства, които да релативизират историята. Подходът е с пристрастие към постмодерна конструкция, в която се поставя под съмнение сериозността на научното изследване. Имаме по-сериозни разминавания, но се надявам колегите да разберат колко неубедително е да използваш теоретични хватки. Надявам се те да разберат, че науката ни задължава да бъдем отговорни. Призваните да правят промени трябва да разберат, че историческият катарзис е необходим и работи за обществото“, каза проф. Ангел Димитров. \r\n„Политиците направиха по-решителната крачка и на 24-и май заедно изразиха почит към светите братя Кирил и Методий. На историците остана да предложим научната аргументация. Беше важно да се разберем с колегите, че трябва да бъде изтъкнато това, което превръща делото на светите братя в обща история. Никой не може да оспорва изключителната роля на българската държава за съхраняването на делото на Кирил и Методий. Това е крачка напред, макар че за мен при сега създадените обстоятелства не е достатъчна. Ако нашата работа се ускори, можем да получим и по-добри резултати. \r\n„Ние сме функция на договора. Самата комисия е създадена след подписването на договора за приятелство и добросъседство“, припомни проф. Димитров. Той прогнозира, че ще има политическо осмисляне на бъдещата работа, като подчерта сложността на ситуацията и надежда, че ще бъде постигнат задоволителен успех. \r\nПроф. Димитров коментира и бягството на бившия македонски премиер Никола Груевски. „Това е недопустимо. Начинът, по който беше направено, показва, че този човек губи всички основания за политическо бъдеще. Но ме смущава, че беше допуснато да напусне така лековато страната. Това е удар и срещу неговата политическа партия“, допълни той.", "date": "2018.12.01", "title": "Проф. Ангел Димитров: Дано в Македония разберат, че науката ни задължава да бъдем отговорни"}
{"url": "http://www.focus-news.net/news/2018/12/01/2597020/plovdiv-v-karlovo-shte-bade-predstaven-reklamen-film-za-turisticheskiya-kompleks-starinno-karlovo.html", "text": "На 5 декември в Карлово ще се състои премиерата на рекламен филм за туристическия комплекс „Старинно Карлово“. Това съобщиха за  Радио „Фокус“ – Пловдив  от отдел „Туризъм“.  Филмът ще се излъчи от 16.30 часа в зала „Васил Караиванов“ в сградата на Общината. Туристическият комплекс „Старинно Карлово” вече е в списъка на „100-те национални туристически обекта“. Решение за включването на комплекса в движението „Опознай България – 100 Национални туристически обекта” е взето от Националния координационен съвет на Български туристически съюз на заседание от 6 ноември. \r\nАрхитектурният туристически комплекс „Старинно Карлово“ е открит през 2014 година и включва 5 къщи, паметници на културата, които Общината възстанови по проект и вече 4 години успешно посрещат туристи. Къща „Бухалов хан“ е построена през 1850 година и някога е била хан, където търговци са отсядали да пренощуват. Къщата е с впечатляваща архитектура, автентично обзаведена и с уникалния дух на старото време. В малките стаи са обособени занаятчийски ателиета, където майстори-занаятчии представят пред туристите тъкачество, плъстене на вълна, дърворезба, калоферска дантела и други. Предлага се кафе на пясък с домашно приготвено сладко, ракия и ликьор от рози. Организират се работилници за малки и големи – изработване на магнити и ключодържатели, изработване на сапуни, боядисване на великденски яйца, изработване на мартеници, сурвачки  и други. Има данни, че Васил Левски е провеждал тук някои от революционните комитети. Ежегодно се провеждат мартенски, великденски и коледни базари. „Патевата къща“ е къщата на цветята и билките. Тук могат да се научат интересни факти за лечебните билки и розопроизводството. На мини дестилерия може да се наблюдава извличането на различни етерични масла. Гостите могат да се включат в работилници за изработване на лечебни мехлеми, бродерия и плетачество. Дегустира се билкова ракия и чай от рози. Обособена е и стая на царица Роза, с нейните рокли, трон и корона. Къща „Райно Попович“ е къщата на учителя и книжовник Райно Попович. Тук всеки турист може да изработи сам уникално свидетелство на автентична печатарска преса от 19-ти век, да излее восъчен печат и да си го надпише на кирилица или глаголица. В класната стая всеки може да пише върху пясък, да чете, да рисува камъчета, да изработва картички.  Къща „Белия двор“ привлича туристите не само с двора си, но и с богатата си етнографска и художествена експозиция. Тук може да се рисува, моделира, да се усвояват различни живописни практики. Провеждат се различни демонстрации, обучения и школи. \r\n„Къщите от Комплекс „Старинно Карлово“ непрекъснато се развиват и обогатяват с нови, все по-разнообразни атракции. С всяка изминала година те привличат все повече туристи, голяма чест от тях се връщат повторно и всеки път откриват нещо различно, научават нови неща и се забавляват“, съобщиха от отдел „Туризъм“ в Карлово.", "date": "2018.12.01", "title": "Пловдив: В Карлово ще бъде представен рекламен филм за туристическия комплекс „Старинно Карлово“"}
{"url": "http://www.focus-news.net/news/2018/12/01/2597016/evrodeputatat-sergey-stanishev-pes-tova-koeto-se-sluchva-s-vlizaneto-na-balgariya-v-shengen-e-skandalno-i-antievropeysko.html", "text": "Това, което се случва с влизането на България в Шенген е скандално и антиевропейско. Това каза евродепутатът и лидерът на Партия на европейските социалисти (ПЕС) по време на 4-тото заседание на XIII-ата Конференция на Софийската градска организация на БСП, предаде репортер на  Агенция Фокус“ . „Това, което се случва в продължение на години, при условия, че страната ни е изпълнила критериите още през 2011 г., и постоянно ни отлагат и налагат други причини за влизането на България в Шенген е скандално, антиевропейско и едно от нещата, които подкопава доверието в ЕС. Предстои гласуване на ЕП по мой доклад, в който ясно се казва, че България и Румъния трябва незабавно да бъдат приети в Шенген по всички граници, защото виждаме, че правителството са склонни да им се хвърли един кокал и за определено време да се отложи влизането ни в Шенген. Това време, което се губи, оскъпява цената в двете посоки“, заяви той.  \r\nСпоред него две важни теми в дневния ред на Европейската комисия. Първата е справедливото отношение при кризата с бежанците и мигрантските вълни, като посочи, че България трябва да има единна позиция, която да защитава националния ѝ интерес. Втората актуална световна тема е битката на левицата с крайния национализъм и фашизъм. „ЕС като идея е една мечта да се сложи край на вечните войни на територията на Европа. Крайните националисти в Европа искат да разрушат тази идея“, посочи той.  \r\nДаяна ДЮЛГЕРОВА", "date": "2018.12.01", "title": "Евродепутатът Сергей Станишев, ПЕС: Това, което се случва с влизането на България в Шенген е скандално и антиевропейско"}
{"url": "http://www.focus-news.net/news/2018/12/01/2597021/veliko-tarnovo-oblastta-se-narezhda-na-14-o-myasto-v-stranata-po-ravnishte-na-rabotna-zaplata-sas-sredna-stoynost-ot-885-leva.html", "text": "Областта се нарежда на 14-то място в страната по равнище на работна заплата. Това съобщиха за  Радио „Фокус“ – Велико Търново  от Териториално статистическо бюро – Север, Отдел „Статистически изследвания – Велико Търново“. През третото тримесечие на годината средната месечна работна заплата в областта е 885 лева. Тя не се е променила спрямо предходното тримесечие, но е с 232 лв. по-ниска от средната за страната, която е 1117 лева. \r\nСредната брутна месечна работна заплата за юли т. г. в областта е 882 лв., за август – 870 лв., а  за септември – 902 лева. Най-голямо увеличение на средната месечна работна заплата през третото тримесечие на годината спрямо предходното второ тримесечие – с 4.0%, е регистрирано в икономическа дейност „Селско, горско и рибно стопанство”, а най-голямо намаление се наблюдава в икономическа дейност „Административни и спомагателни дейности” – с 11.6%. \r\nМария НЕДЕВА", "date": "2018.12.01", "title": "Велико Търново: Областта се нарежда на 14-о място в страната по равнище на работна заплата със средна стойност от 885 лева"}
{"url": "http://www.focus-news.net/news/2018/12/01/2597017/d-r-anka-baeva-rzi-varna-v-kabineta-za-anonimno-izsledvane-za-spin-se-predostavyat-uslugi-za-vsichki-koito-zhelayat-da-badat-konsultirani-i-izsledvani-otnosno-svoya-hiv-status.html", "text": "В кабинета за анонимно и безплатно консултиране и изследване за ХИВ/СПИН се предоставят услуги за всички, които желаят да бъдат консултирани и изследвани относно своя ХИВ статус. Това каза за  Радио „Фокус“ – Варна  д-р Анка Баева, началник отдел „Противоепидемичен контрол” в Регионалната здравна инспекция – Варна. Кабинетът функционира в сградата на Регионалната здравна инспекция от 2003 година. Разположен е на етаж 5, стая 501. В кабинета работят епидемиолози като консултанти от отдел „Противоепидемичен контрол” и Дирекция „Надзор на заразните болести“. Работното време на кабинета е понеделник, сряда и петък от 08.30 до 12.00 часа и от 12.30 до 16.00 часа. Услугите в кабинета включват анонимно и безплатно консултиране, информиране и изследване за ХИВ/СПИН, дискутиране на проблеми, които вълнуват хората – пътища на предаване на вируса на СПИН, достоверност на изследването, възможности за предпазване от заразяване. Изследванията се извършват чрез вземане на венозна кръв, като методът на работа отнема един или два работни дни. В кабинета се предлагат и информационни материали – брошури, картички, дипляни за сексуално-предавани заболявания като хепатит В, хепатит С, сифилис. Осигурени са предпазни средства, лубриканти, интимни гелове, които се предоставят на клиентите безплатно. \r\nКабинетът работи и по Програма „Превенция и контрол на ХИВ/СПИН” с Инфекциозна клиника – Варна и дермато-венерологичен кабинет в ДКЦ „Св. Анна”, където при необходимост се насочват и консултират клиенти на кабинета при строга конфиденциалност. \r\nМарияна ВАЛЕНТИНОВА", "date": "2018.12.01", "title": "Д-р Анка Баева, РЗИ – Варна: В кабинета за анонимно изследване за СПИН се предоставят услуги за всички, които желаят да бъдат консултирани и изследвани относно своя ХИВ статус"}
{"url": "http://www.focus-news.net/news/2018/12/01/2596997/kaloyan-pargov-bsp-sofiya-predstoi-izklyuchitelno-tezhka-politicheska-zima-zimata-na-nasheto-grazhdansko-nedovolstvo.html", "text": "Предстои изключително тежка политическа зима - зимата на нашето гражданско недоволство. От „Системата ни убива“, до „Смяна на системата“, от смяна на отделни министри до смяна на цялото правителство“. Това каза лидерът на ГС на БСП-София Калоян Паргов по време на 4-тото заседание на XIII-ата Конференция на Софийската градска организация на БСП, предаде репортер на  Агенция „Фокус“ . \r\nСпоред него конфликтите между управляващите стават все по-обхватни и мащабни.  \r\n„Днес България и ЕС са изправени пред съдбовни решения - проблемите в еврозоната, мигрантската криза, огромна задлъжнялост, формирането на монополи, двойни стандарти, битката между големите са показателни за цялата сложност на ситуацията, както за България така и за ЕС. Възходът на несистемните партии на крайно левите и крайно десните популисти и крайните националисти е факт, все повече се засилва тяхното влияние върху икономическите и политическите процеси. Примерите за това са много, един от тях е Брекзит. Последиците засега са непредсказуеми“, заяви Паргов и посочи, че настъплението на крайните националисти е тревожещо.   \r\n„Нужни са нови и смели концепции и действия, който да се противопоставят пред основните разделителни линии, които минават през социалните неравенства. 1% от свръхбогатите притежават 90% от световното богатство. У нас 7 хил. са милионери в зелено, а над 1.6 млн. българи - под прага на бедността. Въпросът е дали ще оставим да бъде монополизиран светът, а България да бъде нечия собственост.  \r\nДаяна ДЮЛГЕРОВА", "date": "2018.12.01", "title": "Калоян Паргов, БСП-София: Предстои изключително тежка политическа зима - зимата на нашето гражданско недоволство"}
{"url": "http://www.focus-news.net/news/2018/12/01/2597024/sport-kaf-otne-domakinstvoto-na-kamerun-za-kupata-na-afrikanskite-natsii.html", "text": "Африканската футболна конфедерация съобщи, че лишава Камерун от домакинство на турнира за Купата на африканските нации през 2019 година. \r\nРешението на Изпълнителния комитет на Извънредното общо събрание в Акра е взето заради два основни проблема. От една страна има сериозно забавяне с изграждането на част от стадионите и други важни обекти необходими за провеждането на турнира. Другата спънка е свързана с липсата на гаранции за сигурност в части от страната, където в момента властите воюват срещу сепаратистки организации.  \r\nОт днес започва да тече един месец, в който заинтересуваните да приемат финалите ще могат да подават своите кандидатури. Мароко има най-големи шансове да организира разширения формат на турнира, който ще включва 24 отбора и ще се проведе от 15 юни до 13 юли 2019 година.", "date": "2018.12.01", "title": "Спорт: КАФ отне домакинството на Камерун за Купата на африканските нации"}
{"url": "http://www.focus-news.net/news/2018/12/01/2597027/stara-zagora-vazstanoveno-e-dvizhenieto-v-izprevarvashtata-lenta-pri-km-176-na-avtomagistrala-trakiya-v-posoka-burgas.html", "text": "Възстановено е движението в изпреварващата лента при км 176 на автомагистрала „Тракия“ в посока Бургас. Това съобщиха от пресцентъра на  Агенция „Пътна инфраструктура“ . Трафикът временно се извършваше в една лента поради пътнотранспортно произшествие с тежкотоварен камион.", "date": "2018.12.01", "title": "Стара Загора: Възстановено е движението в изпреварващата лента при км 176 на автомагистрала „Тракия“ в посока Бургас"}
{"url": "http://www.focus-news.net/news/2018/12/01/2597023/ivaylo-mirchev-op-turizam-asenovgrad-vsichki-kashti-za-gosti-i-tsyalata-leglova-baza-na-teritoriyata-na-obshtinata-sa-angazhirani-za-kolednite-i-novogodishnite-praznitsi.html", "text": "Всички къщи за гости и цялата леглова база на територията на община Асеновград са ангажирани за предстоящите коледни и новогодишни празници. Това каза за  Радио „Фокус“ – Пловдив  Ивайло Мирчев, експерт от ОП „Туризъм“ в Асеновград. По думите му туристопотокът към Асеновград не стихва през студените дни, дори напротив. „Това най-често може да се види особено в дните около Коледа и Нова година, когато хората пътуват към Родопите. Вече са заети всички къщи за гости и легловата база и в съседната община Чепеларе. Това ни гарантира един динамичен туристопоток, който се движи по посока Средните Родопи – Тракия. Голяма част от този туристопоток посещава нашите обекти, било то Бачковския манастир, Асеновата крепост, църквите или музеите в града“, посочи Ивайло Мирчев. Той смята, че изключително благоприятното местоположение на Асеновград на географската карта на България дава голямо предимство в това, че има постоянен туристопоток, който преминава през общината. „Нашият ангажимент е с хубава реклама и с подходящ маркетинг да стимулираме приходящите да се превръщат в туристи и в отсядащи в нашата община. За наше щастие всяка година все по-добре и по-добре се случват нещата, което може само да ни радва“, коментира експертът от ОП „Туризъм“. \r\nТони МИХАЙЛОВ", "date": "2018.12.01", "title": "Ивайло Мирчев, ОП „Туризъм“ - Асеновград: Всички къщи за гости и цялата леглова база на територията на общината са ангажирани за коледните и новогодишните празници"}
{"url": "http://www.focus-news.net/news/2018/12/01/2597030/georgi-harizanov-politicheski-analizator-ochakvat-ni-oshte-mnogo-publichni-skandali-no-tova-ne-se-otrazyava-na-upravlyavashtoto-mnozinstvo.html", "text": "Очакват ни още много публични скандали, но това по никакъв начин не се отразява на качеството на работа на управляващото мнозинство. Това каза в седмичното обзорно предаване „Метроном“ на  Радио „Фокус“  политическият анализатор Георги Харизанов. Той добави, че сегашното управление не е най-доброто, което може да бъде, но под натиска на протестите то трябва да се подобрява непрекъснато. Георги Харизанов каза още, че няма как случилото се с министъра на финансите Владислав Горанов да бъде скандал, защото преди 6 години той е декларирал имота, около който се развихри скандалът, и ако това е най-големият проблем в сектора на финансите, то тогава имаме проблем, поясни Харизанов. Той добави, че поредицата от скандали и около Обединени патриоти и около управляващата партия няма да са единствените. „Сюжетът около предизборната кампания ще се нажежи много, а също така и обстановката след това, идват и местни избори - не забравяйте, че в кампания всички са по-остри. Партньори започват да се конкурират и да спорят, съкоалиционни лидери на партии започват да се борят за това, кой да сложи повече хора в листата и кой да оглави някоя листа. Като цяло мисля, че и по отношение на Обединени патриоти и по отношение на цялостната политика ни очаква гореща пролет“, поясни той. Политическият анализатор Георги Харизанов каза още, че най-лесният начин да бъдат уязвени ГЕРБ е да продължава да се коментира, че ДПС неофициално управляват страната. Той добави, че е трудно да бъде доказан отрицателен факт и затова тази линия на атака е много лесна.", "date": "2018.12.01", "title": "Георги Харизанов, политически анализатор: Очакват ни още много публични скандали, но това не се отразява на управляващото мнозинство"}
{"url": "http://www.focus-news.net/news/2018/12/01/2597028/antoaneta-miladinova-initsiativata-balgarskata-koleda-pomaga-na-mnogo-hora.html", "text": "Инициативата „Българската Коледа“ помага на много хора. Това каза Антоанета Миладинова, родител на дете с локализирана фокална симптоматична епилепсия, в интервю за  Агенция „Фокус“  за инициативата „Българската Коледа“. „Дъщеря ми е с диагноза епилепсия от двумесечна възраст. Още рано-рано се наложи, имайки предвид нейното състояние, да търсим начини за рехабилитация. Това трябваше да бъде ежедневно. Всеки час при рехабилитатор се заплаща, така че поради липса на възможности, се наложи да търсим допълнителни средства“, каза тя и уточни, че рехабилитацията трябва да се провежда всеки ден или поне три пъти в седмицата, за което са необходими около 500 лв. на месец.   \r\n„Всяка година се налага да търсим съдействие, тъй като часовете са много скъпо заплатени. Нямаме никаква възможност да си позволим да си плащаме всичко от джобовете, тъй като работим за малки суми, имаме и други деца и просто парите не стигат. А това е задължително, за да може детето да се развива. За логопед, за психолог, за рехабилитатор – всяко нещо струва пари при добрите специалисти. Всяка година се налага и търсим помощ и „Българската Коледа“ вече седма година ни помага. Надявам се, ако не от някъде другаде, поне те, да продължават да ни помагат“, разказа още Антоанета Миладинова.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.01", "title": "Антоанета Миладинова: Инициативата „Българската Коледа“ помага на много хора"}
{"url": "http://www.focus-news.net/news/2018/12/01/2597029/varna-svetlinite-na-kolednata-elha-v-grada-shte-badat-vklyucheni-na-6-dekemvri.html", "text": "Светлините на коледната елха в града ще бъдат включени на 6 декември, предаде репортер на  Радио „Фокус“ – Варна . Запалването на светлините на коледната елха във Варна ще се състои на 6 декември от 18.00 часа на площад „Независимост“. Празничната програма ще бъде под надслов „И грейна нашата елха“, а сред участниците ще бъдат балетно студио „Звездна дъга“, ансамбълът за съвременни танци и детският танцов състав при СУХНИ „К. Преславски“, вокална формация „Бънджи сингърс“, хип хоп танцова формация „Rio Crew”, балет „Мелади“, вокално студио „Ейнджъл Войсес”, Даниела Иванова  и Донко Марков. Коледни концерти на площад „Независимост“ ще има и в дните от 7 до 9 декември от 17.30 часа. На 7 декември предстои обща концертна програма на академичния танцов театър при ВСУ „Черноризец Храбър“ и представителния фолклорен ансамбъл при СУХНИ „Константин Преславски“. На 8 декември – ансамбъл за народни песни и танци „Одесос“ при ОДМВР – Варна; вокално студио по поп и джаз пеене „Мелисима“ при НЧ „Елин Пелин – 1977“. На 9 декември – дамски камерен хор „Свети Йоан Златоуст“ при старинен храм „Св. Успение Богородично“, женски народен хор „Цветница“ при НЧ „Асен Златаров – 1946“, вокална формация „Хорал“ при Катедралния храм „Успение Богородично“ – Варна, хор на учителите „Арс музика“, смесен хор „Морски звуци“ при хорова школа „проф. Марин Чонев“ – Община Варна, Варненска детско-юношеска опера при Общинския детски комплекс. \r\nМарияна ВАЛЕНТИНОВА", "date": "2018.12.01", "title": "Варна: Светлините на коледната елха в града ще бъдат включени на 6 декември"}
{"url": "http://www.focus-news.net/news/2018/12/01/2597006/evrodeputatat-sergey-stanishev-pes-bsp-e-v-mnogo-po-silna-pozitsiya-spryamo-drugite-partii-ot-gledna-tochka-na-evropeyskata-si-viziya.html", "text": "БСП е в много по-силна позиция спрямо другите партии от гледна точка на европейската си визия. Това каза евродепутатът и лидерът на Партия на европейските социалисти (ПЕС) по време на 4-тото заседание на XIII-ата Конференция на Софийската градска организация на БСП, предаде репортер на  Агенция „Фокус“ . Станишев посочи, че никога не трябва да се забравя, че БСП има огромен принос за членство на България в ЕС. „Това трябва да дава самочувствие на нашата партия, че има силна европейска идентичност, за да бъде тя ефективен член на ПЕС и да отстоява по един адекватен и успешен начин своите национални виждания. БСП е в много по-силна позиция от другите партии от гледна точка на нашата европейска визия, сравнявайки я с ГЕРБ, Обединените патриоти и всички останали. Ние имаме цялостен документ, за това какъв ЕС искаме да видим и къде да бъде променен. Документът е приет от Конгреса. Инициирахме големи обществени дискусии по тази тема“, каза още той. \r\n„Правителството не се възползва от интелектуалния капацитет като визия по време на Председателството. Това е проблем и отговорност на правителството. Ние нашата работа си я свършихме“, обясни още евродепутатът и лидер на ПЕС.  \r\nДаяна ДЮЛГЕРОВА", "date": "2018.12.01", "title": "Евродепутатът Сергей Станишев, ПЕС: БСП е в много по-силна позиция спрямо другите партии от гледна точка на европейската си визия"}
{"url": "http://www.focus-news.net/news/2018/12/01/2597019/", "text": "В Париж полицията използва сълзотворен газ срещу протестиращите заради повишаването на цените на горивата по Шанз-Елизе и около Триумфалната арка, съобщава телевизионният канал LCI,цитиран от  РИА Новости . \r\nМасовите протести на движението \"жълти жилетки\" започнаха в страната на 17 ноември. Миналата събота в тях участваха повече от 100 хиляди души. В Париж демонстрациите бяха придружени от размирици по Шанз-Елизе. \r\nСпоред канала, сблъсъците с полицейски служители са се случили в близост до Триумфалната арка . Демонстрантите се опитаха да завземат контролен пункт на входа на протестната зона. В същото време, преди началото на демонстрациите бяха задържани 24 души. \r\nПоради протестите в Париж са закрити седем централни метростанции. Сигурността в районите на протеста се осигурява от около шест хиляди полицаи и жандармеристи. \r\nФренският президент Еманюел Макрон заяви по-рано, че властите разбират загрижеността на хората, но няма да променят курса. Френският лидер говори по-специално за плановете за увеличаване на разходите за възобновяема енергия и намаляване на дела на атома в енергийния сектор с 50% до 2035 г.  Юлиян Марков", "date": "2018.12.01", "title": "РИА Новости: В Париж полицията използва сълзотворен газ срещу протестиращите по Шанз-Елизе и около Триумфалната арка"}
{"url": "http://www.focus-news.net/news/2018/12/01/2597032/hashim-tachi-tsyalostno-sporazumenie-sas-sarbiya-shte-zatvori-kutiyata-na-pandora-na-balkanite.html", "text": "Цялостно споразумение със Сърбия ще затвори Кутията на Пандора на Балканите, заяви президентът на Косово Хашим Тачи по време на разговорите в Атлантическия съвет във Вашингтон, съобщава македонския информационен портал  A1 On . \r\nТачи смята, че двете страни са \"готови и нетърпеливи да стигнат до споразумение\". \r\nТой каза, че настоящият момент е прецедент за региона и че тъй като \"двете суверенни държави искат споразумение\", те се нуждаят от компромис. \r\n\"Понякога може би сте прави 100%, но ако искате да постигнете споразумение, трябва да сте готови за компромис\", каза Тачи. \r\nТой посочи, че времето изтича и че сега е моментът за действие и постигане на решения. \r\n„Сега е исторически момент. Всеки ще бъде победител - Косово, Сърбия, Европейския съюз, региона, но ако не го направим, всички ще бъдем губещи“, каза Тачи. \r\nТой посочи, че Белград и Прищина търсят окончателно мирно споразумение и че проучват възможни идеи, но нищо не е постигнато. \r\n„Белград и Прищина знаят, че не могат да продължат сегашния път и че статуквото не е устойчиво и замразеният конфликт нанася вреди и на двете страни“, посочи косовският президент. \r\nТой изрази увереност, че когато бъде постигнато споразумение за взаимно признаване, Косово ще бъде признато и от онези пет държави-членки на ЕС, които в момента не признават бившата сръбска автономна област.  Юлиян Марков", "date": "2018.12.01", "title": "Хашим Тачи: Цялостно споразумение със Сърбия ще затвори Кутията на Пандора на Балканите"}
{"url": "http://www.focus-news.net/news/2018/12/01/2597025/georgi-svilenski-bsp-narodnite-predstaviteli-na-pg-bsp-sa-nay-aktivnite-v-parlamenta.html", "text": "Народните представители на ПГ БСП са най-активните в парламента - 1205 зададени въпроса и 46 питания. Това каза зам.-председател на ПГ на „БСП за България“ Георги Свиленски, по време на 4-тото заседание на XIII-ата Конференция на Софийската градска организация на БСП, предаде репортер на  Агенция „Фокус“ . Срещу основни политики на управлението опозицията е внесла три вота на недоверие, обясни още Свиленски. Той посочи, че партията е съдействала за изграждането на кризисни центрове на територията на страната, където жени претърпели физическо насилие или тормоз да бъдат настанявани. Според него проблемите в управлението се изразяват в създаване на гражданско напрежение, което се отразява в протестни действия.  \r\nДаяна ДЮЛГЕРОВА", "date": "2018.12.01", "title": "Георги Свиленски, БСП: Народните представители на ПГ БСП са най-активните в парламента"}
{"url": "http://www.focus-news.net/news/2018/12/01/2597031/ivo-tashev-psiholog-nablyudava-se-zasilvane-na-depresivnite-sastoyaniya-prez-esenno-zimniya-sezon.html", "text": "Наблюдава се засилване на депресивните състояния през есенно-зимния сезон. Това каза за  Радио „Фокус“ – Пирин  Иво Ташев, психолог и психотерапевт. По думите му причината за това са някои естествени предпоставки. „Намаляването на слънчевата светлина кара хората да изпадат в това състояние, защото води до намаляване на витамин Д в нашия организъм и понижаване на нивата на серотонин. По-кратката продължителност на деня също оказва влияние“, уточни психологът. Той посочи, че симптомите на депресията са свързани с това, че на човек му се спи и се чувства по-потиснат, по-уморен и по-трудно извършва необходимите дейности. „Исканията на попадналите в депресивно състояние са да си стоят вкъщи, да нямат физическа активност, да се излежават, да си почиват, да не общуват с други хора и да гледат телевизия. За преодоляване тази криза е необходимо да се противопоставим на всичките тези искания и е необходимо да извършваме точно тези дейности, за които ни липсва желание и мотивация“, отбеляза Иво Ташев. Той допълни, че терапията е свързана с това да се излиза навън, да се общува, да се спортува, да се става рано, да се увеличи социалната активност и да се четат книги. „Физическата активност е нещо много полезно, което може да добавят всички хора в ежедневието си. Спортуването води до повишаване на кръвообращението и оросяване на мозъка“, каза психотерапевтът. Той коментира, че храната също е оказващ фактор за борбата с унилото състояние. „Бих препоръчал да се консумират ястия богати на витамин Д. Продуктите съдържащи по-голямо количество от витамина са рибата, яйцата и млякото“, добави специалистът. \r\nДенис НИКИФОРОВ", "date": "2018.12.01", "title": "Иво Ташев, психолог: Наблюдава се засилване на депресивните състояния през есенно-зимния сезон"}
{"url": "http://www.focus-news.net/news/2018/12/01/2597035/lokalno-makedoniya-ima-bezpokoystvo-v-cherna-gora-sled-arestite-na-opozitsionni-lideri.html", "text": "Има безпокойство в Черна Гора след арестите на опозиционни лидери, които според водещи депутати водят страната към гражданска война, пише македонското електронно издание  “Локално“ . \r\nВсичко започна в четвъртък вечерта след ареста на лидера на опозиционния Демократичен фронт (ДФ), Небойша Медоевич в Подгорица. Опозиционният лидер беше арестуван по заповед, издадена от Върховния съд на Черна гора. \"Заповедта е издадена във връзка с разследване за подкуп\", съобщават от полицията. Медоевич беше арестуван за два месеца \", отказвайки да свидетелства по дело, разследвано от специалната прокуратура\". \r\nЧерногорските медии съобщиха, че по време на парламентарна сесия в четвъртък Медоевич е заявил, че е бил преследван от неидентифицирани субекти в цивилни дрехи. По-късно вечерта колата, в която са пътували опозиционните депутати е  била спряна от полицията на една от централните улици, след което Медоевич бил отведен с полицейска кола. \r\nЧерна гора е на прага на гражданска война след ареста на Небойша Медоевич, заяви един от лидерите на опозицонната партия Демократичен фронт (ДФ) Андрия Мандич. \"Това е скандал, който никога не се е случвал в Черна гора - да бъде арестуван член на парламента за изречени думи. Демократичният фронт вярва, че Черна гора е на прага на гражданска война. Ще го обявим пред парламента, премиера и президента. Някой иска да разпали конфликт в Черна гора, да доведе ситуацията до въоръжени сблъсъци, ние не искаме това \", каза Мандич във видеозапис, публикуван от пресслужбата на ДФ. \r\nМалко по-късно друг лидер на ДФ Милан Кнежевич се барикаира в парламента, за да избегне арестуването. \"Сега съм в същата ситуация като г-н Медоевич, избягах от снощния арест само защото сега съм затворен в парламента на Черна гора заедно с моите колеги депутати. Моето задържане също е планирано, понастоящем има чакащи за мене автомобили в полицейския участък. Взех решение, че няма да се предам доброволно, ще трябва да влязат в парламента, да влезат в конфликт с мен и депутати от Демократичния фронт, ако искат да приложат това противоконституционно и незаконно решение на председателя на Върховния съд \", каза Кнежевич.  Юлиян Марков", "date": "2018.12.01", "title": "„Локално“ (Македония): Има безпокойство в Черна Гора след арестите на опозиционни лидери"}
{"url": "http://www.focus-news.net/news/2018/12/01/2597037/pregled-na-mezhdunarodnite-novini-do-13-chasa-agentsiya-fokus.html", "text": "Бившият американски президент Джордж Х. Буш, който управлява Америка в края на Студената война, почина в петък на 94-годишна възраст, съобщи семейството му, предава  AFP . \r\n\"Джеб, Нийл, Марвин, Доро и аз с тъга съобщаваме, че след 94 забележителни години нашият скъп татко е починал\", каза синът му бивш президент Джордж Буш в изявление, публикувано в социалната мрежа „Туитър“ от говорител на семейството. \r\n\"Джордж Х. Буш беше човек с най-високи морални добродетели и най-добрият баща, който може да поиска син или дъщеря.\" \r\nСмъртта на Буш дойде само месеци след смъртта през април на жена му и почитаната първа дама Барбара Буш - \"най-любимата му жена в света\" – за, която той е женен от 73 години. \r\nТой оставя след себе си пет деца и 17 внука. \r\nПодробности около погребението ще бъдат обявени своевременно, заяви говорител на семейството. \r\nДжордж Х. Буш е известен с операцията „Пустинна буря“, с която сложи край на иракската окупация на Кувейт. По негово време приключи напълно Студената война, но той не беше избран втори мандат заради икономическите несполуки на страната му. Джордж Х. Буш е ветеран-пилот от Втората световна война. \r\n*** Руският президент Владимир Путин е разговарял кратко с германския канцлер Ангела Меркел в рамките на срещата на високо равнище на Г-20 в Аржентина, съобщи кореспондентът на  РИА Новости . \r\nЛидерите проведоха разговор по време на церемонията по фотографиране в театъра \"Колон\" преди представянето на ръководителите на Г-20. \r\nМеркел пристигна в Буенос Айрес със закъснение след като самолетът й се повреди на път за аржентинската столица и тя успя да пристигне в петък само за тържествена вечеря в театъра. \r\nРуският президент вече се срещна с френския лидер Еманюел Макрон и проведе тристранна среща с китайския президент Си Дзинпин и индийския премиер Нарендра Моди. Освен това Путин говори на среща на държавните глави на страните от БРИКС и за кратко разговаря с италианския премиер Джузепе Конте. \r\n*** Президентът на САЩ Доналд Тръмп е разпоредил отпускане на федерална помощ за пострадалата инфраструктура след силното земетресение в Аляска. \r\n\"Президентът инструктира американското министерство на вътрешната сигурност и Федералната агенция за управление при извънредни ситуации съвместно да координират усилията си за оказване на помощ след бедствието\", се казва в изявлението. \"По-специално, Федералната агенция за управление на извънредни ситуации е оправомощена да използва по свое усмотрение оборудването и ресурсите, необходими за справяне с последиците от извънредната ситуация\", се казва в документа. \r\nЗеметресение с магнитуд 7.0 стана в петък в 08:29 часа в Аляска (19:29 българско време). Епицентърът на труса е бил на около 13 км северно от Анкъридж, на дълбочина 40.9 км. \r\nСеизмологичният  център на Аляска е отчел  около 40 вторични труса през първите три часа след силното земетресение. \r\nГубернаторът на Аляска Бил Уокър обяви извънредно положение в щата. \r\n*** Вселенският патриарх Вартоломей защити решението за предоставяне на независимост на православната църква на Украйна от руската църква, което разруши отношенията с Московската патриаршия, пише електронното издание на гръцкия вестник  Kathimerini . \r\n\"Ние, като Вселенска патриаршия, вярваме, че сме направили правилното нещо. Право на украинските православни християни е също да имат своя собствена независима църква, както всички останали народи на Балканите \", каза той по време на събитие във Вселенската патриаршия в Истанбул в четвъртък вечер. \r\nПозовавайки се на реакцията на руската църква, която заплашва с разкол, Вартоломей - първи сред равнопоставените лидери в православната църква, каза: \"Знаехме, че посестримата Църква на Русия ще бъде разстроена от това, но не бихме могли да направим нещо различно\". \r\n*** Европейският парламент предлага да бъде преустановено действието на  Споразумението за партньорство и сътрудничество с Русия и да се премине към обем на сътрудничество \"само по теми, които са от\" взаимен интерес \", като същевременно признава, че\" Русия ще остане един от ключовите партньори на ЕС в обозримо бъдеще \". Това се посочва в доклада на Европейския парламент за отношенията с Русия, публикуван в петък, който ще бъде гласуван през март 2019 г., предава  TACC .  \r\n\"Отношенията между Русия и ЕС трябва да бъдат преформулирани и трябва да продължат само в области, които са необходими и от взаимен интерес, за да се гарантира сигурността и мирният европейски ред\", се казва в документа. В същото време той изброява всички обвинения, които до този момент са известни срещу Русия. \r\nВ същия документ Европейският парламент признава, че \"Русия и ЕС ще останат ключови партньори в обозримото бъдеще, но проектът „Северен Поток-2“ увеличава зависимостта на ЕС от руския газ и застрашава единния енергиен пазар на ЕС\". \r\nПрез 1998 г. беше подписано Споразумението за партньорство и сътрудничество, припомня агенцията.  През 2007 г. започнаха преговори за ново споразумение, тъй като дори и тогава икономическите отношения между Русия и Европейския съюз, според руския постоянен представител на ЕС Владимир Чижов, \"отдавна са изпреварили този документ\". Преговорите по това споразумение бяха прекъсвани четири пъти по инициатива на Европейския съюз: през 2008 г. в резултат на кризата с Русия, забраняваща доставките на замърсено полско месо на своя пазар, след операцията на Русия срещу Грузия, шест месеца по-късно, след размразяването, те всъщност спряха преди присъединяването на Русия към СТО и последният път, когато бяха прекратени от ЕС през 2014 г. след присъединяването на Крим към Русия. По този начин настоящото споразумение за партньорство и сътрудничество е действало в продължение на 20 години и въпреки кризата обемът на търговията между Русия и ЕС започва да расте отново след спада в периода 2014-2015 г. от 2016 г. \r\nОсвен това Европейският парламент предложи Европейската комисия да обмисли изграждането на финансова подкрепа за активисти на гражданското общество, независими медии, разследващи журналисти и неправителствени организации в Русия. \r\n\"Европейският парламент настоява Европейската комисия да предвиди по-амбициозно финансиране за гражданското общество в Русия чрез съществуващите финансови инструменти на ЕС в областта на външната политика\", се посочва в документа. \"Европейският парламент подчертава необходимостта от продължителна финансова подкрепа за активисти на гражданското общество, независими медии, разследващи журналисти и неправителствени организации. Този призив бе направен по време на интензивна дискусия в институциите на ЕС и между страните на Общността относно параметрите на следващия седемгодишен бюджетен план на ЕС за периода 2021-2027 г., в който бюджетните приходи значително ще намалеят, особено в резултат от излизането на Обединеното кралство. \r\nЕвропейският парламент призовава също така за всестранно разширяване на контактите между хората, по-специално чрез активното използване на програмата на ЕС за обмен на студенти \"Еразмус Мундус\", като подчерта, че ЕС може да предложи на Русия най-широките възможности \"за студентска мобилност\" сред останалите си партньори. \r\n*** Има безпокойство в Черна Гора след арестите на опозиционни лидери, които според водещи депутати водят страната към гражданска война, пише македонското електронно издание  “Локално“ . \r\nВсичко започна в четвъртък вечерта след ареста на лидера на опозиционния Демократичен фронт (ДФ), Небойша Медоевич в Подгорица. Опозиционният лидер беше арестуван по заповед, издадена от Върховния съд на Черна гора. \"Заповедта е издадена във връзка с разследване за подкуп\", съобщават от полицията. Медоевич беше арестуван за два месеца \", отказвайки да свидетелства по дело, разследвано от специалната прокуратура\". \r\nЧерногорските медии съобщиха, че по време на парламентарна сесия в четвъртък Медоевич е заявил, че е бил преследван от неидентифицирани субекти в цивилни дрехи. По-късно вечерта колата, в която са пътували опозиционните депутати е  била спряна от полицията на една от централните улици, след което Медоевич бил отведен с полицейска кола. \r\nЧерна гора е на прага на гражданска война след ареста на Небойша Медоевич, заяви един от лидерите на опозицонната партия Демократичен фронт (ДФ) Андрия Мандич. \"Това е скандал, който никога не се е случвал в Черна гора - да бъде арестуван член на парламента за изречени думи. Демократичният фронт вярва, че Черна гора е на прага на гражданска война. Ще го обявим пред парламента, премиера и президента. Някой иска да разпали конфликт в Черна гора, да доведе ситуацията до въоръжени сблъсъци, ние не искаме това \", каза Мандич в видеозапис, публикуван от пресслужбата на ДФ. \r\nМалко по-късно друг лидер на ДФ Милан Кнежевич се барикаира в парламента, за да избегне арестуването. \"Сега съм в същата ситуация като г-н Медоевич, избягах от снощния арест само защото сега съм затворен в парламента на Черна гора заедно с моите колеги депутати. Моето задържане също е планирано, понастоящем има чакащи за мене автомобили в полицейския участък. Взех решение, че няма да се предам доброволно, ще трябва да влязат в парламента, да влезат в конфликт с мен и депутати от Демократичния фронт, ако искат да приложат това противоконституционно и незаконно решение на председателя на Върховния съд \", каза Кнежевич.", "date": "2018.12.01", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/12/01/2597033/natsionalniyat-prevozvach-balgariya-er-preustanovyava-poletite-si-ot-i-do-odesa-zaradi-obyavenoto-voenno-polozhenie-v-ukrayna.html", "text": "Заради обявеното военно положение в Украйна, препоръките на Министерството на външните работи (МВнР) и с оглед на сигурността на пътниците, националният превозвач „България Ер“ преустановява полетите си между София и Одеса до 16 декември 2018 г. включително, става ясно от съобщение на сайта на  „България Ер“ . \r\nВ зависимост от нормализирането обстановката в Украйна ще се определи дали планираните полети след 16 декември ще могат да бъдат изпълнявани.", "date": "2018.12.01", "title": "Националният превозвач „България Ер“ преустановява полетите си от и до Одеса заради обявеното военно положение в Украйна"}
{"url": "http://www.focus-news.net/news/2018/12/01/2597038/pazardzhik-svetlinite-na-kolednata-elha-v-grada-shte-badat-vklyucheni-na-ofitsialna-tseremoniya-na-12-dekemvri.html", "text": "На площад „Константин Величков“ вече е поставена коледната елха, като кипи трескаво украсяване и подготовка за запалването на светлините, предаде репортер на  Радио „Фокус“ - Пазарджик . Церемонията ще бъде с участието на герои от първата българска филмова комедия „Smart Коледа“ и изпълнителя Папи Ханс. Община Пазарджик предвижда това да стане на 12 декември от 18.00 часа пред Драматично-куклен театър „Константин Величков”. Коледното дърво, което ще радва жителите и гостите на града, е доставено със съдействието на Държавно горско стопанство – Батак и е високо около 14 метра. \r\nРадослава МУРДЖЕВА", "date": "2018.12.01", "title": "Пазарджик: Светлините на коледната елха в града ще бъдат включени на официална церемония на 12 декември"}
{"url": "http://www.focus-news.net/news/2018/12/01/2597039/varna-oblastnata-direktsiya-po-bezopasnost-na-hranite-zapochva-proverki-po-ribnite-borsi-za-nikulden.html", "text": "Областната дирекция по безопасност на храните във Варна започва проверки по рибните борси за Никулден, предаде репортер на  Радио „Фокус“ – Варна . Извънредни проверки на обекти за производство и продажба на риба и рибни продукти са разпоредени от Българската агенция по безопасност на храните в цялата страна за периода от 3 до 7 декември. Тематичните проверки за Никулден са свързани с по-интензивното предлагане и търсене на храни за празника и ще се проведат съвместно с Изпълнителната агенция по рибарство и аквакултури и Комисията за защита на потребителите. Инспекторите ще проверяват водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, както и заведения за обществено хранене. При проверките инспекторите ще следят за наличие на системи за управление безопасността на храните, сградов фонд и оборудване, съответствие с изискванията за етикетиране, срокове на годност и температура на съхранение. \r\nОт Областната дирекция по безопасност на храните във Варна припомнят, че при закупуване на прясна риба потребителите трябва да следят повърхността, по която трябва да има много тънък слой слуз. Ако слузта е обилна, а слоят плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо. От дирекцията призовават гражданите да купуват риба и рибни продукти единствено от регистрирани обекти, за да не се излагат на риск. \r\nМарияна ВАЛЕНТИНОВА", "date": "2018.12.01", "title": "Варна: Областната дирекция по безопасност на храните започва проверки по рибните борси за Никулден"}
{"url": "http://www.focus-news.net/news/2018/12/01/2597034/d-r-georgi-pazderov-rzi-burgas-ekipi-ot-dobrovoltsi-razdadoha-zdravno-informatsionni-materiali-za-motivirane-na-grazhdanite-i-gostite-na-grada-da-proveryat-svoya-hiv-status.html", "text": "Екипи от доброволци на Общински младежки клуб „J.J. Cool A“ - Бургас раздадоха здравно-информационни материали за популяризиране на употребата на предпазни средства и мотивиране на гражданите и гостите на града да проверят актуалния си ХИВ статус. Това каза за  Радио „Фокус“ – Бургас  д-р Георги Паздеров, директор на Регионална здравна инспекция в Бургас, по повод Световния ден за борба със СПИН. „На площад „Тройката“ се извършваше изследване с бързи тестове за ХИВ в мобилна лаборатория. Екипът в нея бе от представители на РЗИ - Бургас и Фондация „Областен ромски съюз“, каза още Паздеров. „Кампанията по повод Европейската седмица за изследване за ХИВ стартира със засилен интерес от страна на гражданите и медиите“, заяви директорът на Регионална здравна инспекция в Бургас. По думите му по време на кампаниите с ММК се обхващат по-голям брой лица, поради лесната достъпност и информираност. \r\nДеница ДИМИТРОВА", "date": "2018.12.01", "title": "Д-р Георги Паздеров, РЗИ – Бургас: Екипи от доброволци раздадоха здравно-информационни материали за мотивиране на гражданите и гостите на града да проверят своя ХИВ статус"}
{"url": "http://www.focus-news.net/news/2018/12/01/2597041/ivaylo-mirchev-op-turizam-asenovgrad-nad-80-ot-paraklisite-na-teritoriyata-na-obshtinata-sa-v-obraztsov-vid.html", "text": "Над 80% от параклисите на територията на община Асеновград са в образцов вид. Това каза за  Радио „Фокус“ – Пловдив  Ивайло Мирчев, експерт от ОП „Туризъм“ в Асеновград. По думите му останалите около 20% от параклисите се намират в села, в което почти няма население. „В село Косово има останали около 10 - 15 души. Там са разположени 10 параклиса, някои от тях на доста недостъпни места. Благодарение на ловните дружинки, особено на тази в село Нареченски бани, тези параклиси са възстановявани и поддържани в състояние, в което могат да зимуват“, посочи Мирчев. Той коментира, че параклисите в общината, които имат нужда от спешен ремонт, са не повече от 20 сгради. Те са архитектурно компрометирани и състоянието им е тревожно. „Тук не влизат църквите и манастирите в Асеновград, защото те се поддържат в безупречно състояние“, подчерта експертът от ОП „Туризъм“.  \r\nИвайло Мирчев посочи, че местното население има изключително отговорно отношение към храмовете си. „За местното население те определено са отглас към отминали периоди и времена, към труда на техните предци. Прави ми впечатление, че в определени населени места един квартал се е ангажирал с поддържането на даден параклис. Съседният квартал по съшия начин. Цели семейства са се заели с възстановяването и с поддръжката на различни параклиси в община Асеновград. За съжаление, в голяма част от районите на България храмовете са почти срутени и в много лошо състояние, но тук при нас това нещо го няма. Хората имат отношение към религията си, имат отношение към параклисите си не само като начин на своя християнски изказ, а и като уважение към своите предци, които са ги строили“, коментира експертът от ОП „Туризъм“. \r\nТони МИХАЙЛОВ", "date": "2018.12.01", "title": "Ивайло Мирчев, ОП „Туризъм“ - Асеновград: Над 80 % от параклисите на територията на общината са в образцов вид"}
{"url": "http://www.focus-news.net/news/2018/12/01/2597042/veliko-tarnovo-kuhnyata-v-ou-sv-patriarh-evtimiy-obsluzhva-12-uchilishta-v-obshtinata.html", "text": "В Кухнята на ОУ „Св. Патриарх Евтимий“ във Велико Търново се приготвя храна за 12 училища в общината. Това съобщи за  Радио „Фокус“ – Велико Търново  директорът на учебното заведение Иваничка Петкова. Всеки ден в училището се приготвят приблизително 1400 - 1500 порции, които се разпределят между училища както във Велико Търново, така и в близките населени места, сред които Килифарево, Дебелец, Самоводене. „Храната се приготвя по рецептурник, с продукти, които отговарят на БДС. Храната е почти безсолна съгласно изискванията на Регионалната здравна инспекция. Менюто се изготвя за седмица, то е разнообразно включва първо, второ и трето. Има и меню по избор“, уточни Иваничка Петкова. \r\nТя допълни, че се предлага и диетичен стол, от който се възползват предимно външни хора и е малко по-скъп, но учениците също могат да избират от менюто. \r\nМария НЕДЕВА", "date": "2018.12.01", "title": "Велико Търново: Кухнята в ОУ „Св. Патриарх Евтимий“ обслужва 12 училища в общината"}
{"url": "http://www.focus-news.net/news/2018/12/01/2597044/varna-nad-77-000-leva-e-obshtata-suma-sabrana-ot-administrativni-uslugi-v-obshtina-dalgopol-za-perioda-ot-1-yanuari-do-31-oktomvri-2018-g.html", "text": "77 268 лева е общата сума, събрана от административни услуги в Общината за периода от 1 януари до 31 октомври 2018 година. Това каза за  Радио „Фокус“ – Варна  кметът на Община Дългопол Георги Георгиев, който представи отчета за изпълнение на Програмата за управление на Общината за 2018 година. По думите му услугите по гражданска регистрация и гражданско състояние на населението се извършва във всички кметства и кметски наместничества на територията на общината. До 31 октомври са съставени 350 актове по гражданско състояние на територията на общината и са издадени същият брой безплатни удостоверения. Проведени са и 21 изнесени граждански ритуала. Издадени са над 6 000 документа по искане на граждани и от различни институции за издаване на различни удостоверение и справки по гражданско състояние. Най-много са запитванията от съдилищата, съдебните изпълнители, РУ - Полиция и Дирекция „Социално подпомагане”. \r\nМарияна ВАЛЕНТИНОВА", "date": "2018.12.01", "title": "Варна: Над 77 000 лева е общата сума, събрана от административни услуги в Община Дългопол за периода от 1 януари до 31 октомври 2018 г."}
{"url": "http://www.focus-news.net/news/2018/12/01/2597022/kaloyan-pargov-bsp-sofiya-nuzhen-ni-e-sotsialen-balgarizam-da-sahranim-i-vazrodim-balgarskata-natsiya-i-da-varnem-spravedlivostta-i-solidarnostta-v-zhivota-na-horata.html", "text": "Нужен ни е български социален и работещ икономически модел, може да го наречем социален българизъм – да съхраним и възродим българската нация и да върнем справедливостта и солидарността в живота на хората. Всичко останало би трябвало да се разглежда като инструмент за постигането на тези цели. Това каза лидерът на ГС на БСП-София Калоян Паргов БСП-София по време на 4-тото заседание на XIII-ата Конференция на Софийската градска организация на БСП, съобщиха от пресцентъра на  ГС на БСП-София . \r\n„Установеният сега модел на управление е порочен, неефективен, несправедлив, неспособен да реализира основните принципи на демокрацията и да гарантира върховенството на закона. Той забавя растежа, потиска инициативата, генерира неравенства, увеличава поляризацията на обществото и обрича на бедност големи социални слоеве и групи от населението. Популизмът се превръща във водещо начало на политиката и практически размива границите между политическите послания и действията на различните политически сили. Като резултат - обществото е без ясни цели и перспективи, развитието е стихийно, растежът е бавен. Вероятността да достигнем средните равнища на ЕС е сведена до нула”, очерта ситуацията в страната Паргов. \r\n„Нужно е да се преосмисли ролята на България в ЕС от тук нататък, свързана с заемането и отстояването на пробългарски и национално отговорни позиции. Стартът на предизборната кампания трябва да започне от Конгреса на 26 януари и да постави началото на победния рейд на БСП”, заяви Калоян Паргов.   \r\nТой посочи, че има три риска пред БСП за спечелването на европейските избори: „Първо – конфликтите на европейско, национално и местно ниво. Второ – подреждането на листата за Европейски парламент. Трето – риториката и посланията, да не допуснем да ни вкарат отново в графата „антиевропейска партия”. „Ако успеем да преминем успешно през това първо предизвикателство, ще имаме стабилна основа за спечелването на местните избори”, убеден е Паргов.  \r\nОтносно изборите в София той заяви, че има всички предпоставки да се сложи край на монопола на ГЕРБ. „Витрината на управлението им се пропука. Митът за добрата кметица е разбит. Но задачата не е толкова лесна. Пред нас имаме опонент, който ще направи всичко възможно да задържи властта. Поради това е необходима пълна мобилизация на целия наличен ресурс – кадрови, експертен, комуникационен”, счита лидерът на столичните социалисти, който е и председател на групата на БСП в СОС. \r\nКалоян Паргов посочи няколко основни въпроса, които стоят пред БСП. Първият е образът на желаното бъдеще на България. Този въпрос се поставя с проекта „Визия за България”. Той счита, че окончателният вариант трябва да бъде крайгълният камък, около който да се търси обединение. „Вторият въпрос е свързан с волята да реализираме това, върху което се обединим. Най-голямото изпитание пред всяка партия е възможността да се упражнява властта. Но с властта не се търгува, особено когато да заложени националните интереси и идеали. Властта е отговорност и само поемането на отговорност за управлението на държавата ще превърне БСП в субект на властта”, посочи Паргов и допълни: „Трети въпрос: с кого ще осъществим политиките си? Т.е. подготвяме ли управленски кадри и как ги готвим. Четвърти въпрос: кой е стратегическият ни съюзник? Този въпрос е от първостепенна важност, защото както показват социологическите проучвания при едни бъдещи парламентарни избори се очертава коалиционен формат на управление. Това изисква още от сега да водим разговори по национално значими въпроси и да търсим конструктивни решения. И петият въпрос е свързан с реидеологизацията: за преосмисляне и утвърждаване на социалистическите ценности, за изграждане на европейска социална държава, основана на справедливост и солидарност”. \r\n„Отговорът на всички тези въпроси минава през консолидация на партията, консолидация на лявото и консолидация на всички тези, които желаят промяна, категоричен е лидерът на БСП – София Калоян Паргов.", "date": "2018.12.01", "title": "Калоян Паргов, БСП- София: Нужен ни е социален българизъм - да съхраним и възродим българската нация и да върнем справедливостта и солидарността в живота на хората"}
{"url": "http://www.focus-news.net/news/2018/12/01/2597040/milka-hristova-bsp-sofiya-ruhnaha-trite-mita-za-upravlenieto-na-gerb-v-sofiya.html", "text": "Рухнаха трите мита за управлението на ГЕРБ в София: Чистота на въздуха – според доклада на Европейската сметна палата София е усвоила над 600 млн. лв., без да постигне осезаем напредък в тази област. Образование - според доклада на Евростат София е на последно място по удовлетвореност на гражданите от състоянието на образователната и училищна инфраструктура и това след като те са приоритет на бюджетите на Столична община повече от 10 години. Ремонтираме и строим – феноменът „ремонт на ремонта“ се превърна в запазена марка на Столична община и в най-голям провал на инвистиционната й политика. Това заяви заместник-председателят на СОС от БСП Милка Христова пред делегатите на XIII-ата Конференция на Софийската организация на БСП, съобщиха от пресцентъра на  ГС на БСП-София . \r\n„Важен политически резултат от случващото се през есента на 2018 г. в София с прякото участие на общинските съветници от БСП е, че за пръв път започна „ерозия“ на образа на недосегаемата досега емблема на местната власт на ГЕРБ - кмета Йорданка Фандъкова”, каза Христова в доклада си за дейността на групата на БСП в СОС. „За пръв път персонално беше поискана оставка на Фандъкова от представителите на Групата на БСП в СОС по повод скандалния ремонт на ул. „Граф Игнатиев“ и градинката на църквата „Св. Седмочисленици“, който преля чашата на търпение на столичани”, обясни тя. \r\nМилка Христова очерта и основната цел на групата общински съветници от БСП през последната година от мандата 2015-2019. „Да разработим „Визия за развитие на София“, с която да предложим различен път на управление със социално отговорна политика за осигуряване на устойчиво развитие на столичния град, за преодоляване на съществуващите диспропорции и контрасти между състоянието на централната му част и районите. Политика, която да осигурява добра среда, стандарт за работа и живот на гражданите\", каза Христова.", "date": "2018.12.01", "title": "Милка Христова, БСП-София: Рухнаха трите мита за управлението на ГЕРБ в София"}
{"url": "http://www.focus-news.net/news/2018/12/01/2597047/yoakim-kalamaris-universitetski-prepodavatel-dogovorat-ot-prespa-shte-bade-ratifitsiran-tsyalata-metodologiya-na-polititsite-v-gartsiya-e-orientirana-kam-povtornoto-badeshto-spechelvane-na-izborite-ot-aleksis-tsipras.html", "text": "Договорът от Преспа ще бъде ратифициран, цялата методология на политиците в Гърция е ориентирана към повторното бъдещо спечелване на изборите от Алексис Ципрас. Това каза в интервю за седмичното обзорно предаване „Метроном“ на  Радио „Фокус“  университетският преподавател Йоаким Каламарис. Той добави, че мръсната и систематична игра цели продължаването на сегашното управление и за напред. Каламарис прогнозира, че през 2023-та година при навършването на 100 годишнината от сключените през Първата световна война сделки ще има много по-сериозни действия и резултати от всичко, за което се работи в момента, защото на Балканите най-важното не са имената на новопроектирани държави, а недоимъкът. „100 години ще се навършат през 2023-та година от създаването на Турция като държава. Тези 100г.  приключват или започват - въпросът е много интересен за анализ. Геополитически някои ги приемат за сериозни промени в целите Балкани, но някои от нас срещат в тях историческо предизвикателство, някои други явно знаят, какво ще се случи. А центровете за решение със сигурност не се намират в нашите държави и със сигурност ние не решаваме за нас. Може би, губим  целта, губим или някой иска да пропуснем това, което не ни радва, а да приемем това, което ни обезчестява и това, което ни прави по-малко хора. Според мен това е целта, а не останалото“, поясни той. Йоаким Каламарис каза още, че през следващите месеци не се очаква нищо по-добро за Гърция от сегашното положение. Достигат се предели, които не са познати до сега, поясни той и добави, че в близко време във финансовият сектор не се очаква никакво развитие.", "date": "2018.12.01", "title": "Йоаким Каламарис, университетски преподавател: Договорът от Преспа ще бъде ратифициран, цялата методология на политиците в Гърция е ориентирана към повторното бъдещо спечелване на изборите от Алексис Ципрас"}
{"url": "http://www.focus-news.net/news/2018/12/01/2597026/prof-aleksandar-marinov-politolog-predizbornata-konsolidatsiya-v-gerb-e-prividna-razgranichavaneto-na-dvata-kraga-po-osta-tsvetanov-borisov-shte-prerasne-i-v-bitka-za-liderskoto-myasto.html", "text": "Предизборната консолидация в ГЕРБ е привидна – разграничаването на двата кръга по оста Цветанов-Борисов ще прерасне и в битка за лидерското място. Това прогнозира за обзорното седмично предаване „Метроном“ на  Радио „Фокус“  политологът проф. Александър Маринов. Той уточни, че сагата с апартаментите, започнала с проверката на този, в който живее финансовият министър Владислав Горанов, е последната сериозна проекция на размяната на удари между зам.-председателя и лидера на управляващата партия. Вътрешното разделение в ГЕРБ, което виждаме в разминаването между позициите на Цветан Цветанов и Бойко Борисов по ключови теми като НАТО, работата на сегашното правителство и перспективите на управление, е причина за редица от грешките на партията, обясни политологът. „Нужни са две неща: първо – да се направи една добросъвестна фактическа проверка, и второ – дошло е време да наречем черното – черно и бялото – бяло. Да вземем случая с финансовия министър Владислав Горанов. Неговите изявления са скандални – той декларирал това обстоятелство, защото бил сигурен, че няма нищо нередно; ако било нередно – нямало да го декларира. Такава реплика е достатъчна за оставка в една нормална държава. Няма как да се възприеме за нормално това някой на висока публична позиция ползва нещо безплатно, при това без да е нуждаещ се. Самите политици трябва да са наясно не на думи, а на дела. Нещата са много ясни, законът го е казал, какво има да се изяснява? Това не е редно, това е укоримо, това е политически и морално недопустимо за един човек на висока публична позиция“, коментира проф. Александър Маринов. Големият въпрос – дали БСП има готовност да предложи нещо по-различно и да бъде работеща алтернатива на сегашните управляващи – скоро ще получи своя отговор, прогнозира политологът. Според него сегашното положение не е непреодолимо, но ако искаме да вървим към оздравяване на българската политика и държавност, е нужно в закона да бъдат предвидени много по-сериозни мерки, а в последствие – и прилагането им.", "date": "2018.12.01", "title": "Проф. Александър Маринов, политолог: Предизборната консолидация в ГЕРБ е привидна – разграничаването на двата кръга по оста Цветанов-Борисов ще прерасне и в битка за лидерското място"}
{"url": "http://www.focus-news.net/news/2018/12/01/2597048/aleksandar-damovski-mkd-ne-e-yasno-dali-neobhodimoto-za-promeni-v-konstitutsiyata-na-makedoniya-23-mnozinstvo-shte-se-formira-i-zapazi-do-sredata-na-yanuari-2019-g.html", "text": "Не е ясно дали необходимото за промени в Конституцията на Македония 2/3 мнозинство ще се формира и запази до средата на януари 2019. Това каза за седмичното обзорно предаване „Метроном“ на  Радио „Фокус“  главният редактор на електронното издание МКД Александър Дамовски като уточни, че до тогава Събранието трябва да завърши работата си по евентуалната промяна на името. Според него политическата картина е претърпяла промени след задържането на бившия директор на Управлението за сигурност и контраразузнаване (УСКР) Сашо Миялков и изключването му от опозиционната ВМРО-ДПМНЕ.  До януари 2019 предстоят още няколко гласувания за приемане или отхвърляне на четирите изменения в основния закон на югозападната ни съседка. „Главното действащо лице в уговорката за мнозинство от 19 октомври, когато Събранието реши да пристъпи към процедурата за промени на Конституцията, беше именно Сашо Миялков – един от осемте депутати от опозиционната ВМРО-ДПМНЕ, които гласуваха срещу решението на опозицията да не подкрепи промените. Сега, след задържането на Миялков, има колебание сред останалите седем депутати, които първоначално гласуваха „За“. Според тях тези действия на правителството срещу бившия директор на Управлението за сигурност и контраразузнаване не допринасят за опрощаването или амнистията на участващите в размириците от 27 април. Договорката между осемте и управляващите бе амнистия чрез закон за помирение или някакво решение на Събранието за помилване“, обясни главният редактор на електронното издание МКД. Всички албански партии са за промяната на името на Македония, допълни Александър Дамовски и уточни, че според последното допитване на МКД до общественото мнение над 51% от анкетираните са против промените на Конституцията, като над 62% от тях са македонци. Това означава, че над 70% от албанците подкрепят промените, предвидени в договора от Преспа, каза още Дамовски.", "date": "2018.12.01", "title": "Александър Дамовски, МКД: Не е ясно дали необходимото за промени в Конституцията на Македония 2/3 мнозинство ще се формира и запази до средата на януари 2019 г."}
{"url": "http://www.focus-news.net/news/2018/12/01/2597045/tereza-mey-dzhordzh-bush-starshi-napravi-sveta-po-siguren-za-badeshtite-pokoleniya.html", "text": "Джордж Буш-старши направи света по-сигурен за идните поколения, заяви британският премиер Тереза Мей по повод кончината на бившия американски президент, информира  BBC . \r\nПремиерът на Великобритания, каза че \"етиката на службата в полза на обществото  на Джордж Хърбърт Уокър Буш е водещата нишка в живота му и пример за всички нас\". \r\nВ изявление тя каза: \"Като се започне със службата му  по време на Втората световна война, управлението на ЦРУ и войната в Персийския залив като главнокомандващ и при довеждането до мирен край на Студената война той направи светът по-безопасно място за бъдещите поколения. \r\n\"На всеки етап от своята забележителна кариера президентът работи заедно с приятелите, колегите си в Обединеното кралство. \r\n\"Днес Великобритания си спомня за един велик държавник и истински приятел на нашата страна. Ние изпращаме нашите най-дълбоки съболезнования на американския народ и на семейството, което той оставя\", каза Мей.  Юлиян Марков", "date": "2018.12.01", "title": "Тереза Мей: Джордж Буш-старши направи света по-сигурен за бъдещите поколения"}
{"url": "http://www.focus-news.net/news/2018/12/01/2597046/pazardzhik-v-panagyurishte-shte-se-provede-1-viyat-mezhdunaroden-detski-futbolen-turnir-prof-d-r-lachezar-tsotsorkov.html", "text": "В Панагюрище ще се проведе 1-вият Международен детски футболен турнир „Проф. Д-р Лъчезар Цоцорков“, съобщиха от отдел „Комуникации“ на  „Асарел Медет“ АД . Спортната проява ще се състои на 4 и 5 декември 2018 г. в спортна зала „Арена Асарел“. В турнира ще вземат участие деца на възраст от 10 г. на детско-юношеските школи AC Milan и Juventus и някои от най-големите български академии, сред които „Локомотив“ - София, „Черноморец“ - Бургас, „Оборище“ - Панагюрище, „Миньор“ - Перник, „Лион“ - Пловдив, „Кронос“ - Пловдив, „Национал“ - София, „Олимпия футболен клуб“ - София. Специални гости и участници в турнира ще бъдат Франко Барези – легенда на италианския национален отбор и AC Milan, Салваторе Скилачи – носител на Златна топка за 1990 г., Георги Иванов – Гонзо, Емо Костадинов, Наско Сираков и други известни и изявени  футболисти  от Италия и България. Те ще участват в приятелски „Мач на звездите“ между България и Италия, който ще се състои на 05 декември 2018 г.", "date": "2018.12.01", "title": "Пазарджик: В Панагюрище ще се проведе 1-вият Международен детски футболен турнир „Проф. Д-р Лъчезар Цоцорков“"}
{"url": "http://www.focus-news.net/news/2018/12/01/2597051/pleven-meditsinskiyat-universitet-v-grada-organizira-praznichno-shestvie-i-tarzhestvena-promotsiya-na-mladite-lekari-ot-39-iya-vipusk-na-fakultet-meditsina-na-4-dekemvri.html", "text": "Медицински университет – Плевен традиционно организира празнично шествие и тържествена промоция на младите лекари от 39-тия пореден випуск на Факултет „Медицина“ на 4 декември 2018 г. с участието на Академичното Ръководство, преподавателите и близките на дипломантите. Това съобщиха от пресцентъра на  Медицински университет – Плевен . От 10.00 часа в Ректората ще се проведе ритуал по предаване символите на Университета. В 10.15 часа ще започне празнично шествие от Ректората до площад „Възраждане”. В 10.30 часа ще се състои поднасяне на венец пред Вечния огън на Параклис-мавзолей „Св. Георги Победоносец”. В 11.00 часа ще започне тържествената промоция на младите лекари в зала „Магнум”. От 12.00 часа ще се проведе коктейл за дипломанти, преподаватели и гости. \r\nСлед успешно завършен 6-годишен курс на обучение 85 абсолвенти от България, Руска Федерация, Украйна и Македония придобиват образователно-квалификационна степен „Магистър” и професионална квалификация „лекар”. Средният успех на Випуск 2018 млади лекари е Много добър 5.06, с висок брой отличници – 27, които ще бъдат наградени с плакет „Отличник” на Факултет „Медицина”, луксозни дипломи и награди за добър старт в лекарската си практика. Първенец на випуска с успех отличен 5.95 е д-р Ива Георгиева Симеонова от град Плевен. Тя ще поздрави своите колеги и ще отговори на приветствията на ректора проф. д-р Славчо Томов и на официалните гости.  \r\nОт същия випуск млади лекари през месец април 2018 г. ще се дипломират и 62-ма чуждестранни студенти, обучаващи се в англоезичен курс по специалност „Медицина”. Младите чуждестранни лекари са граждани на Турция, Гърция, Германия, Великобритания, Испания, Дания, Индия, Швеция, Казахстан и Нигерия.  \r\nТрадиционно по покана на Академичното ръководство на МУ - Плевен всяка година специален гост изнася академично слово за младите лекари. Випуск 2018 ще поздрави Почетният консул на Израел в България проф. д-р Красимир Методиев. Той е ръководител на Катедра „Предклинични и клинични науки” към Медицинския университет „Проф. д-р П. Стоянов“ във Варна. Президент е на Интернационалната медицинска асоциация в България (ИМАБ) и е генерален секретар на Федерацията на Европейските дружества по химиотерапия, инфекции и рак. Проф. Методиев повече от 20 г. дава своя принос за сътрудничество между Израел и България в областта на здравеопазване и медицинска наука, култура, туризъм, бизнес, междууниверситетски връзки и др., за което е отличен с високи държавни награди на Израел.", "date": "2018.12.01", "title": "Плевен: Медицинският университет в града организира празнично шествие и тържествена промоция на младите лекари от 39-ия випуск на Факултет „Медицина“ на 4 декември"}
{"url": "http://www.focus-news.net/news/2018/12/01/2597050/kaloyan-pargov-bsp-sofiya-na-tozi-etap-imame-tri-chetiri-kandidaturi-za-kmet-na-sofiya-sred-koito-e-i-imeto-na-ombudsmana-maya-manolova.html", "text": "На този етап имаме три-четири кандидатури за кмет на София, сред които е и името на омбудсмана Мая Манолова. Това каза лидерът на ГС на БСП-София Калоян Паргов БСП-София по време на 4-тото заседание на XIII-ата Конференция на Софийската градска организация на БСП, предаде репортер на  Агенция „Фокус“ . „На това заседание на градската организация не се коментира кандидатура за кмет на София, това предстои следващата година. Много имена се спрягат и вътре и вън от партията. Ще изчакаме да видим резултата на различните партии след европейския вот и след това ще обявим това решение. Имаме поне три - четири кандидати, които на този етап, предвид рейтинга на г-жа Фандъкова се съизмерват с нея. И сред тях е и г-жа Манолова, но има и други\", коментира Паргов.  \r\nНа въпрос какво се случва с кандидатурите на Георги Свиленски и Елена Йончева, той отговори: „Те не са свалени от дневен ред. И тях ги имаме предвид“.  \r\nДаяна ДЮЛЕРОВА", "date": "2018.12.01", "title": "Калоян Паргов, БСП-София: На този етап имаме три-четири кандидатури за кмет на София, сред които е и името на омбудсмана Мая Манолова"}
{"url": "http://www.focus-news.net/news/2018/12/01/2597053/prezidentat-rumen-radev-shte-predstavi-pozitsiyata-na-balgariya-na-konferentsiyata-za-klimatichnite-izmeneniya-na-oon.html", "text": "Президентът Румен Радев ще участва в Конференцията на страните по Рамковата конвенция на ООН за изменението на климата (COP24), която се провежда в полския град Катовице. Това съобщиха от  Прессекретариата на държавния глава . Участието на българския държавен глава в глобалния форум е по покана на генералния секретар на ООН Антониу Гутериш и президента на Полша Анджей Дуда.  \r\nБългарският президент ще направи изказване пред участниците в срещата на високо равнище на 3 декември т.г.  \r\nКонференцията на страните по Рамковата конвенция на ООН за изменението на климата е висшият орган на Конвенцията и се провежда в края на всяка календарна година. В конференцията ще вземат участие държавни и правителствени ръководители на страните членки на ЕС, представители на международни организации, както и на държави от цял свят. Сред целите на форума в Катовице е да се приемат правила за прилагане на Глобалното споразумение за климата от Париж през 2015 г.  \r\nВ рамките на посещението си в Катовице българският държавен глава ще проведе работни срещи със свои колеги.  \r\nПрезидентът Румен Радев ще бъде придружаван от съпругата си Десислава Радева.", "date": "2018.12.01", "title": "Президентът Румен Радев ще представи позицията на България на конференцията за климатичните изменения на ООН"}
{"url": "http://www.focus-news.net/news/2018/12/01/2597049/konstantin-kosachov-epohata-na-dzhordzh-bush-starshi-otbelyazva-pika-na-doverieto-mezhdu-rusiya-i-sasht.html", "text": "Епохата на Джордж Буш-старши отбелязва пика на доверието между Русия и САЩ, заяви председателят на Комисията по външните работи на Съвета на федерацията на Русия по повод кончината на бившия американски президент, цитиран от  РИА Новости . \r\nДжордж Буш-старши, който почина в петък вечер, очевидно не е най-лошият президент на САЩ в контекста на руско-американските отношения - той наистина се опита да подобри отношенията със Съветския съюз, а след това с Русия, заяви Константин Косачев . \r\n\"С починалия бивш президент на САЩ Джордж Буш-старши, ние със сигурност свързваме преди всичко периода на края на Студената война - може би и периода на максимално доверие между нашите две страни\", - написа Косачов в социалната мрежа „Фейсбук“. \r\nСпоред него Буш беше искрен в желанието си да установи добри отношения със СССР и след това с Русия. През 1991 г. бе подписан Договорът за намаляване и ограничаване на стратегическите нападателни оръжия (СТАРТ-1), а през 1993 г. СТАРТ-2. Сенаторът също така припомни, че по време на срещата на Буш през 1992 г. с Борис Елцин двете страни  направиха \"историческо\" изявление, че вече не се разглеждат взаимно като потенциални противници. \r\n\"Това беше смятано за крайния край на Студената война между нашите държави. На този фон е лесно да видим докъде сме се отдалечили от ерата на Буш днес\", подчерта Косачев. \r\nВ същото време той отбеляза, че \"максималният връх\" на доверието между двете страни по времето на Буш се случва на фона на разпада на СССР и обещания за неразширяване на НАТО, което остава неизпълнено. Това, уточни ръководителят на комисията, беше основната причина за настоящата криза в отношенията между Русия и Запада. \r\n\"Той беше една интересна личност сама по себе си: ветеран от войната, на 17 години най-младият пилот на Американските военноморски сили, извършва 58 полета, по време на един от които е бил свален и по чудо оцелял, той има и  75 парашутни скока,\" - каза Косачов , Буш, припомни той , по време на президентството си проведе успешни  военни операции в Панама, Филипините и Кувейт, известната операция \"Пустинна буря\". \r\n\"Но икономиката го го провали - както често се случва в САЩ - затова Бил Клинтън го замени през 1992 г. Като цяло това очевидно не е най-лошият американски президент в контекста на нашите двустранни отношения, ще го помним по този начин\", завърши депутатът.  Юлиян Марков", "date": "2018.12.01", "title": "Константин Косачов: Епохата на Джордж Буш-старши отбелязва пика на доверието между Русия и САЩ"}
{"url": "http://www.focus-news.net/news/2018/12/01/2597054/kiriakos-mitsotakis-razbiram-ogorchenieto-ot-prespanskiya-dogovor-no-ne-priemam-zatvoreni-uchilishta-i-obsadi.html", "text": "Разбирам огорчението от Преспанския договор, но не приемам затворени училища и обсади, заяви лидерът на опозиционната партия „Нова Демокрация“ в Гърция по повод на учениеските протести срещу Договора , пише македонското електронно издание  “Плюс Инфо“ , като цитира кореспондента на Македонската информационна агенция (МИА) в Атина \r\n„Нова Демокрация“ е била, е и винаги ще бъде против всякаква форма на обсади, казва президентът на най-голямата опозиционна партия, Кириакос Мицотакис по отношение на протестите на ученици в Северна Гърция и обсадите в средните училища заради Договора от Преспа, предаде кореспондента на МИА от Атина. \r\n„Разбирам напълно възмущението на онези, които днес избират да бъдат против лошия Договор от Преспа, подписан от Ципрас и Каменос. Но затворените училища са затворени умове - казва Мицотакис и добавя, че той не желае здравият патриотизъм да се превърне в радикален национализъм. \r\nМицотакис подчертава, че трябва всички заедно да бъдат срещу тези, които искат да радикализират новото поколение, а тези, които са против Договора от Преспа да изразяват недоволството си по демократичен начин. \r\n„Всеки грък и всеки млад човек има право да протестира срещу тази лоша сделка. Но за да го направим, трябва да държим училищата отворени и винаги да зачитаме демократичните институции на нашата родина - каза лидерът на „Нова Демокрация“.  Юлиян Марков", "date": "2018.12.01", "title": "Кириакос Мицотакис: Разбирам огорчението от Преспанския договор, но не приемам затворени училища и обсади"}
{"url": "http://www.focus-news.net/news/2018/12/01/2597056/plovdiv-vleze-v-sila-novata-tsena-na-globata-za-parkirane-v-obsega-na-krastovishte-v-grada.html", "text": "Влезе в сила новата цена на глобата за паркиране в обсега на кръстовище в града, предаде репортер на  Радио „Фокус“ – Пловдив . Санкцията вече е 50 лева. До вчерашния ден неправилното паркиране на кръстовище се санкционираше с 20 лв. Глобата важи за водачи, паркирали колите си в радиус от 5 метра от кръстовищата. Промяната бе гласувана на сесията на Общинския съвет в Пловдив на 12 ноември, когато бяха приети промени в Наредбата за реда за спиране, престой и паркиране на пътни превозни средства на територията на града. Изменението се наложи, за да бъде наредбата в съответствие със Закона за движение по пътищата. Според него престоят и паркирането в кръстовища и на по-малко от 5 метра от тях са забранени. \r\nТони МИХАЙЛОВ", "date": "2018.12.01", "title": "Пловдив: Влезе в сила новата цена на глобата за паркиране в обсега на кръстовище в града"}
{"url": "http://www.focus-news.net/news/2018/12/01/2597055/vasil-madolev-park-za-tantsuvashti-mechki-belitsa-do-1-april-2019-godina-parkat-nyama-da-bade-dostapen-za-posetiteli-zaradi-zimniya-san-na-mechkite.html", "text": "От днес до 1 април 2019 година паркът за танцуващи мечки в Белица няма да бъде достъпен за посетители. Това каза за  Радио „Фокус“ – Пирин  Васил Мадолев, ръководител на екип в парка. „19 от обитателите на парка вече близо седмица спят зимен сън. 6 от мечките все още не са заспали като при 4 от тях е започнал процеса на летаргията. Техния сън все още не е дълбок като например спят по около 5 дни, след което се събуждат и показват отново“, каза още Мадолев. Той добави, че 2 от мечките все още не спят. „Това са най-младите ни обитатели – Рико и Монти, като Рико със сигурност няма да заспи, въпреки че си копае дупка, която по-скоро е за да си играе в нея, а не да спи“, допълни Мадолев. Той отбеляза, че около 1 април следващата година всички мечки, които спят зимен сън, би трябвало да са се събудили, затова и паркът отново ще отвори врати за посетители тогава. „Процесът по събуждане отнема време, затова вече трета година се опитваме да осигурим спокойствие на мечките, като затваряме парка до 1 април“, подчерта Мадолев. \r\nЛивия НИНОВА", "date": "2018.12.01", "title": "Васил Мадолев, Парк за танцуващи мечки – Белица: До 1 април 2019 година паркът няма да бъде достъпен за посетители заради зимния сън на мечките"}
{"url": "http://www.focus-news.net/news/2018/12/01/2597043/korneliya-ninova-bsp-premierat-boyko-borisov-da-izleze-i-da-kazhe-vladislav-goranov-negov-ministar-li-e-ili-ne.html", "text": "Премиерът Бойко Борисов да излезе и да каже Владислав Горанов негов министър ли е или не. Това каза лидерът на БСП по време на 4-тото заседание на XIII-ата Конференция на Софийската градска организация на БСП, предаде репортер на  Агенция „Фокус“ . \r\n„Борисов смята, че ще се отърве от този ангажимент като каже той (бел. ред. Владислав Горанов) е голям човек и да излезе да отговаря. Да, но това не ти е Валери Симеонов, с който да се оправдаваш с коалиционните партньори, той е твой министър или може би не е. На кой е, кой е назначил Горанов и кой ще носи отговорност за това? Според Конституцията и правилата това е премиерът, но да излезе и да го каже ясно: „Горанов е министър на ГЕРБ и аз отговарям за това“ или „Горанов е назначен от друг и ми е трудно да понеса отговорността за това“, заяви Нинова.  \r\n„Горанов е ярък белег на това, което искаме да променим“, посочи тя. Нинова заяви, че с „Визия за България“ БСП искат да променят модела на управление, в който институциите не работят. „Живеем в авторитарна държава имаме една власт на един човек. Заслужава си да мислим за промяната на това фактическо състояние“, каза още Нинова.  \r\nДаяна ДЮЛГЕРОВА", "date": "2018.12.01", "title": "Корнелия Нинова, БСП: Премиерът Бойко Борисов да излезе и да каже Владислав Горанов негов министър ли е или не"}
{"url": "http://www.focus-news.net/news/2018/12/01/2597060/pazardzhik-normalno-se-osashtestvyava-dvizhenieto-po-glavnite-patishta-v-oblastta.html", "text": "Нормално се осъществява трафикът по главните пътища в областта, предаде репортер на  Радио „Фокус“ – Пазарджик . Натоварено е движението по главен път І-8 от Пловдив през Пазарджик за Белово и Костенец. Повече автомобили се движат и по двете планински отсечки Варвара - Велинград и Пещера - Батак - Доспат. Пътните настилки са сухи. Има засилено присъствие на „Пътна полиция“ по невралгичните пътни участъци и подстъпите към курортите. \r\nРадослава МУРДЖЕВА", "date": "2018.12.01", "title": "Пазарджик: Нормално се осъществява движението по главните пътища в областта"}
{"url": "http://www.focus-news.net/news/2018/12/01/2597062/plovdiv-zhena-i-14-godishno-momiche-sa-otkarani-v-bolnitsa-sled-katastrofa-v-kv-trakiya.html", "text": "Жена и 14-годишно момиче са откарани в болница след катастрофа между лек автомобил и пикап в кв. „Тракия“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Инцидентът е станал малко след 12.00 часа на кръговото кръстовище при булевардите „Санкт Петербург“ и „Освобождение“.  Няма сериозно пострадали при инцидента. Жената и 14-годишното момиче са пътували в едното превозно средство. Движението в района не е затруднено. \r\nТони МИХАЙЛОВ", "date": "2018.12.01", "title": "Пловдив: Жена и 14-годишно момиче са откарани в болница след катастрофа в кв. „Тракия“"}
{"url": "http://www.focus-news.net/news/2018/12/01/2597057/korneliya-ninova-bsp-nikak-ne-e-pravilno-sindikatite-da-hvalyat-byudzhet-v-koyto-sa-zamrazeni-vsichkite-12-sotsialni-plashtaniya.html", "text": "Никак не е правилно синдикатите да хвалят бюджет, в който са замразени всичките 12 социални плащания. Това каза лидерът на БСП Корнелия Нинова по време на 4-тото заседание на XIII-ата Конференция на Софийската градска организация на БСП, предаде репортер на  Агенция Фокус“ . \"Не е нормален модел, в който едрият бизнес е поставен на натиск, заства редом до управляващите и плаши майки на деца, че ще изкара на улиците работници срещу тях“, каза тя. Никак не е правилно синдикатите да хвалят бюджет, в който са замразени всичките 12 социални плащания за деца, майки и обезщетения за безработица, социално слаби и първокласници. Това са неща, които искаме да дискутираме как да ги променим, защото ги смятаме за ненормални. Защото ние най-често говорим за неравенство. Изобщо не е нормално, когато половината ти народ е по улиците, защото няма как да си плати тока и водата, защото пенсията минималната е 219 лева при праг на бедност 348 лв., ама никак не е нормално- 400 политици в България да си увеличават заплатите автоматично на три месеца, без никакви икономически, морални, пазарни и политически аргументи. Ето, това също е сбъркан модел. Да не се окаже накрая, споделям лично впечатление, че смяната на модела, която очаква народът, всъщност представлява връщане към нормалността и модела на Конституция, правова държава, разделение на властите, които тотално, в последните 10 години, бяха заличени, нарушени и потъпкани от всичките управления на Бойко Борисов. Поставям го, като въпрос за размисъл“, посочи още лидерът на БСП Корнелия Нинова.  \r\nДаяна ДЮЛГЕРОВА", "date": "2018.12.01", "title": "Корнелия Нинова, БСП: Никак не е правилно синдикатите да хвалят бюджет, в който са замразени всичките 12 социални плащания"}
{"url": "http://www.focus-news.net/news/2018/12/01/2597058/afp-izbuhnaha-sblasatsi-v-parizh-po-vreme-na-protestite-sreshtu-politikata-na-prezidenta-emanyuel-makron.html", "text": "Избухнаха сблъсъци в Париж по време на протестите срещу политиката на президента Еманюел Макрон, предава  AFP . \r\nПолицията използва сълзотворен газ, за да разпръсне протестиращите, опитвайки се да събори барикадите на Шанз-Елизе в Париж в събота, когато стотици се събраха в града за нови демонстрации, като гневът срещу данъците върху горивата се превърна в широко антиправителствено движение, пише агенцията.  \r\nСблъсъци между полицията и демонстрантите, носещи жълти жилетки, символ на протеста срещу президента Еманюел Макрон, избухнаха скоро след като демонстрантите започнаха да се събират близо до Триумфалната арка на известния булевард „Шанз-Елизе“. \r\nСамият „Шанз-Елизе“ е блокиран, и блестящите коледни украси са в ярък контраст с покритите витрини и разположените полицейски части и водни оръдия. \r\nНякои офицери, носещи защитно оборудване и каски, бяха опръскани с ярка жълта боя от протестиращите, хвърлящи камъни или строителни материали от импровизирани барикади. \r\nМинистърът на вътрешните работи Кристоф Кастанер заяви, че има 200 \"мирни\" демонстранти на Шанз-Елизе, докато \"1500 радикални лица извън периметъра на сигурността дойдоха да се бият\". \r\nТридесет и девет души са арестувани досега, написа той в социалната мрежа „Туитър“. \r\nБанки, магазини за вино и кафенета по околните улици са покрили прозорците в събота, тъй като въздуха се изпълни с остър мирис на сълзотворен газ и изгорени контейнери за боклук.  Юлиян Марков", "date": "2018.12.01", "title": "AFP: Избухнаха сблъсъци в Париж по време на протестите срещу политиката на президента Еманюел Макрон"}
{"url": "http://www.focus-news.net/news/2018/12/01/2597059/blagoevgrad-regionalna-direktsiya-sotsialno-podpomagane-e-otpusnala-2-156-ednokratni-pomoshti-za-uchenitsi-zapisani-v-parvi-klas.html", "text": "2 156 еднократни помощи за ученици, записани в първи клас, са били отпуснати от Регионална дирекция „Социално подпомагане“ – Благоевград до началото на месец ноември. Това съобщи за  Радио „Фокус“ – Пирин  Станка Михова, експерт в Дирекцията. По думите ѝ за периода са били отказани 95 помощи. „Сумата, която се отпуска на семействата е в размер на 250 лв., като целта ѝ е покриването на част от разходите на децата, свързани с обучението им в първи клас“, каза Михова. Тя коментира още, че във връзка с реализацията и утвърждаването на социалната услуга „Приемна грижа“ в регистъра, воден от Регионална дирекция „Социално подпомагане“ – Благоевград, са утвърдени 90 приемни семейства, като всички те са професионални. „В тях общия брой на настанените деца е 61“, допълни Михова. Тя уточни, че към момента няма доброволни приемни семейства в областта. \r\nЛивия НИНОВА", "date": "2018.12.01", "title": "Благоевград: Регионална дирекция „Социално подпомагане“ е отпуснала 2 156 еднократни помощи за ученици, записани в първи клас"}
{"url": "http://www.focus-news.net/news/2018/12/01/2597066/plovdiv-betonovoz-se-e-obarnal-na-patya-mezhdu-selata-belashtitsa-i-galabovo-dvizhenieto-e-zatrudneno.html", "text": "Бетоновоз се е обърнал на пътя между селата Белащица и Гълъбово. Това съобщи за  Радио „Фокус“ – Пловдив  говорителят на Областната дирекция на МВР. Сигналът за обърнат камион е подаден в 13.39 часа. Водачът не е пострадал при инцидента. При обръщането на камиона е изтекло масло или гориво, няма разпилян товар. Движението в района е затруднено. Изчаква се кран за изтегляне на камиона, след което пътното платно ще бъде почистено. Изяснява се причината за инцидента. \r\nТони МИХАЙЛОВ", "date": "2018.12.01", "title": "Пловдив: Бетоновоз се е обърнал на пътя между селата Белащица и Гълъбово, движението е затруднено"}
{"url": "http://www.focus-news.net/news/2018/12/01/2597064/tassvladimir-putin-izrazi-saboleznovaniya-vav-vrazka-sas-smartta-na-dzhordzh-bush-starshi.html", "text": "Президентът на Русия Владимир Путин изрази съболезнования във връзка със смъртта на Джордж Буш-старши, адресирани към сина му Джордж Буш-младши, информира официалният сайт на президентската администрация, цитиран от  TACC . \r\n\"Приемете най-дълбоките ми съболезнования за смъртта на баща Ви - Джордж Хърбърт Уокър Буш, бившият президент на САЩ.\" Почина изключителен човек, служил на своята страна с вяра през целия си живот – с оръжие през военните години и на високи правителствени позиции в мирно време \" – написа Путин до Джордж Буш-младши. \r\nРуският президент отбеляза, че президентът Буш-(старши), който е бил начело на Съединените щати в един от най-важните етапи от световната история, \"показа политическа мъдрост и далновидност, стремейки се да взема информирани решения дори и в най-трудните ситуации\". \r\nОсвен това Путин припомни, че \"Джордж Буш старши направи много за укрепване на руско-американското сътрудничество по въпросите на международната сигурност\".  Юлиян Марков", "date": "2018.12.01", "title": "ТАСС:Владимир Путин изрази съболезнования във връзка със смъртта на Джордж Буш-старши"}
{"url": "http://www.focus-news.net/news/2018/12/01/2597067/ministar-nikolina-angelkova-ministerstvoto-na-turizma-e-parvata-darzhavna-administratsiya-koyato-shte-dade-vazmozhnost-za-registratsiya-po-zakona-za-turizma-samo-s-edin-klik.html", "text": "Ние сме първата държавна администрация, която ще даде възможност от днес на всички, които искат да заявят каквато и да била регистрация по Закона за туризма да го направят само с един клик. Това ще им даде възможност да не губят време, а да използват услугите за електронна заявка за регистрация на тези документи с подписване чрез електронен подпис и лицева идентификация. Това каза министърът на туризма Николина Ангелкова по време на представянето на нов тип електронни услуги, които позволяват подаването на документи от всички краища на света 24 часа в денонощието, предаде репортер на  Агенция „Фокус“ . „Необходима е първоначална регистрация, която отнема не повече от 5 минути, след това самото подписване става за 10-15 сек. Тези услуги успяхме да ги разработим благодарение на договора, които имаме с Evrotrust. За четири месеца успяха да бъдат разработени услугите - изключително бързо. Изцяло са спазени всички изисквания на законодателството, най-вече на GDPR регламента за защита на личните данни, така че всеки един, който реши да ползва тези услуги от сайта на Министерството на туризма, може да бъде спокоен, че всичките му лични данни са гарантирани“, заяви министър Ангелкова. „За една година потребителският достъп през Министерството на туризма ще бъде безплатен и след това ще има възможност за 5 електронни подписа безплатно на база на договора, който имаме. След това, който иска да ползва услугите, това ще му струва като абонамент от 2 лв. на месец - все едно паркиране за един час на „Синя зона“, обясни тя и добави, че абонаментът може да бъде прекъсван и подновяван по всяко време. \r\nПроф. д-р Георги Димитров от Evrotrust заяви, че новите услуги на министерството са наистина революционна крачка в начина, по който се предоставят електронни услуги от държавата. „Те са достъпни от всяко устройство. Подписването става от мобилния телефон и всичко става наистина с един клик или едно показване на лицето. Надяваме се това да е огромен тласък в начина, по който гражданите комуникират с държавата - съвременен, модерен и удобен и много по-сигурен от всичко познато до момента“, коментира той.", "date": "2018.12.01", "title": "Министър Николина Ангелкова: Министерството на туризма е първата държавна администрация, която ще даде възможност за регистрация по Закона за туризма само с един клик"}
{"url": "http://www.focus-news.net/news/2018/12/01/2597065/d-r-georgi-pazderov-rzi-burgas-v-regionalnata-zdravna-inspektsiya-se-izvarshva-bezplatno-dobrovolno-i-anonimno-konsultirane-i-izsledvane-za-hivspin.html", "text": "В РЗИ се извършва безплатно, доброволно и анонимно консултиране и изследване за ХИВ/СПИН. Това каза за  Радио „Фокус“ – Бургас  д-р Георги Паздеров, директор на Регионална здравна инспекция в Бургас по повод Световния ден за борба със СПИН. „Освен с бързи тестове, които се извършват на място с периферна кръв и отчитане на резултата до 20 минути, диагностика на ХИВ се прави и чрез изследване по ELISA за доказване на антитела“, заяви Паздеров. По думите му всяка кръвна проба с отчетен реактивен резултат задължително подлежи на потвърдително изследване по метода имуноблот в НПЛ-София. \r\nДеница ДИМИТРОВА", "date": "2018.12.01", "title": "Д-р Георги Паздеров, РЗИ – Бургас: В Регионалната здравна инспекция се извършва безплатно, доброволно и анонимно консултиране и изследване за ХИВ/СПИН"}
{"url": "http://www.focus-news.net/news/2018/12/01/2597063/varna-10-555-bezplatni-vinetki-e-predostavila-direktsiya-sotsialno-podpomagane-na-hora-s-trayni-uvrezhdaniya.html", "text": "10 555 безплатни винетки е предоставила социалната дирекция във Варна на хора с трайни увреждания за периода от 1 януари до 30 септември 2018 година. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. За предходната 2017 година броят на подадените заявления за предоставяне на безплатни винетни стикери на хора с увреждания е бил 10 216. Право на безплатни винетни стикери имат лицата, които са с 50 и над 50% намалена работоспособност или вид и степен на увреждане, както и лица и семейства, които отглеждат деца с трайни увреждания до 18-годишна възраст или до завършване на средно образование, но не по-късно от 20-годишна възраст. \r\nОт юли тази година са в сила промени в Наредбата за условията и реда за освобождаване от винетни такси при ползване на републиканските пътища на лица с 50 и над 50% намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст или до завършване на средно образование, но не по-късно от 20-годишна възраст. Направените промени оптимизират процеса по отпускане на годишни безплатни винетни стикери и намаляват административната тежест за хората с увреждания. Заявления-декларации за получаване на годишни винетки ще се подават ежегодно в дирекциите „Социално подпомагане“ по настоящ адрес на лицата с увреждания.  \r\nГодишната винетка е с валидност за срок една година, считано от датата на валидизирането ѝ, посочена от лицата с увреждания. С настъпилите промени към заявлението-декларация лицата прилагат копие от свидетелството за регистрация, с което се удостоверява, че лекият автомобил отговаря на изискванията на чл. 10в от Закона за пътищата и копие на ЕР на ТЕЛК/НЕЛК, само в случаите, в които същото не е налично в съответната дирекция „Социално подпомагане“. Отпада изискването да се представя копие на застрахователна полица за сключена застраховка „Гражданска отговорност“, като справката ще се извършва служебно. При подаване на заявление-декларация за извършване на справка ще представя оригинала на ЕР на ТЕЛК/НЕЛК и оригинал на свидетелство за регистрация (част I – лице и гръб) на лекия автомобил. Заявления-декларации, получени в дирекциите „Социално подпомагане“ по пощата с обратна разписка или по електронен път, ще се завеждат по надлежния ред. Оригиналите на документите за справка ще се представят от лицата в деня на получаване на винетните стикери. \r\nМарияна ВАЛЕНТИНОВА", "date": "2018.12.01", "title": "Варна: 10 555 безплатни винетки е предоставила Дирекция „Социално подпомагане“ на хора с трайни увреждания"}
{"url": "http://www.focus-news.net/news/2018/12/01/2597036/milka-hristova-bsp-sofiya-sledvashtata-sedmitsa-ni-predstoi-bitka-sreshtu-okonchatelno-zatrivane-na-tsentralnata-mineralna-banya-v-stolitsata.html", "text": "Следващата седмица ни предстои битка срещу окончателно затриване на Централната минерална баня в столицата. Това каза заместник-председателят на Столичния общински съвет и съветник от БСП-София Милка Христова по време на 4-тото заседание на XIII-ата Конференция на Софийската градска организация на БСП, предаде репортер на  Агенция „Фокус“ . „На нас следващата седмица ни предстои една битка. На някои ще им се стори не толкова значима, но аз смятам, че всичко, което е свързано с паметта на нашия град, трябва да мине през тази зала - предстои окончателно затриване на Централната минерална баня“, обясни още тя. По думите ѝ предстои внасяне на доклад на зам.-кмета на София Тодор Чобанов, с който се предлага преустройството на северното крило на Централната минерална баня, което да се превърне в продължение на Регионалния музей. „ГЕРБ беше ударен в най-святото си, и то от гражданите - в ремонтите, в своя девиз „Градим, строим-видими резултати“. Всички сте наясно какво се случва в последните години и с презастрояването и с масовото недоволство, но това, което се случи тази есен, мисля, че г-жа Фандъкова най-малко очакваше. „Ремонтът на ремонта“ се провали и емблемата беше ул. „Граф Игнатиев“. Г-жа Фандъкова за първи път чу от опозиционна сила думата - „оставка“ и аз се гордея, че това е групата в Столичния общински съвет, на която съм заместник-председател“, посочи тя.  \r\nДаяна ДЮЛГЕРОВА", "date": "2018.12.01", "title": "Милка Христова, БСП-София: Следващата седмица ни предстои битка срещу окончателно затриване на Централната минерална баня в столицата"}
{"url": "http://www.focus-news.net/news/2018/12/01/2597069/kyustendil-vremenno-e-ogranicheno-dvizhenieto-v-izprevarvashtata-lenta-pri-km-70-na-avtomagistrala-struma-v-posoka-sofiya-poradi-patnotransportno-proizshestvie.html", "text": "Временно е ограничено движението в изпреварващата лента при км 70 на автомагистрала „Струма“ в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента и се контролира от „Пътна полиция“.  \r\nШофьорите да се движат с повишено внимание и съобразена скорост.", "date": "2018.12.01", "title": "Кюстендил: Временно е ограничено движението в изпреварващата лента при км 70 на автомагистрала „Струма“ в посока София поради пътнотранспортно произшествие"}
{"url": "http://www.focus-news.net/news/2018/12/01/2597073/kyustendil-dete-e-postradalo-pri-katastrofa-mezhdu-lek-avtomobil-i-kola-na-patna-pomosht-pri-km-70-na-avtomagistrala-struma-v-posoka-sofiya.html", "text": "Дете е пострадало при катастрофа между лек автомобил и кола на „Пътна помощ“ при км 70 на автомагистрала „Струма“ в посока София. Това съобщи за  Радио „Фокус“ – Пирин  говорителят на ОДМВР – Кюстендил Катя Табачка. По думите ѝ пострадалото дете е пътувало със своето семейство в лекия автомобил, който се е ударил в кола на „Пътна помощ“. Всички са откарани за преглед в общинската болница в Дупница. Към момента няма данни за други пострадали или за състоянието на детето. \r\nЛивия НИНОВА", "date": "2018.12.01", "title": "Кюстендил: Дете е пострадало при катастрофа между лек автомобил и кола на „Пътна помощ“ при км 70 на автомагистрала „Струма“ в посока София"}
{"url": "http://www.focus-news.net/news/2018/12/01/2597074/sport.html", "text": "Манчестър Юнайтед ще се опита да направи Рафаел Варан най-скъпия защитник в света. Жозе Моуриньо е твърдо решен да поправи грешката на клуба, след като през лятото не бе взет нито един защитник. Жером Боатенг, Хари Магуайър и Тоби Алдервайрелд са също част от спряганите имена за трансфер на \"Олд Трафорд\", но те ще попаднат в списъка само ако Рафа Варан прецени да остане на \"Бернабеу\". \r\nАнглийските медии допълват, че изпълнителният директор на червените дяволи Ед Уудуьрд ще осигури нужните финанси, за да може тимът да бъде подсилен стабилно. Специалния работи заедно с Варан в Реал Мадрид преди време. \r\nПри финализиране на сделката Варан със сигурност ще счупи рекорда за най-скъп защитник във футбола. Към този момент той принадлежи на Върджил ван Дайк, който струваше на Ливърпул 75 млн. паунда.", "date": "2018.12.01", "title": "Спорт: Юнайтед чупи рекорд с Варан"}
{"url": "http://www.focus-news.net/news/2018/12/01/2597071/varna-22-102-litsa-s-trayni-uvrezhdaniya-sa-podpomognati-ot-direktsiya-sotsialno-podpomagane-ot-nachaloto-na-godinata.html", "text": "22 102 лица с трайни увреждания са подпомогнати от социалната дирекция във Варна за периода от 1 януари до 30 септември. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. Тя допълни, че помощите се получават по Закона за интеграция на хората с увреждания и Правилника за неговото приложение. „Преди години имаше тенденция на увеличаване на хората с трайни увреждания, но спрямо същия отчетен период на миналата година не се наблюдава повишаване или намаляване на броя на лицата с трайни увреждания“, допълни Адриана Григорова. По думите ѝ се наблюдава намаление на боря на лицата с трайни увреждания, които получават целева помощ за изработка, покупка и ремонт на помощни средства и съоръжения. „За деветмесечието 2 485 лица са получили такива медицински помощни средства, като се отчита намаление с 20% спрямо същия период на миналата година. Разликата идва от промяната в процедурата по изплащане на тези помощни средства, която настъпи тази година. Увеличен е контролът преди и след закупуване на помощните средства“, отбеляза Адриана Григорова. \r\nМарияна ВАЛЕНТИНОВА", "date": "2018.12.01", "title": "Варна: 22 102 лица с трайни увреждания са подпомогнати от Дирекция „Социално подпомагане“ от началото на годината"}
{"url": "http://www.focus-news.net/news/2018/12/01/2597075/stanka-mihova-direktsiya-sotsialno-podpomagane-blagoevgrad-za-mesets-noemvri-sa-otpusnati-mesechni-dobavki-za-nad-340-000-po-zakona-za-integratsiya-na-horata-s-uvrezhdaniya.html", "text": "13 765 са лицата с увреждания в област Благоевград според регистъра на Регионална дирекция „Социално подпомагане“ – Благоевград. Това съобщи за  Радио „Фокус“ – Пирин  Станка Михова, експерт в Дирекцията. Тя уточни, че по Закона за интеграция на хората с увреждания и Правилника за неговото приложение за месец ноември са отпуснати месечни добавки на 29 319 случая в общ размер на 342 801.61 лв. „От тях месечните добави за социална интеграция за транспортни услуги са 13 764, за полазване на информационни и телекомуникационни услуги – 2 191, за обучение – 8, за диетично хранене и лекарства – 11 448, за достъп до информация – 1 877, за наем на общинско жилище – 13 и добавки за балнеолечение – 11“, каза още Михова. Тя добави, че Дирекцията е отпуснала и парични помощи за покупка и ремонт на помощни средства, приспособления и съоръжения и медицински изделия на 177 лица с увреждания в общ размер на 66 110.11 лв. \r\nЛивия НИНОВА", "date": "2018.12.01", "title": "Станка Михова, Дирекция „Социално подпомагане“ – Благоевград: За месец ноември са отпуснати месечни добавки за над 340 000 по Закона за интеграция на хората с увреждания"}
{"url": "http://www.focus-news.net/news/2018/12/01/2597077/gen-kircho-kirov-umerenata-balgarska-pozitsiya-na-balansyor-v-krizisnite-otnosheniya-ukrayna-rusiya-e-pravilna-ne-mozhem-da-si-pozvolim-da-zaemame-strana.html", "text": "Умерената българска позиция на балансьор в кризисните отношения Украйна-Русия е правилна – не можем да си позволим да заемаме страна. Това каза за седмичното обзорно предаване „Метроном“ на  Радио „Фокус“  ген. Кирчо Киров, началник на Националната разузнавателна служба в периода 2002-2012 г. Според него България няма капацитета да влияе върху глобалните политически, икономически и военни процеси, които се развиват в близкия черноморски регион. Ген. Кирчо Киров коментира още, че според него конфликтът Русия-Украйна е преднамерено планиран в навечерието на срещата на Г-20, и то съгласувано с големите сили в ЕС и НАТО, включително САЩ. „Проблемът за вината, жертвите и агресорите по тази ос е твърде комплексен и в никакъв случай не би могъл да бъде интерпретиран еднозначно. Факт е, че Русия в лицето на Владимир Путин бе посрещната с по-голяма хладина, ако мога така да се изразя, на срещата на Г-20, но е факт също така, че като изключим отменената от американския лидер Доналд Тръмп по един странен за нормалните хора начин среща, руският държавен глава практически реализира максимално своята програма за срещи с други лидери на срещата на Г-20. Така че трудно може да се направи еднозначният извод, че Русия е изцяло изолирана и посрещната враждебно. Следва да се има предвид също и твърде въздържаната реакция на Европейския съюз и преди всичко европейските лидери по отношение действията на Украйна“, коментира ген. Кирчо Киров. Според него кампанията за изолиране и сатанизиране на Русия и нейния едноличен ръководител – президента Владимир Путин на запад от руските граници продължава и тепърва се очакват нови провокации. Въпреки опитите за разместване на световното статукво на срещата на Г-20, няма да има сериозни последици от нея, прогнозира той. Най-сериозният резултат може да е двустранна основа в отношенията между САЩ и Китай, уточни ген. Киров.", "date": "2018.12.01", "title": "Ген. Кирчо Киров: Умерената българска позиция на балансьор в кризисните отношения Украйна-Русия е правилна – не можем да си позволим да заемаме страна"}
{"url": "http://www.focus-news.net/news/2018/12/01/2597052/kaloyan-pargov-bsp-sofiya-v-ramkite-na-tozi-parlament-ne-sa-vazmozhni-nikakvi-koalitsii-za-bsp.html", "text": "В рамките на този парламент, никакви коалиции за БСП не са възможни. Това каза лидерът на ГС на БСП-София Калоян Паргов БСП-София по време на 4-тото заседание на XIII-ата Конференция на Софийската градска организация на БСП, предаде репортер на  Агенция „Фокус“ . „Не съм врачка, че да прогнозирам, какво ще се случи на едни предсрочни избори, кой ще влезе и кой няма да влезе и кой колко депутати ще има. Това става след като минат изборите. Може да се окаже, че ще се появи нов политически субект, който ще заеме определена част в пространството. Нов политически субект, който може да се появи от ядрото на протестите, обединяващ гражданите. Дали е Слави Трифонов, дали е някой друг, ще видим“, каза той. „Трябва да мислим за интересите на избирателите, а не за личните партийни интереси и няма вечни приятели. В рамките на този парламент, никакви коалиции не са възможни“, обясни още Паргов.  \r\nДаяна ДЮЛГЕРОВА", "date": "2018.12.01", "title": "Калоян Паргов БСП-София: В рамките на този парламент не са възможни никакви коалиции за БСП"}
{"url": "http://www.focus-news.net/news/2018/12/01/2597078/svobodna-evropa-makedoniya-dvizhenieto-makedoniya-blokira-zapochva-protesti-pred-makedonskiya-parlament.html", "text": "Движението \"Македония блокира\" и кризисния щаб срещу промяна на Конституцията, зад който стои проруската партия на Янко Бачев, \"Единствена  Македония\", започна с протести пред парламента, в който започна обсъждането на втората фаза за конституционни промени, предвидени от Преспанския договор на Македония и Гърция , съобщава  македонската редакция на радио „Свободна Европа“ . \r\nОколо 200 граждани, облечени в жълти жилетки са се събрали пред парламента и пеят патриотични песни. Те изискват незабавна оставка на правителството и обявяват, че ще поставят палатки пред парламента и ще останат там да празнуват Нова година. Те разкритикуваха МВР, че с двойната ограда и по-широкия периметър на охраняваната зона, провокират тези, които днес протестират срещу промени в конституцията.  Юлиян Марков", "date": "2018.12.01", "title": "„Свободна Европа (Македония): Движението „Македония блокира“ започва протести пред македонския парламент"}
{"url": "http://www.focus-news.net/news/2018/12/01/2597080/prof-plamen-pavlov-balgari-i-makedontsi-sa-edin-narod-nezavisimo-kakvo-tvardi-makedoniya.html", "text": "Българи и македонци са един народ, независимо какво твърди Македония. Това каза в интервю за седмичното обзорно предаване „Метроном“ на  Радио „Фокус“  историкът проф. Пламен Павлов по повод заседанието на съвместната мултидисциплинарна комисия по историческите и образователните въпроси между България и Македония. Според него трябва да се знаят конкретните теми за преговор между двете страни и по кои от тях са различията, защото до момента никой не е представил подобен доклад, а такъв се очаква до края на годината. Той поясни, че няма нищо спорно в историята и че историческата пропаганда в Македония явно надделява. „Това от македонска страна очевидно не се признава и няма никаква надежда, че там скоро историческата истинност ще надделее над пропагандата. Те имат антибългарската реторика, която на практика не се променя и с козметичните корекции, които ще благоволят да предложат“, добави той.  Проф. Пламен Павлов уточни, че се надява Македония да бъде приета в ЕС, но се опасява да не се получи ефектът на бумеранга и тя след това да се обърне срещу България. Той препоръча на членовете от българска страна в комисията да не бъдат отстъпчиви и толерантни както до сега и ги призова да защитят историята ни.", "date": "2018.12.01", "title": "Проф. Пламен Павлов: Българи и македонци са един народ, независимо какво твърди Македония"}
{"url": "http://www.focus-news.net/news/2018/12/01/2597072/afp-dvama-ot-arestuvanite-katalunski-lideri-zapochvat-gladna-stachka.html", "text": "Двама от арестуваните каталунски лидери започват гладна стачка, предава  AFP . \r\nДвама лишени от свобода каталунски сепаратистки лидери, чакащи съдебен процес в испански затвор заради ролята им в неуспешния опит за обявяване на независимост от миналата година, започнаха гладна стачка в събота, каза техен адвокат. \r\nЖорди Санчес, бившият ръководител на влиятелното национално движение за независимост АНК и Жорди Турул, бивш министър в регионалното правителство на Каталуния, предприемат тази стъпка, за да \"повишат осведомеността\" за несправедливото отношение на испанската съдебна система, съобщи адвокат Жорди Пиня на пресконференция в Барселона. \r\n\"Аз не препоръчам това действие, това е решение на моите клиенти и те имат пълната ми подкрепа\", добави той. \r\nВ изявление, прочетено от Пиня, двамата мъже обвиниха Конституционния съд на Испания, че е блокирал техните жалби срещу задържането им пред Европейския съд по правата на човека. \r\nПиня заяви, че не знае дали петте други каталунски сепаратисти, задържани в затвора в Йедонерс, който се намира на около 70 километра северно от Барселона, по-късно ще се присъединят към гладната стачка. \r\nПрез октомври върховният съд на Испания нареди ареста на общо 18 бивши каталунски сепаратистки лидери, които  да бъдат съдени за миналогодишното обявяване на независимост.  Юлиян Марков", "date": "2018.12.01", "title": "AFP: Двама от арестуваните каталунски лидери започват гладна стачка"}
{"url": "http://www.focus-news.net/news/2018/12/01/2597070/korneliya-ninova-bsp-pri-sazdavane-na-koalitsiya-tryabva-da-govorim-za-politiki-a-ne-za-broene-na-glasove.html", "text": "При създаване на коалиция, трябва да говорим за политики, а не за броене на гласове. Това каза лидерът на БСП Корнелия Нинова по време на 4-тото заседание на XIII-ата Конференция на Софийската градска организация на БСП, предаде репортер на  Агенция Фокус“ . \"Социолозите напоследък ни дават равенство с ГЕРБ. Въпросът не е те да се махнат, ние да седнем във властта и да продължаваме по старому, защото ще се провалим. Въпросът е да направим дълбоки промени в системата. Идва обаче и следващият въпрос, с кого ще управляваме? Дали ще управляваме с ГЕРБ, няма смисъл да си губим времето, отговорът е ясен\", заяви Нинова. \"Дали ще управляваме с ДПС, ясно е, че коалициите искат компромиси. Правили сме ги няколко пъти и знаем, какви са последиците. Когато се говори за коалицията с ДПС нека да водим разговор за политики. Искам да поговорим за коалиция с ДПС, но не на този принцип за броене на гласове, а по политики и да вземем две много важни теми- данъчни доходи и здравеопазване. ДПС никога няма да отстъпят от съществуването на плосък данък, а ние няма да отстъпим от въвеждането на прогресивен. Как се съвместяват тези работи? С броене на депутатски гласове. Второ, ДПС искат децентрализация в здравеопазването и създаване на множество здравни каси. Нашият модел във „Визия за България\" е коренноразличен. По тези две теми най-важни за българския народ, след като имаш такива разминавания, какви гласове да броиш, с кого предварително да се договаряш с коалиция“, попита тя.    \r\nДаяна ДЮЛГЕРОВА", "date": "2018.12.01", "title": "Корнелия Нинова, БСП: При създаване на коалиция, трябва да говорим за политики, а не за броене на гласове"}
{"url": "http://www.focus-news.net/news/2018/12/01/2597076/api-otpadat-ogranicheniyata-za-dvizhenieto-na-motornite-prevozni-sredstva-v-prohoda-prevala.html", "text": "Отпадат ограниченията за движението на моторните превозни средства в прохода Превала. Това съобщиха от пресцентъра на  Агенция „Пътна инфраструктура“ .", "date": "2018.12.01", "title": "АПИ: Отпадат ограниченията за движението на моторните превозни средства в прохода Превала"}
{"url": "http://www.focus-news.net/news/2018/12/01/2597081/ivo-tashev-psiholog-kolednite-i-novogodishnite-praznitsi-mogat-da-stanat-prichina-za-izpadane-v-depresiya-pri-samotnite-hora.html", "text": "Коледните и новогодишните празници могат да станат причина за изпадане в депресия при самотните хора. Това каза за  Радио „Фокус“ – Пирин  Иво Ташев, психолог и психотерапевт. Според него най-често това се дължи на факта, че тези хора нямат семейство или половинка до себе си, с които да празнуват. „Преди години организирахме събиране на хора, които са сами. Така ги накарахме да усетят празничните емоции и им бяхме измислили подаръци и вечеря с традиционни ястия. Някои от тях бяха социално слаби, но имаше и такива, които нямаше къде и с кого да празнуват“, посочи Иво Ташев. По думите му на някои хора им е трудно да изграждат социални контакти. Той добави, че други се чувстват самотни, въпреки че имат много познати, но е възможно да  нямат човек до себе си. „Хората, които общуват трудно нямат умение за изграждане на социални контакти. Умението да комуникираме се изгражда, когато човек общува. В началото тези опити не са много успешни и са необходими доста усилия, докато се научим, подобно на карането на колело и шофирането на автомобил“, коментира психологът. Той отбеляза, че при желание може да намерим начин за разговор. „Не е трудно да поговорим с някой в кварталния магазин, при фризьора или с някого в автобуса, както и да създадем контакти с хората около нас“, допълни психотерапевтът. Той каза, че при желание могат да бъдат изградени всякакви умения като социалното общуване е признак за добре развитата и балансирана личност. „Причините човек да бъде сам са много. Някои от тези, които живеят сами, са свикнали със самотата и се чувстват добре, защото не са притеснявани от никой. Хората свикват да живеят сами, защото в противен случай биха търсили начин, за да намерят някой, с който да бъдат“, отбеляза Ташев. \r\nДенис НИКИФОРОВ", "date": "2018.12.01", "title": "Иво Ташев, психолог: Коледните и новогодишните празници могат да станат причина за изпадане в депресия при самотните хора"}
{"url": "http://www.focus-news.net/news/2018/12/01/2597082/varna-izvarsheni-sa-rehabilitatsiya-i-remont-na-nad-17-km-ot-patnata-mrezha-v-obshtina-dalgopol.html", "text": "Извършени са рехабилитация и ремонт на улична и междуселищна пътна мрежа в община Дългопол с обща дължина 17 763 м, като от тях изцяло са асфалтирани 4 310 м. Това каза за  Радио „Фокус“ – Варна  кметът на Община Дългопол Георги Георгиев, който на среща с жители на общината представи отчетът за изпълнение на Програмата за управление на Община Дългопол за 2018 година. По отношение на пътната инфраструктура кметът допълни, че със средства от капиталовата програма е ремонтирана улична мрежа с обща дължина 9 673 м, а изцяло са асфалтирани  570 м на стойност 166 000 лв. Цялостно асфалтирани са улиците „Филип Тотю“, „Ивайло“, „Добри Чинтулов“, „Матей Стоянов“, „Бачо Киро“ и „Мита Стойкова“ От капиталовата програма на Общината са частично асфалтирани ул. „Георги С. Раковски“, ул. „Здравко Бомбов“, „В. Левски“, „С. Врачански“, бул. „Г. Заимов“, ул. „Захари Стоянов“ в град Дългопол и общинските пътища от с. Поляците и с. Медовец до с. Лопушна, от жп прелез до общински път Дългопол – Аспарухово и главна улица с. Боряна. \r\nМарияна ВАЛЕНТИНОВА", "date": "2018.12.01", "title": "Варна: Извършени са рехабилитация и ремонт на над 17 км от пътната мрежа в община Дългопол"}
{"url": "http://www.focus-news.net/news/2018/12/01/2597084/pazardzhik-v-grada-shte-se-provede-blagotvoritelen-bazar-za-nabirane-na-sredstva-za-bezdomni-zhivotni.html", "text": "Благотворителен базар за набиране на средства за бездомни животни, изпаднали в беда и преминали лечение в клиника, ще се проведе в Пазарджик на 2 декември. Това съобщиха за  Радио „Фокус“ – Пазарджик  организаторите на проявата. Благотворителната акция ще започне в 9.00 часа в района на старата автогара. Събраните средства ще бъдат използвани за лечение, кастрация, храна и медикаменти за бездомните животни. На базара се предлагат най-разнообразни вещи, дрехи и книги. Всеки може да се включи в инициативата, като закупи нещо от базара или дари вещи, които са годни за употреба и могат да бъдат продадени, като занесе храна за животните или да пусне пари в кутията за дарения. Приканват се всички хора, които са загрижени за съдбата на безпризорните животни и имат възможност да помогнат, да присъстват и да дадат своя принос към благородната кауза. Благотворителният базар е иницииран от „Фейсбук“ групата PAW-Pazardjik Animal Welfare. \r\nРадослава МУРДЖЕВА", "date": "2018.12.01", "title": "Пазарджик: В града ще се проведе благотворителен базар за набиране на средства за бездомни животни"}
{"url": "http://www.focus-news.net/news/2018/12/01/2597061/korneliya-ninova-bsp-ako-se-provedat-predsrochni-izbori-i-bsp-gi-specheli-shte-sprem-sdelkata-na-ginka-varbakova-s-chez.html", "text": "Ако се проведат предсрочни избори и БСП ги спечели, ще спрем сделката на Гинка Върбакова с ЧЕЗ. Това каза лидерът на БСП Корнелия Нинова по време на 4-тото заседание на XIII-ата Конференция на Софийската градска организация на БСП, предаде репортер на  Агенция Фокус“ . „Идвам от срещата на колегите от леви партии във Вишеградската четворка-Полша, Унгария, Чехия и Словакия, плюс България и Хърватия. Там имах среща с евродепутати и им заявих категорично нашата позиция. Ако се проведат предсрочни избори и БСП ги спечели, предайте на Чешкото правителство, че ще заявим, че държавата ни иска да участва в процедурата за ЧЕЗ и ще направи всичко възможно да я купи\", обясни Нинова. По думите й след нейното изказване, десните партии са я нападнали с аргументи, че тя иска да налага стари модели на управление. „Този спор си заслужава. ГЕРБ не е наш идеологически опонент, тези хора нямат идеология, те са във властта заради пари. Според мен десните извън парламента са наши идеологически опоненти\", коментира Нинова.  \r\nДаяна ДЮЛГЕРОВА", "date": "2018.12.01", "title": "Корнелия Нинова, БСП: Ако се проведат предсрочни избори и БСП ги спечели, ще спрем сделката на Гинка Върбакова с ЧЕЗ"}
{"url": "http://www.focus-news.net/news/2018/12/01/2597085/liderat-na-abv-rumen-petkov-pozdravi-predsedatelya-na-partiya-edinna-rusiya-dmitriy-medvedev-po-sluchay-17-godini-ot-uchredyavaneto-na-politicheskata-sila.html", "text": "Председателят на ПП АБВ Румен Петков изпрати поздравително писмо до председателя на партия „Единна Русия” Дмитрий Медведев по случай 17 години от учредяването на политическата сила. Това съобщиха от пресцентъра на  ПП АБВ . В текста на поздравлението Петков дава висока оценка на подписаната през 2016 година декларация за сътрудничество между АБВ и „Единна Русия” и изразява надежда, че това сътрудничество ще продължи и ще се задълбочава на всички равнища, включително между младежките и женските организации на двете партии.   \r\nС пожелание към Дмитрий Медведев и ръководената от него партия да продължат да печелят все така доверието на руските граждани, Румен Петков казва, че поставянето в центъра на политиката на „Единна Русия” за повишаване жизненото равнище на руския народ, както и ускореното развитие на икономиката, на науката, на конкурентоспособността и най-важното реалното осъществяване и постигане тези цели, очевидно карат руските граждани активно и убедено да я подкрепят и да й вярват. \r\n„Независимо от всички наложени чуждестранни санкции и неприятелски действия срещу Руската федерация, партия „Единна Русия” съумява да не се отклонява от формулираните от нея цели и с решимост да ги реализира чрез подкрепяната от нея държавна политика“, се казва още в текста на писмото.", "date": "2018.12.01", "title": "Лидерът на АБВ Румен Петков поздрави председателя на партия „Единна Русия” Дмитрий Медведев по случай 17 години от учредяването на политическата сила"}
{"url": "http://www.focus-news.net/news/2018/12/01/2597079/", "text": "Президентът на Турция Реджеп Тайип Ердоган ще проведе двустранни срещи с президентите на САЩ и на Русия по време на форума на Г-20 в Аржентина, предаде  информационната агенция ДХА . \r\nСтана известно, че тази вечер в 20.20 часа Ердоган ще разговаря за втори път с американския президент Доналд Тръмп. След този разговор Ердоган ще има  срещи с президента на Русия Владимир Путин, като и с премиерите на Япония и на Великобритания, посочва още ДХА.  Георги Димов", "date": "2018.12.01", "title": "ДХА: Ердоган ще се срещне с Тръмп и с Путин в Аржентина"}
{"url": "http://www.focus-news.net/news/2018/12/01/2597087/dha-turski-mitnichari-zaloviha-blizo-45-kilograma-kokain-na-gkpp-hamzabeyli-lesovo-s-pazarna-stoynost-45-mln-lv.html", "text": "Митничари на ГКПП Хамзабейли-Лесово в провинция Одрин заловиха 44.468 килограма хероин в автомобил, влязъл от България в Турция, предаде  информационната агенция ДХА . \r\nПазарната стойност на задържания наркотик е 13 милиона и 350 хиляди турски лири (около 4.5 млн. лв.). Акцията е проведена след получен сигнал в Министерството на търговията, че в страната ще бъдат вкарани голямо количество наркотици. След установяване на регистрационния номер на автомобила с наркотици, той е прекаран през рентгенов контрол и основно претърсен. В специални тайници са намерени въпросните 44.468 килограма кокаин. Водачът на автомобила е украински гражданин, в него са пътували и други две лица. Не се уточнява тяхната националност и имена. Задържаните три лица са изправени пред съда; водачът на автомобила е задържан, останалите две лица са пуснати на свобода с мярка за неотклонение – подписка.  \r\nВ съобщение на Министерството на търговията се посочва, че заловените 44.468 килограма кокаин са най-голямото количество наркотици, задържани наведнъж досега на ГКПП в района на Източна Тракия. Визират се трите ГККП на българско-турската граница (Капъ Куле – Капитан Андреево, Хамзабейли – Лесово и Дерекьой- Малко Търново), както и двете ГКПП на  гръцко-турската граница  Георги Димов", "date": "2018.12.01", "title": "ДХА: Турски митничари заловиха близо 45 килограма кокаин на ГКПП Хамзабейли-Лесово с пазарна стойност 45 млн. лв."}
{"url": "http://www.focus-news.net/news/2018/12/01/2597086/api-dvizhenieto-po-pat-i-8-kalotina-sofiya-v-rayona-na-grad-slivnitsa-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-8 Калотина - София в района на град Сливница се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . „Пътна полиция“ контролира трафика. Шофьорите трябва да се движат с повишено внимание и съобразена скорост.", "date": "2018.12.01", "title": "АПИ: Движението по път I-8 Калотина - София в района на град Сливница се осъществява в една лента поради пътнотранспортно произшествие"}
{"url": "http://www.focus-news.net/news/2018/12/01/2597088/sofiya-edin-chovek-e-zaginal-pri-katastrofa-mezhdu-tezhkotovaren-avtomobil-i-dzhip-na-patya-sofiya-kalotina-v-rayona-na-selo-opitsvet.html", "text": "Един човек е загинал при катастрофа между тежкотоварен автомобил и джип на пътя София - Калотина в района на село Опицвет. Това съобщиха от пресцентъра на  МВР . Сигналът за инцидента е подаден към 15.00 часа. Съобщено е за тежък пътен инцидент в района на село Опицвет. От удара на място е загинал шофьорът на джипа. \r\nНа място има полицейски екипи, които извършват оглед. Пътни полицаи съдействат за движението, което се извършва двупосочно в едната лента.", "date": "2018.12.01", "title": "София: Един човек е загинал при катастрофа между тежкотоварен автомобил и джип на пътя София - Калотина в района на село Опицвет"}
{"url": "http://www.focus-news.net/news/2018/12/01/2597091/afp-balgariya-parva-v-es-ekstradira-obvinen-za-podkup-v-kitay.html", "text": "България, първа в ЕС, екстрадира обвинен за подкуп в Китай, предава  AFP . \r\nБивш китайски служител, обвинен във вземане на подкупи, е екстрадиран от България в Китай като това е прецедент за  страна-членка на ЕС, съобщи Китайската национална надзорна комисия. \r\nЯо Джинчи, на 62 г., бе екстрадиран обратно в Китай, след като бе установено, че няма да бъде осъден на  смърт, според софийските власти. \r\n\"Правоприлагащите органи на Китай и България работиха в тясно сътрудничество и Яо Джинчи, заподозрян, който избяга в България, беше екстрадиран\", заяви Китайската национална надзорна комисия. \r\n\"За първи път ние успешно екстрадирахме бюрократ, заподозрян в престъпления, свързани с работата от държава-членка на ЕС\". \r\nРешението на Софийски градски съд, получено от AFP, потвърди, че по време на съдебно заседание в понеделник Яо, бивш служител в провинция Джъндзян в източната част на Китай, се е съгласил да бъде екстрадиран. \r\n\"Категорично е посочено, че за престъпленията, изброени в молбата за екстрадиция, смъртното наказание не е приложимо\", допълни той, в противоречие с българския адвокат Янко Алексиев, че клиентът му може да бъде осъден на смърт. \r\n\"В съответствие със законодателството в Китайската народна република за такова престъпление той може да бъде осъден на затвор за срок от три до десет години или да бъде глобен, или имуществото му да бъде конфискувано, докато смъртното наказание не е приложимо, \"постановява съдът.  Юлиян Марков", "date": "2018.12.01", "title": "AFP: България, първа в ЕС, екстрадира обвинен за подкуп в Китай"}
{"url": "http://www.focus-news.net/news/2018/12/01/2597090/ivo-tashev-psiholog-sotsialnite-mrezhi-ubivat-komunikatsiyata-mezhdu-horata.html", "text": "Социалните мрежи „убиват“ комуникацията между хората. Това каза за  Радио „Фокус“ – Пирин  Иво Ташев, психолог и психотерапевт. По думите му разширяването на социалните контакти е нещо много важно и ползотворно. „Хората, които са в депресия, освен да разширяват този тип контакти, е важно да увеличат срещите и общуването с вече изградените приятелства. Разширяването на кръга от хора е един доста наболял въпрос, който не спира да се коментира, имайки предвид, че ежедневието ни е забързано, а свободното ни време ограничено“, отбеляза психологът. Той посочи, че благодарение на социалните мрежи общуваме, но е трудно да се изградят умения за създаване на нови запознанства. „Има разлика в това да пишеш по интернет и да общуваш лице в лице. По време на реалното общуване виждаш човека, с който си говориш, докато социалните платформи скриват личността на хората“, коментира Иво Ташев. Той каза, че по време на срещи хората си взаимодействат вербално и невербално. „Интернет пространството би могло да се ползва като начин за увеличаване на познатите. Няма лошо виртуалното пространство да бъде една от формите за уговаряне на среща, но не и да се общува само чрез писане“, допълни психотерапевтът. Той уточни, че съществуват различни места за комуникация и разговорите лице в лице се случват там, където има възможност за изграждане на нови запознанства. Иво Ташев добави, че разширяването на кръга от хора е полезно за всеки един човек. \r\nДенис НИКИФОРОВ", "date": "2018.12.01", "title": "Иво Ташев, психолог: Социалните мрежи „убиват“ комуникацията между хората"}
{"url": "http://www.focus-news.net/news/2018/12/01/2597093/sport-fyuri-s-20-kg-po-tezhak-ot-uayldar-predi-macha-tazi-vecher.html", "text": "Бившият световен шампион Тайсън Фюри се оказа с цели 20 кг по-тежък от своя съперник Дионтей Уайлдър. По време на официалното премерване, което се състоя пред хиляди фенове на бокса в Лос Анджелис, британецът Тайсън Фюри закова кантара на 116,3 кг, а американецът показа 96,3 кг.  \r\nМачът е втори за Уайлдър през 2018 година, след като през март нокаутира Луис Ортис.  \r\nФюри два пъти излиза на ринга тази година. Първо победи Сефер Сефер, а после се справи и с бившия претендент за световната титла Франческо Пианета.", "date": "2018.12.01", "title": "Спорт: Фюри с 20 кг по-тежък от Уайлдър преди мача тази вечер"}
{"url": "http://www.focus-news.net/news/2018/12/01/2597089/ministar-nikolina-angelkova-ot-ponedelnik-grazhdanite-shte-mogat-da-se-vazpolzvat-elektronno-ot-vsichki-uslugi-po-zakona-za-turizma.html", "text": "От понеделник гражданите ще могат да се възползват електронно от всички услуги по Закона за туризма. Това каза министърът на туризма Николина Ангелкова по време на брифинг в Министерство на туризма за изцяло новия тип електронни административни услуги, които въвежда Министерството,  предаде репортер на  Агенция „Фокус“ . Министърът поясни, че системата ще е достъпна 24 часа в денонощието, седем дни в седмицата считано от понеделник. „Когато в събота и неделя е имало подадени заявления автоматично от понеделник колегите започват тяхното обработване. Няма нужда да се спазва работно време и от бизнеса, и от гражданите“, каза Ангелкова. Тя уточни, че гражданите ще могат да се възползват електронно от всички услуги по Закона за туризма, без изключение за нито един от 26-те режима по закона. „По всички услуги се ползват електронните услуги на Министерство на туризма, които разбира се, могат да бъдат квалифицирани както електронни, така и мобилни, защото ще бъдат достъпни както за смарт телефони, за таблети, айпади, компютри“, обясни още министърът.   \r\nМинистърът уточни, че цялата система струва  120 хил. лв. без ДДС, в което е включена изработката на софтуера, поддържането на всички услуги. Министър Ангелкова каза, че системата ще бъде поддържана една година безплатно,а след изтичането на този срок  услугата ще струва 2 лв. на месец. „Смятам, че наистина са изключително малко на фона на това, което се спестява и разходите, които се генерират, ако трябва човек от провинцията да посети Министерството дори да е в София за самото паркиране“, обясни Ангелкова и коментира, че услугата е изключително достъпна за всеки, който иска да я ползва.  \r\nНа въпрос колко човека биха се възползвали от услугите и към момента, колко го правят на хартия, Ангелкова отговори, че годишно получават около 1400-1500 заявления общо за всички услуги в Министерство на туризма.Тя добави, че след старта на системата ще се направи анализ и тогава ще може да се каже конкретна цифра за проявения интерес към новата услуга. „Ние сме първите, които въвеждаме тези услуги и се надяваме, че по-голяма група от заинтересовани ще се възползват от тях“, допълни още Ангелкова. „Знаете, че приоритетът на правителството са електронните услуги, както се обсъжда на ниво ЕС, ЕК и мобилните услуги. Ползването на смарт телефони и смарт устройства е неразделна част особено за хората, които са в трудоспособна възраст“, допълни министърът на туризма.  \r\nСлед България такава възможност за общуване с администрацията ще предоставя и Министерството на дигитализацията на Австрия, ЕК също планират подобни електронни услуги. \r\nПроф. д-р Георги Димитров от Evrotrust допълни, че след като се подават годишно 1500 заявления в Министерство на туризма, времето, което човек трябва да загуби, идвайки в министерството за подаване на регистрация, за един човек е средно три часа или над 3500 часа загубено време. „Това време умножено по минималната работна ставка на час, ще видите за какъв ефект говорим“, допълни проф. Димитров.  \r\n„До края на 2018 г. ще бъде покрит целия ЕС. От началото на годината, предполагаме до март, ще имаме възможност гражданите на всички държави в света да общуват с министерството“, обясни проф. Димитров.", "date": "2018.12.01", "title": "Министър Николина Ангелкова: От понеделник гражданите ще могат да се възползват електронно от всички услуги по Закона за туризма"}
{"url": "http://www.focus-news.net/news/2018/12/01/2597092/veliko-tarnovo-s-85-se-e-uvelichila-srednata-mesechna-zaplata-za-oblastta-v-sravnenie-s-minalata-godina.html", "text": "8.5% се е увеличила средната месечна заплата за областта в сравнение с миналата година. Това съобщиха за  Радио „Фокус“ – Велико Търново  от Териториално статистическо бюро – Север, Отдел „Статистически изследвания – Велико Търново“. Най-голямо e увеличението в икономическите дейности „Други дейности” – с 26.3% и „Строителство” – с 17.4%. Най-високо средно месечно трудово възнаграждение през третото тримесечие на 2018 г. са получили наетите лица по трудово и служебно правоотношение в икономическите дейности „Финансови и застрахователни дейности” – 1 269 лева и „Производство и разпределение на електрическа и топлинна енергия и на газообразни горива” – 1 242 лева. И през това тримесечие най-ниско платени са били наетите лица в икономическите дейности „Хотелиерство и ресторантьорство” – 543 лева и „Професионални дейности и научни изследвания ” – 621 лева. \r\nСпрямо същия период на предходната година средната месечна работна заплата през третото тримесечие на 2018 г. в обществения сектор нараства с 8.4%, а в частния сектор – с 8.3%. \r\nМария НЕДЕВА", "date": "2018.12.01", "title": "Велико Търново: С 8.5 % се е увеличила средната месечна заплата за областта в сравнение с миналата година"}
{"url": "http://www.focus-news.net/news/2018/12/01/2597094/ivo-tashev-psiholog-depresivnoto-sastoyanie-e-zashtiten-mehanizam-pri-preminavane-ot-edin-period-v-drug-vazhno-e-chovek-da-ne-zabravya-da-potarsi-pomosht.html", "text": "Депресивното състояние е защитен механизъм и не трябва да продължава дълго. Това каза за  Радио „Фокус“ – Пирин  Иво Ташев, психолог и психотерапевт. По думите му периодът на депресията е различен, защото се свързва с преумора на психиката, както и с биологични и психични предпоставки. „Депресивното състояние често се получава при смяна на сезоните и когато преминаваме от един период в друг. За една или максимум две седмици есенно-зимната депресия трябва да премине“, уточни психотерапевтът. Той допълни, че е необходимо да се взимат мерки за психиката и че всеки може да се настрои да бъде ведър, бодър и оптимистичен с или без помощта от специалист. „Споделянето също е от изключително значение, затова може да кажем на приятел или роднина проблемите, които имаме и ни безпокоят. Важно е човек да не забравя да потърси помощ, защото няма нищо страшно и срамно от това“, отбеляза Иво Ташев. Той каза още, че всеки един човек е отговорен както за физическото, така и за психичното си здраве и идеята е да се вземат мерки по-рано, за да не стане депресията хронична. \r\nДенис НИКИФОРОВ", "date": "2018.12.01", "title": "Иво Ташев, психолог: Депресивното състояние е защитен механизъм при преминаване от един период в друг, важно е човек да не забравя да потърси помощ"}
{"url": "http://www.focus-news.net/news/2018/12/01/2597083/tacc-poveche-ot-100-dushi-sa-zadarzhani-po-vreme-na-antipravitelstvenite-protesti-v-parizh.html", "text": "Повече от 100 души бяха задържани по време на антиправителствените протести в центъра на Париж, като общо 5,5 хиляди души взеха участие в демонстрации в столицата, предизвикани от покачващите се цени на автомобилното гориво и увеличените данъци. Това бе съобщено в събота от френския премиер Едуард Филип, който пристигна в координационния център на столичното полицейско управление, предава  TACC . \r\n\"Общо в Париж има от 5 хиляди до 5,5 хиляди протестиращи\" - каза Филип. Според него до сега са направени 107 ареста. \"Тази сериозна бройка ясно показва степента на насилие срещу силите за сигурност\", добави премиерът. Общо 36 000 души са участвали в протестни действия във Франция. \r\nФилип изрази съжаление, че много от протестиращите на площад \"Шарл де Гол\" в подножието на Триумфалната арка открито провокираха полицията и използваха насилие срещу тях. Той призова протестиращите да спазват закона. \r\n\"Бих искал също така да кажа колко съм шокиран, че символът на Франция е бил замесен в това\", каза премиерът, като посочи демонстрантите, които завладяха пространството около Вечния огън в подножието на Триумфалната арка. Нищо няма да бъде простено,когато целта е да се руши, когато се провокират силите на закона и реда, когато се правят изявления за революция и ако това не засяга въпросите, повдигнати от президента на Републиката. \"  Юлиян Марков", "date": "2018.12.01", "title": "TACC: Повече от 100 души са задържани по време на антиправителствените протести в Париж"}
{"url": "http://www.focus-news.net/news/2018/12/01/2597095/ivaylo-mirchev-bogoslov-knigata-zemya-blagoslovena-sabira-informatsiya-za-vsichki-tsarkvi-manastiri-paraklisi-i-voynishki-pametnitsi-na-teritoriyata-na-obshtina-asenovgrad.html", "text": "Нова книга събира цялата информация за християнското и военноисторическото наследство в Асеновград. Заглавието ѝ е „Земя благословена“, а неин автор е богословът Ивайло Мирчев. Пред  Радио „Фокус“ – Пловдив  той посочи, че книгата представлява пълно издание на всички църкви, манастири, параклиси, аязмени извори и войнишки паметници на територията на община Асеновград. „Това е едно цветно луксозно издание, в което на 176 страници е дадена информация за около 290 обекта. Всичко това е визуализирано с над 300 хубави цветни фотографии. В книгата се дава информация се дава не само за храмовете и параклисите в самия град, а и в цялата общинска селищна система. Това са всички населени места, всички села и квартали, в които има християнски храмове. Книгата е плод на 4-годишен труд. За мен бе важно да намерим правилния вариант като издание и книгата да придобие формат, който ще е полезен и за посетителите на общината, а да не е само четиво, което ще засегне хората, интересуващи се конкретно от църковна архитектура. Информацията е поднесена по такъв начин, че тя да бъде преплетена и с местни легенди, и с фактология, и с много информация от местни осведомители\", каза още авторът. По думите му целта е да бъде интересна на всеки човек, който посещава този район в България, неслучайно наречен от мен „Земя благословена“. Изборът на заглавие на книгата той мотивира не само с богатото и неповторимо в националната карта наследство и концентрация на християнски храмове, а и със симбиозата между красива природа и християнски православни храмове. „За мое щастие, митрополит Николай одобри издаването на тази книга и нейното разпространение в храмовете, което е огромно признание, тъй като все пак църковната власт е нещо, което е нужно, за да може такава книга да достигне до своите читатели. Всичко трябва да се прави в хармония между административна и духовна власт когато се касае за такъв тип литература, пък била тя не чисто богословска, а по-скоро опознавателна“, коментира авторът. \r\n„Започнах да обикалям всяко едно населено място на община Асеновград, събирайки истории и легенди, локализирайки всеки един параклис или поне мястото, където навремето е имало. Изминал съм над 1000 км в планините в търсене на всеки един параклис. Има параклиси, които са в много отдалечени и пресечени местности. Дори съм плащал на местни хора да ми бъдат планински водачи, за да ме закарат до места, където навремето е имало параклиси или са останали само зидове“, каза Мирчев. Той добави, че идеите му занапред включват издаването на подобен указател, но доста по-голям – за всички манастири и параклиси в цялата Асеновградска духовна околия. „Асеновградска духовна околия стъпва на цели 7 общини. Аз вече имам готов материал, като в началото на следващата година ще започна да търся финансиране, за да може тази книга да бъде реализирана. Основната ми идея е да направя една енциклопедия на всички църкви, манастири, параклиси, аязмени изори, оброци и войнишки паметници на територията на цялата Пловдивска епархия. Това е един наистина много сериозен труд, който може би ще отнеме десетилетия“, коментира още авторът Ивайло Мирчев. \r\nКнигата „Земя благословена“ бе представена в Градската библиотека „Паисий Хилендарски“ в Асеновград на 28 ноември.  \r\nТони МИХАЙЛОВ", "date": "2018.12.01", "title": "Ивайло Мирчев, богослов: Книгата „Земя благословена“ събира информация за всички църкви, манастири, параклиси и войнишки паметници на територията на община Асеновград"}
{"url": "http://www.focus-news.net/news/2018/12/01/2597097/pazardzhik-teatralnata-komediya-kogato-kotkata-ya-nyama-shte-bade-predstavena-v-dramatichno-kuklen-teatar-konstantin-velichkov.html", "text": "Театралната комедия „Когато котката я няма“ ще бъде представена в Драматично-куклен театър „Константин Величков“. Това съобщиха за  Радио „Фокус“ – Пазарджик  от театъра. Началото на постановката е в 19.00 часа в голямата зала на театъра в Пазарджик. Пиесата е по текст на Джони Мортимър и Брайън Кук, режисьор е Асен Блатечки, сценографията и костюмите са дело на Антония Попова, а музиката – на Христо Намлиев.  \r\nДействието в „Когато котката я няма“ се развива в най-цветните и луди години на миналия век. Историята надниква в спалните на две семейства. Оказва се, че в едното има изобилие от секс, а в другото той сериозно липсва. В едното семейство ролите на мъжа и жената са разменени, а в другото – преувеличени. Това, което ги свързва, е, че всеки крие истинските мотиви на поведението си. Неочаквано се появяват две млади дами, които преобръщат живота на всички. В спектакълът участват актьорите Асен Блатечки, Калин Врачански, Елена Петрова, Силвия Лулчева, Мира Бояджиева и Ирена Тодорова. \r\nРадослава МУРДЖЕВА", "date": "2018.12.01", "title": "Пазарджик: Театралната комедия „Когато котката я няма“ ще бъде представена в Драматично-куклен театър „Константин Величков“"}
{"url": "http://www.focus-news.net/news/2018/12/01/2597098/emsc-registrirano-e-zemetresenie-s-magnitud-65-v-rayona-na-iztochen-timor.html", "text": "Регистрирано е земетресение с магнитуд 6.5  в района на Източен Тимор, показва справка на официалната страница на  Европейския средиземноморски сеизмологичен център  .  \r\nЗеметресението е станало в 23:27 местно време (15:27 българско време) на 367 километра  източно от столицата на Източен Тимор Дили на дълбочина 135 километра под земната повърхност. \r\nЗеметресението е усетено на слабонаселени малки островни групи, принадлежащи на Индонезия. Засега няма информация за  пострадали хора и нанесени материални щети. Не е обявена опасност от възникване на цунами. AFP  съобщи, че няма пострадали хора и нанесени материални щети. Земетресението е предизвикало паника сред жителите на Източен Тимор, като те масово са напуснали домовете си в късния час и са останали на открито.  Юлиян Марков", "date": "2018.12.01", "title": "ЕМSC: Регистрирано е земетресение с магнитуд 6.5  в района на Източен Тимор"}
{"url": "http://www.focus-news.net/news/2018/12/01/2597101/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Повишена е опасността от падащи камъни във високопланинските райони на областта. Това съобщи за  Радио „Фокус” – Кюстендил  дежурният в Областно пътно управление. Водачите трябва да шофират с повишено внимание по пътя Кюстендил – София през Конявската планина и в участъците Бобошево – Четирци и Ваксево – Друмухар. В участъци от пътя Смоличано – Пелатиково е ограничено движението на моторни превозни средства поради пропадане на пътното платно. Срокът за възстановяване на участъка е 3 януари 2019 година. Към този час трафикът по автомагистрала „Струма”, главен път Е-79 и по направлението София – Кюстендил е спокоен. Слаб трафик има в посока от и за ГКПП „Гюешево”. \r\nЛивия НИНОВА", "date": "2018.12.01", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/12/01/2597099/blagoevgrad-175-litsa-ot-oblastta-sa-bili-naznacheni-po-programata-asistent-na-hora-s-uvrezhdaniya-do-nachaloto-na-mesets-noemvri.html", "text": "175 лица от областта са били назначени по програмата „Асистент на хора с увреждания“ до началото на месец ноември. Това съобщи за  Радио „Фокус“ – Пирин  Станка Михова, експерт в Дирекция „Социално подпомагане“. По думите ѝ за периода са били подадени общо 211 заявления – декларации за назначаване на лица по програмата. „От тях 36 са отказани, а 175 са одобрените. Включени са 149 лица, от тях лични асистенти на лица – 137, на деца – 3, 1 е на дете по изключение и 8 като помощник-възпитател“, каза Михова. Тя коментира още, че чрез Дирекция „Социално подпомагане“ за месец октомври здравно осигурени са 5 000 лица, от тях социално слаби с право на подпомагане – 2 314, получили целева помощ за отопление 2 631  и 55 лица, полагащи грижа за член на семейството със загубена работоспособност над 90 % с чужда помощ. „Размерът на осигуровката е 26.52 лв.“, допълни Михова. Тя уточни, че за месец ноември са били подадени и 48  заявления за получаването на безплатна едногодишна винетка. „Отпуснати са 42 винетни стикера, а 6 са били отказани“, заяви Михова. \r\nЛивия НИНОВА", "date": "2018.12.01", "title": "Благоевград: 175 лица от областта са били назначени по програмата „Асистент на хора с увреждания“ до началото на месец ноември"}
{"url": "http://www.focus-news.net/news/2018/12/01/2597100/afp-mihail-gorbachov-otseni-visoko-rolyata-na-dzhordzh-bush-starshi-za-slagane-kray-na-studenata-voyna.html", "text": "Последният съветски лидер Михаил Горбачов отдаде почит на бившия американски президент Джордж Хърбърт Уокър Буш, който почина в петък на 94-годишна възраст, за ролята му за края на Студената война и го нарече \"истински партньор\", предава  AFP . \r\nГорбачов, който е на  87 години, изрази \"дълбоки съболезнования\" на семейството на 41-ия президент на САЩ и на целия американски народ. \r\nДвамата мъже са белязали края на Студената война на срещата на върха в Малта през декември 1989 г., няколко седмици след падането на Берлинската стена, с подкрепата на американския президент за политиката за отваряне в Съветския съюз и перестройката, инициирана от Горбачов. \r\n\"Много от моите спомени са свързани с този човек, имахме шанса да работим заедно във време на огромна промяна\", в която \"всички бяха призовани да поемат тежки отговорности\", каза Горбачов в цитираните коментари. от агенцията Интерфакс. \"Това доведе до края на Студената война и надпреварата във въоръжаването\". \r\n\"Той беше истински партньор\", каза Горбачов, като отдаде почит на приноса на Джордж Буш-старши за \"това историческо постижение\".  Юлиян Марков", "date": "2018.12.01", "title": "AFP: Михаил Горбачов оцени високо ролята на Джордж Буш-старши за слагане край на Студената война"}
{"url": "http://www.focus-news.net/news/2018/12/01/2597102/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образуването на задръствания или колони от автомобили. На граничен пункт „Златарево“ обстановката също е нормална. \r\nЛивия НИНОВА", "date": "2018.12.01", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/12/01/2597105/plovdiv-intenziven-e-trafikat-po-avtomagistrala-trakiya-patishtata-sa-prohodimi.html", "text": "Натоварено е движението по основните направления в областта. Това съобщиха за  Радио „Фокус“ – Пловдив  от Областното пътно управление. Интензивен е трафикът по автомагистрала „Тракия“, път Пловдив - Карлово и път Пловдив - Асеновград. Настилките на територията на областта са предимно сухи и проходими, в планинските райони – проходими при зимни условия. Въведено е ограничение за движение на камиони над 12 тона през прохода Троян - Кърнаре. Опасност от падащи камъни има по пътищата Кричим - Стамболийски, Юговско ханче - Югово - Лъки - Здравец и Асеновград - Смолян, предупреждават от Областното пътно управление. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е и движението на МПС с обща маса над 12 тона по пътя Поповица - Болярци. До 3 декември движението по пътя Югово - Лъки ще се осъществява в една лента поради пропадане на част от пътното платно. Преминаването се регулира с пътни знаци. До 31 декември движението по пътя Пловдив - Асеновград ще се извършва двупосочно в едното платно поради ремонтни дейности. \r\nНа територията на град Пловдив трафикът се извършва нормално. Засилено автомобилно движение се отчита по булевардите „Найчо Цанов“, „Христо Ботев“, „Цар Борис III Обединител“, „Руски“ и „Шести септември“, както и по входно-изходните артерии. Пътните настилки в града са предимно сухи и нормално проходими. \r\nТони МИХАЙЛОВ", "date": "2018.12.01", "title": "Пловдив: Интензивен е трафикът по автомагистрала „Тракия“, пътищата са проходими"}
{"url": "http://www.focus-news.net/news/2018/12/01/2597106/blagoevgrad-natovaren-e-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Натоварен е трафикът по автомагистрала „Струма“, главен път Е-79 и второкласен път-19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Към този час няма образували се задръствания или колони от автомобили. През деня няма регистрирани тежки пътни инциденти, заради които да е било ограничено движението по пътищата. Няма ремонтни дейности по републиканската пътна мрежа в областта. Повишена опасност от падащи камъни има в Кресненското дефиле и по второкласен път-19 Симитли – Гоце Делчев. \r\nЛивия НИНОВА", "date": "2018.12.01", "title": "Благоевград: Натоварен е трафикът по автомагистрала „Струма“, главен път Е-79 и второкласен път-19 Симитли – Гоце Делчев"}
{"url": "http://www.focus-news.net/news/2018/12/01/2597109/anna-konukova-direktsiya-sotsialno-podpomagane-varna-148-signala-za-detsa-v-risk-ot-izostavyane-sa-postapili-ot-nachaloto-na-godinata-v-otdela-za-zakrila-na-deteto.html", "text": "148 сигнала за деца в риск от изоставяне са постъпили в отдела за закрила на детето във Варна от родилните отделения за периода от 1 януари до 30 септември. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя допълни, че в 86 от случаите става въпрос за родили непълнолетни майки. Според местоживеенето 47 от майките са от други населени места и сигналите са препратени до съответните социални дирекции за оценка, а 39 от майките живеят на територията на община Варна. От тези 39 сигнала, 29 са сигнали за момичета на възраст 16 - 18 години, а 10 – за момичета на възраст от 14 до 16 години. След направената оценка на риска за непълнолетната родилка и новородените бебета са предприети само спрямо 9 деца мерки за закрила „Подкрепа в семейна среда“. Сигналите, касаещи пълнолетни майки, са 72, като от тях 7 са препратени по местоживеене в други населени места, а за останалите 65 са изготвени социални доклади и според наличието на риск за новородените деца са предприети мерки за закрила – подкрепа в семейна среда, настаняване с специализирана институция, настаняване в приемно семейство и настаняване в звено „Майка и бебе“. При 18 от подадените сигнали не е констатиран риск, налагащ предприемането на мерки за закрила. Това са предимно сигнали за деца с леки увреждания, които родителите приемат и предприемат мерки за лечение, няколко случая касаят наркозависими или майки с психични заболявания. \r\nМарияна ВАЛЕНТИНОВА", "date": "2018.12.01", "title": "Анна Конукова, Дирекция „Социално подпомагане“ – Варна: 148 сигнала за деца в риск от изоставяне са постъпили от началото на годината в отдела за закрила на детето"}
{"url": "http://www.focus-news.net/news/2018/12/01/2597107/veliko-tarnovo-s-05-po-malko-sa-naetite-na-rabota-litsa-prez-septemvri-v-oblastta-v-sravnenie-sas-sashtiya-period-na-minalata-godina.html", "text": "С 0.5% по-малко са наетите на работа лица за септември в областта в сравнение с миналата година. Това съобщиха за  Радио „Фокус“ – Велико Търново  от Териториално статистическо бюро – Север, Отдел „Статистически изследвания – Велико Търново“. Най-голямо намаление на наетите се наблюдава в икономическите дейности „Строителство” – с 0.4 хиляди и „Преработваща промишленост” - с 0.2 хиляди. В процентно изражение най-значително намаление е регистрирано в „Създаване и разпространение на информация и творчески продукти; далекосъобщения” – с  17.7%. \r\nНаетите лица по трудово и служебно правоотношение към края на септември 2018 г. намаляват с 0.6% спрямо края на юни 2018 г., и са 68.6 хиляди. Спрямо края на предходното тримесечие най-голямо намаление на наетите се наблюдава в икономическите дейности „Професионални дейности и научни изследвания” – с 11.1% и „Административни и спомагателни дейности” – с  4.9%. Най-голямо увеличение на наетите лица по трудово и служебно правоотношение е регистрирано в дейност „Операции с недвижими имоти” – с 15.8%. В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост” и „Търговия, ремонт на автомобили и мотоциклети” – съответно 27.5 и 15.1%. \r\nВ края на третото тримесечие на 2018 г. в частния сектор са работили 68.3% от всички наети в област Велико Търново. \r\nМария НЕДЕВА", "date": "2018.12.01", "title": "Велико Търново: С 0.5% по-малко са наетите на работа лица през септември в областта в сравнение със същия период на миналата година"}
{"url": "http://www.focus-news.net/news/2018/12/01/2597104/veliko-tarnovo-v-ou-sv-patriarh-evtimiy-se-razrabotva-ideya-za-vavezhdane-na-sistema-za-elektronno-zaveryavane-na-kuponi-za-hrana.html", "text": "В ОУ „Св. Патриарх Евтимий“ се разработва идея за въвеждане на система за електронно заверяване на купони за храна. По този начин родителите биха могли да заверяват купони по електронен път, които ще заменят хартиените. Директорът на училището Иваничка Петкова уточни за  Радио „Фокус“ – Велико Търново , че при преминаване към подобна платформа родителите и учениците ще бъдат значително улеснени. „Фирма, която се занимава в сферата, ни предложи, а идеята ни допадна. Раздадохме листовки с указания в училищата, до които доставяме храна. В началото ще се прилагат и двата варианта – електронен и хартиен, като идеята ни е впоследствие да преминем изцяло към електронна заверка. Децата ще боравят с карта с чип, така че когато преминава през гишето за храна, то ще чекира картата на устройството и при светване на зелена светлина ще означава, че купонът е заверен“, обясни директорът. \r\nТя допълни, че в момента нещата са в процес на проучване, докато не се вземе мнението на родителите в различните училища. \r\nМария НЕДЕВА", "date": "2018.12.01", "title": "Велико Търново: В ОУ „Св. Патриарх Евтимий“ се разработва идея за въвеждане на система за електронно заверяване на купони за храна"}
{"url": "http://www.focus-news.net/news/2018/12/01/2597096/tass-vladimir-putin-provede-rabotna-zakuska-s-angela-merkel.html", "text": "Руският президент Владимир Путин започна втория си ден на срещата на Г-20 с работна закуска с германския канцлер Ангела Меркел, предава  TACC . \r\nМеркел пристигна на работна закуска с руския президент в хотела, където той е отседнал,. Ръководителят на руската държава посрещна топло германския канцлер, покани я на масата и я попита за плановете ѝ в рамките на Г-20, съобщава агенцията. Работната закуска се проведе без присъствието на журналисти. \r\nОт руската страна присъства президентският съветник Юрий Ушаков, говорителят на Путин Дмитрий Песков и представителя на Русия в Г-20 Светлана Лукаш. \r\nГерманската страна беше представена от прессекретаря на  Меркел Щефан Зайберт, нейния съветник по въпросите на външната политика Ян Хекер и немския представител в Г20 Ларс-Хендрик Рьолер.  Юлиян Марков", "date": "2018.12.01", "title": "ТАСС: Владимир Путин проведе работна закуска с Ангела Меркел"}
{"url": "http://www.focus-news.net/news/2018/12/01/2597108/the-washington-examiner-bivshiyat-amerikanski-prezident-dzhordzh-bush-starshi-pochina-v-doma-si.html", "text": "Джордж Хърбърт Уокър Буш, президент на САЩ от 1989 до 1993 г., баща на президента Джордж У. Буш, ветеран от Втората световна война и бивш директор на ЦРУ, почина в петък, съобщи семейството му, пише американското издание  The Washington Examiner . \r\nТой почина в Хюстън, Тексас, в 22:10 часа местно време, според неговия говорител Джим Макграт, който каза, че погребението ще бъде \"обявено възможно най-скоро\". През последните години Буш не беше добре със здравето, но успя да скочи с парашут на 90-ия си рожден ден. През последната седмица от живота му той беше посетен от бившия президент Барак Обама, с когото той бе развил топли отношения. \r\nИзявление, изнесено от кабинета му, гласи: \"Джордж Хърбърт Уокър Буш, военноморски летец от Втората световна война, пионер на тексаския петрол и 41-ви президент на Съединените американски щати, почина на 30 ноември 2018 г. Той е на 94 години и оставя след себе си петте си деца и техните съпрузи, 17 внуци, осем пра-внуци и двама братя . Съпругата му Барбара Буш почина през април на 92-годишна възраст. \r\nБившият президент Джордж У. Буш заяви в изявление: \"Джеб, Нийл, Марвин, Доро и аз с тъга съобщаваме, че след 94 забележителни години нашият скъп баща умря. Джордж Х. Буш беше човек с най-високи морални добродетели и най-добрият баща, който може да поиска син или дъщеря. Цялото семейство Буш е дълбоко благодарно за живота и любовта на 41-я президент на САЩ, за състраданието на онези, които са се грижили и молели за татко, и за съболезнованията на нашите приятели и съграждани. \r\nДжордж Х. У. Буш е роден през 1924 г. и е бил 41-вия президент на Съединените щати за един мандат - загубил изборите от Бил Клинтън през 1992 г. - и два мандата, като 43-и вицепрезидент на президента Роналд Рейгън. Той беше син на сенатор Прескот Буш от Кънектикът и стана патриарх на забележително семейство от републикански полтици като баща на бившия президент Джордж У. Буш и бившия губернатор на Флорида Джеб Буш. \r\nПо време на забележително разнообразната си политическа кариера той е бил конгресмен в Тексас, посланик в ООН, посланик в Китай, и председател на Републиканския национален комитет. Като президент, той командваше американските войски в успешната война в Персийския залив, направил редица политически стъпки като подписването на Закона за американците с увреждания от 1990 г. и Закона за имиграцията от 1990 г. Той назначи двама съдии от Върховния съд и изигра важна роля в създаването на Северноамериканското споразумение за свободна търговия (НАФТА)  , Той управлява по време на края на Студената война, разпадането на Съветския съюз и края на апартейда в Южна Африка. \r\nПреди да влезе в политиката, той служи в американската флота скоро след като завършва Академията Филипс, като се бие във Втората световна война. Три дни преди 19-ия си рожден ден, той беше най-младият авиатор на САЩ във Военноморските сили на САЩ. \r\nНа 20-годишна възраст през септември 1944 г. неговият самолет е свален в Тихия океан. Той участва в бомбени нападения над Чичи Джима, малък остров, на 700 мили южно от Токио и е единственият пилот, който е успял да избегне японски плен. След войната той се жени за Барбара Пиърс, която ще стане популярна първа дама и завършва университета в Йейл. Дългият му брак е един от най-забележителните в съвременната политика.   Юлиян Марков", "date": "2018.12.01", "title": "The Washington Examiner: Бившият американски президент Джордж Буш-старши почина в дома си"}
{"url": "http://www.focus-news.net/news/2018/12/01/2597110/veliko-tarnovo-ogranicheno-e-dvizhenieto-na-prevozni-sredstva-nad-12-tona-po-patya-lozen-polski-trambesh.html", "text": "Ограничено е движението на превозни средства над 12 тона по пътя Лозен – Полски Тръмбеш заради намален габарит на пътното платно. От Областно управление уточниха за  Радио „Фокус“ – Велико Търново , че обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. Пътните настилки на територията на областта са предимно мокри, на места хлъзгави, но обработени и опесъчени. Интензивен е трафикът по главните и второстепенни пътища в региона. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. \r\nМария НЕДЕВА", "date": "2018.12.01", "title": "Велико Търново: Ограничено е движението на превозни средства над 12 тона по пътя Лозен – Полски Тръмбеш"}
{"url": "http://www.focus-news.net/news/2018/12/01/2597112/plovdiv-zapochva-rekonstruktsiya-na-patya-karlovo-dabene-voynyagovo.html", "text": "Започва реконструкция на пътя Карлово - Дъбене - Войнягово. Това съобщиха за  Радио „Фокус“ - Пловдив  от Община Карлово. Кметът на Общината д-р Емил Кабаиванов подписа договор с управителя на консорциум „Пътища Карлово 2018“ инж. Недялко Бекиров, който ще реконструира пътя. Според кмета това е много важна стъпка за всички жители на общината, защото пътят е много натоварен и от години се нуждае от този цялостен ремонт. Проектът, който Община Карлово изготви и спечели, както и изборът на фирма-изпълнител вече са факт. \r\nПроектът е финансиран от Държавен фонд „Земеделие“, а крайният срок за изпълнение на строително-монтажните работи е 31 август 2019 година. \r\nПредвидено е разширяване на пътя с два слоя асфалт – базов и износващ, изграждане на прилежащи съоръжения – канавки, мантинели и др.", "date": "2018.12.01", "title": "Пловдив: Започва реконструкция на пътя Карлово - Дъбене - Войнягово"}
{"url": "http://www.focus-news.net/news/2018/12/01/2597103/afp-donald-tramp-shte-prisastva-na-pogrebenieto-na-dzhordzh-bush-starshi.html", "text": "Президентът Доналд Тръмп ще присъства на държавното погребение на бившия президент Джордж Хърбърт Уокър Буш, починал на 94 г., съобщи Белият дом в събота, цитиран от  AFP . \r\nГоворителят на Тръмп  каза: \"Държавно погребение се организира с цялата съпътстваща подкрепа и почести, а президентът ще определи сряда, 5 декември за национален ден на траур. Той и Първата дама ще присъстват на погребението в Националната катедрала във Вашингтон \". \r\nБуш, 41-ият президент, умря у дома в Хюстън в петък. \r\nТръмп не присъства на погребението на съпругата на Буш Барбара, която почина през април.  Юлиян Марков", "date": "2018.12.01", "title": "AFP: Доналд Тръмп ще присъства на погребението на Джордж Буш-старши"}
{"url": "http://www.focus-news.net/news/2018/12/01/2597111/dha-parvi-izyavleniya-na-erdogan-sled-sreshtata-mu-s-putin-aktsentite-sa-siriya-i-turski-potok.html", "text": "В рамките на форума на Г-20 в Аржентина турският президент Реджеп Тайип Ердоган се срещна с президента на Русия Владимир Путин, предаде  информационната агенция ДХА . Ердоган е започнал изявленията си с благодарности за възможността да разговаря с Путин. По повод проведения конкретен разговор турският президент заяви буквално следното: „Имахме възможност да обменим мнения по жизнено важни въпроси. По отношение на ситуацията в сирийския град Идлиб има различни стъпки, които трябва задължително да предприемем. Преговорите по „Турски поток” също са много важни”. В рамките на деня Ердоган вече се срещна с премиера на Япония Шиндзо Абе; предстои подобна среща и с министър-председателя на Великобритания Тереза Мей. Вчера турският президент разговаря „на крак” с президента на САЩ Доналд Тръмп, посочва още ДХА.  Георги Димов", "date": "2018.12.01", "title": "ДХА: Първи изявления на Ердоган след срещата му с Путин: Акцентите са Сирия и „Турски поток”"}
{"url": "http://www.focus-news.net/news/2018/12/01/2597114/veliko-tarnovo-blagotvoritelen-koleden-bazar-shte-se-provede-v-zlataritsa-ot-14-do-16-dekemvri.html", "text": "Благотворителен коледен базар ще се проведе в Златарица. В него могат да участват всички, които желаят да се изявят с ръчно изработени плетива, сувенири, картички и лакомства. Това съобщиха за  Радио „Фокус“ – Велико Търново  от Общината. В инициативата могат да се включат и тези, които желаят да продадат ненужни, но запазени и с много добро качество дрехи обувки играчки и пр. Всеки посетител на базара ще има възможност да купи от изложените изделия, а при желание може да дари средства в благотворителната коледна кутия. Целта на празничната инициатива е събраните средства да бъдат закупени лакомства за децата от Центъра за настаняване от семеен тип и за домуващите от Дом за стари хора в града. Коледният базар ще се проведе в дните от 14 до 16 декември в залата на Общината от 09.00 до 13.00 часа за всеки от трите дни. \r\nМария НЕДЕВА", "date": "2018.12.01", "title": "Велико Търново: Благотворителен коледен базар ще се проведе в Златарица от 14 до 16 декември"}
{"url": "http://www.focus-news.net/news/2018/12/01/2597115/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от -5° до 10°. Времето над страната е предимно ясно. Умерен вятър духа в областите Добрич и Хасково. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 01.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“- отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nРусе – Разград при км 7+845 е въведена временна организация и безопасност на движение за изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Движението на МПС в посока Дунав мост – Русе и обратно в участъка на ремонта се осъществява в две ленти във всяко платно за горепосочените посоки. Участъка е сигнализиран с пътни знаци съгласно одобрения проект за ВОБД.  Ограничение на скоростта 20 км/ч. Срок до 21.06.2019 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nВременно движението по път I-6 Карнобат – Венец при км 442+500 е ограничено за движение поради ремонтни дейности на ЕВН (опъване на електропровод над пътното платно). Ограничението важи в часовия интервал от 10:00 до 13:00, като движението ще бъде преустановяване за интервали от около 10 минути.  \r\nАлтернативен маршрут: пътен възел „Петолъчката“ – АМ \"Тракия\" – Карнобат и обратно. Срок до 02.12.2018 г.; \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 01.12.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-19: Движението по път II-19 Симитли – Предел в участъка от гр.Симитли до Предел от км 0+000 до 20+000 се осъществява в едната лента поради полагане на хоризонтална маркировка в часовете от 10:00 до 16:00. Водачите да се движат с повишено внимание и съобразена скорост в свободната лента съобразно създадената организация на движение. Срок до 05.12.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 03.12.2018 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 31.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности . \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 03.12.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 03.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 31.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 03.12.2018 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.03.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частичен ремонт на асфалтовата настилка. Срок до 07.12.2018 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.01", "title": "Актуална пътна обстановка"}
{"url": "http://www.focus-news.net/news/2018/12/01/2597117/api-vazstanoveno-e-dvizhenieto-pri-km-70-na-am-struma-v-posoka-sofiya.html", "text": "Възстановено е движението при км 70 на АМ \"Струма\", в посока София. Това съобщиха от пресцентъра на  Агенция \"Пътна инфраструктура\"  (АПИ). Трафикът временно се осъществяваше в една лента поради ПТП.", "date": "2018.12.01", "title": "АПИ: Възстановено е движението при км 70 на АМ \"Струма\", в посока София"}
{"url": "http://www.focus-news.net/news/2018/12/01/2597113/tass-pri-sblasatsite-v-parizh-sa-postradali-65-dushi-140-sa-zadarzhani.html", "text": "Броят на пострадалите по време на сблъсъците на демонстранти с полицията в Париж нарасна до 65 души, сред които 11 - полицейски служители. Това съобщи в събота по телевизионния канал BFMTV официалният говорител на полицията на Париж Жоан Примвер, цитиран от  TACC . \r\n\"Последните данни показват, че 65 души са ранени, от които 11 са полицейски служители, а протестиращите използват сериозно насилие\", каза тя. \"Броят на задържаните нараства бързо, аз говорих за 130, а сега ми докладват , че вече има 140 задържани\", добави тя. \r\nСпоред полицията тези цифри далеч не са окончателни, тъй като сблъсъците продължават, а протестиращите, които бяха отстранени от площада в близост до Триумфалната арка, се разпръснаха по няколко улици, където продължиха вълненията. Това, каза тя, усложнява работата на полицейските служители, които също трябва да разделят усилията си. \r\nСпоред предаването на живо по френския телевизионен канал полицията постепенно избутва протестиращите от Шанз-Елизе, но отстъпващите \"жълти жилетки\" чупят  прозорци и оформят барикади, за да забавят движението на полицейските служители. Освен това, на Авеню Фош и околните улици, радикалите преобръщат и подпалват коли. Точният брой засегнати превозни средства не е известен.  Юлиян Марков", "date": "2018.12.01", "title": "ТАСС: При сблъсъците в Париж са пострадали 65 души, 140 са задържани"}
{"url": "http://www.focus-news.net/news/2018/12/01/2597116/pregled-na-mezhdunarodnite-novini-do-18-chasa-agentsiya-fokus.html", "text": "Броят на пострадалите по време на сблъсъците на демонстранти с полицията в Париж нарасна до 65 души, сред които 11 - полицейски служители. Това съобщи в събота по телевизионния канал BFMTV официалният говорител на полицията на Париж Жоан Примвер. \r\n\"Последните данни показват, че 65 души са ранени, от които 11 са полицейски служители, а протестиращите използват сериозно насилие\", каза тя. \"Броят на задържаните нараства бързо, аз говорих за 130, а сега ми докладват , че вече има 140 задържани\", добави тя. \r\nСпоред полицията тези цифри далеч не са окончателни, тъй като сблъсъците с полицията продължават, а протестиращите, които бяха отстранени от площада в близост до Триумфалната арка, се разпръснаха по няколко улици, където продължаваха вълненията. Това, каза тя, усложнява работата на полицейски служители, които също трябва да разделят усилията си. \r\nСпоред предаването на живо по френския телевизионен канал полицията постепенно избутва протестиращите от Шанз-Елизе, но отстъпващите \"жълти жилетки\" чупят  прозорци и оформят барикади, за да забавят движението на полицейските служители. Освен това, на Авеню Фош и околните улици, радикалите преобръщат и подпалват коли. Точният брой засегнати превозни средства не е известен. \r\n*** В рамките на форума на Г-20 в Аржентина турският президент Реджеп Тайип Ердоган се срещна с президента на Русия Владимир Путин, предаде  информационната агенция ДХА . Ердоган е започнал изявленията си с благодарности за възможността да разговаря с Путин. По повод проведения конкретен разговор турският президент заяви буквално следното: „Имахме възможност да обменим мнения по жизнено важни въпроси. По отношение на ситуацията в сирийския град Идлиб има различни стъпки, които трябва задължително да предприемем. Преговорите по „Турски поток” също са много важни”. В рамките на деня Ердоган вече се срещна с премиера на Япония Шиндзо Абе; предстои подобна среща и с министър-председателя на Великобритания Тереза Мей. Вчера турският президент разговаря „на крак” с президента на САЩ Доналд Тръмп, посочва още ДХА. \r\n*** Последният съветски лидер Михаил Горбачов отдаде почит на бившия американски президент Джордж Хърбърт Уокър Буш, който почина в петък на 94-годишна възраст, за ролята му за края на Студената война и го нарече \"истински партньор\", предава  AFP . \r\nГорбачов, който е на  87 години, изрази \"дълбоки съболезнования\" на семейството на 41-ия президент на САЩ и на целия американски народ. \r\nДвамата мъже са белязали края на Студената война на срещата на върха в Малта през декември 1989 г., няколко седмици след падането на Берлинската стена, с подкрепата на американския президент за политиката за отваряне в Съветския съюз и перестройката, инициирана от Горбачов. \r\n\"Много от моите спомени са свързани с този човек, имахме шанса да работим заедно във време на огромна промяна\", в която \"всички бяха призовани да поемат тежки отговорности\", каза Горбачов в цитираните коментари. от агенцията Интерфакс. \"Това доведе до края на Студената война и надпреварата във въоръжаването\". \r\n\"Той беше истински партньор\", каза Горбачов, като отдаде почит на приноса на Джордж Буш-старши за \"това историческо постижение\". \r\n*** Митничари на ГКПП Хамзабейли-Лесово в провинция Одрин заловиха 44.468 килограма хероин в автомобил, влязъл от България в Турция, предаде  информационната агенция ДХА . \r\nПазарната стойност на задържания наркотик е 13 милиона и 350 хиляди турски лири (около 4.5 млн. лв.). Акцията е проведена след получен сигнал в Министерството на търговията, че в страната ще бъдат вкарани голямо количество наркотици. След установяване на регистрационния номер на автомобила с наркотици, той е прекаран през рентгенов контрол и основно претърсен. В специални тайници са намерени въпросните 44.468 килограма кокаин. Водачът на автомобила е украински гражданин, в него са пътували и други две лица. Не се уточнява тяхната националност и имена. Задържаните три лица са изправени пред съда; водачът на автомобила е задържан, останалите две лица са пуснати на свобода с мярка за неотклонение – подписка.  \r\nВ съобщение на Министерството на търговията се посочва, че заловените 44.468 килограма кокаин са най-голямото количество наркотици, задържани наведнъж досега на ГКПП в района на Източна Тракия. Визират се трите ГККП на българско-турската граница (Капъ Куле – Капитан Андреево, Хамзабейли – Лесово и Дерекьой- Малко Търново), както и двете ГКПП на  гръцко-турската граница \r\n*** Двама от арестуваните каталунски лидери започват гладна стачка, предава  AFP . \r\nДвама лишени от свобода каталунски сепаратистки лидери, чакащи съдебен процес в испански затвор заради ролята им в неуспешния опит за обявяване на независимост от миналата година, започнаха гладна стачка в събота, каза техен адвокат. \r\nЖорди Санчес, бившият ръководител на влиятелното национално движение за независимост АНК и Жорди Турул, бивш министър в регионалното правителство на Каталуния, предприемат тази стъпка, за да \"повишат осведомеността\" за несправедливото отношение на испанската съдебна система, съобщи адвокат Жорди Пиня на пресконференция в Барселона. \r\n\"Аз не препоръчам това действие, това е решение на моите клиенти и те имат пълната ми подкрепа\", добави той. \r\nВ изявление, прочетено от Пиня, двамата мъже обвиниха Конституционния съд на Испания, че е блокирал техните жалби срещу задържането им пред Европейския съд по правата на човека. \r\nПиня заяви, че не знае дали петте други каталунски сепаратисти, задържани в затвора в Йедонерс, който се намира на около 70 километра северно от Барселона, по-късно ще се присъединят към гладната стачка. \r\nПрез октомври върховният съд на Испания нареди ареста на общо 18 бивши каталунски сепаратистки лидери, които  да бъдат съдени за миналогодишното обявяване на независимост. \r\n*** България, първа в ЕС, екстрадира обвинен за подкуп в Китай, предава  AFP . \r\nБивш китайски служител, обвинен във вземане на подкупи, е екстрадиран от България в Китай като това е прецедент за  страна-членка на ЕС, съобщи Китайската национална надзорна комисия. \r\nЯо Джинчи, на 62 г., бе екстрадиран обратно в Китай, след като бе установено, че няма да бъде осъден на  смърт, според софийските власти. \r\n\"Правоприлагащите органи на Китай и България работиха в тясно сътрудничество и Яо Джинчи, заподозрян, който избяга в България, беше екстрадиран\", заяви Китайската национална надзорна комисия. \r\n\"За първи път ние успешно екстрадирахме бюрократ, заподозрян в престъпления, свързани с работата от държава-членка на ЕС\". \r\nРешението на Софийски градски съд, получено от AFP, потвърди, че по време на съдебно заседание в понеделник Яо, бивш служител в провинция Джъндзян в източната част на Китай, се е съгласил да бъде екстрадиран. \r\n\"Категорично е посочено, че за престъпленията, изброени в молбата за екстрадиция, смъртното наказание не е приложимо\", допълни той, в противоречие с българския адвокат Янко Алексиев, че клиентът му може да бъде осъден на смърт. \r\n\"В съответствие със законодателството в Китайската народна република за такова престъпление той може да бъде осъден на затвор за срок от три до десет години или да бъде глобен, или имуществото му да бъде конфискувано, докато смъртното наказание не е приложимо, \"постановява съдът.", "date": "2018.12.01", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/12/01/2597120/gd-granichna-politsiya-intenziven-e-trafikat-na-granitsata-sas-gartsiya-i-turtsiya.html", "text": "Интензивен е трафикът на границата със Гърция и Турция. Това съобщиха от пресцентъра на  Главна дирекция \"Гранична полиция\".  Информацията за трафика е към 18.00 ч.  \r\nНа българо-гръцката граница трафикът е интензивен е интензивен на граничeн контролно-пропускателен пункт \"Кулата\" за товарни автомобили на вход. \r\nНа българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" за товарни автомобили на изход.  \r\nНа останалите гранични пунктове трафикът е нормален.", "date": "2018.12.01", "title": "ГД \"Гранична полиция\": Интензивен е трафикът на границата със Гърция и Турция"}
{"url": "http://www.focus-news.net/news/2018/12/01/2597118/predstoyashti-sabitiya-v-stranata-za-2-dekemvri-agentsiya-fokus.html", "text": "*** \r\nОт 09.00 часа в Интер Експо Център ще бъде открит 24-тият Благотворителен базар на Международен женски клуб – София.  \r\n*** \r\nОт 11.00 часа в Литературен клуб „Перото“ ще се проведе тематичен уъркшоп за деца и техните родители: „Как да бъдем вежливи, когато сме на публични събития с мама и татко“. \r\n*** \r\nОт 11.00 до 12.00 часа ще се проведат заниманията на неделното училище към храм „Св. Николай Софийски“. \r\n*** \r\nОт 11.30 часа в Центъра за образование и култура на Американският университет в България (ул. „Университетски парк“ 1) ще се проведе церемонията по дипломиране на първия випуск на магистърската програма за ръководни кадри „Финанси, банково дело и управление на недвижими имоти” на АУБ и SDA Bocconi.   \r\n*** \r\nОт 12.00 часа инициативният комитет и живеещите в ж.к. „Обеля – 1“ ще излязат на протест до строителната площадка между бл.116 и бл. 117. Недоволството им е породено от продължаващите строителни дейности в зелената площ между блоковете е видимо малкото и опасно отстояние между изкопа  и съседните сгради. \r\n*** \r\nОт 13.30 часа на пл. „Народно събрание“ ще започне митинг-молитва за свободата на вероизповеданието, който ще премине в молитвено шествие. \r\n*** \r\nОт 14.00 часа в Литературен клуб „Перото“ ще бъде представена най-новата детска книга на Мърмеса Поетеса „Бирлампар“. \r\n*** \r\nОт 17.00 часа в Литературен клуб „Перото“ ще се проведе среща-разговор с Юлияна Антонова-Мурата, авторка на книгите „Моши моши, Япония“ и „Уки уки, Япония“. \r\n*** \r\nОт 19.00 часа в кино „Люмиер Лидл“ ще започне концертът „Любов и приятелство“ с участието на младия изпълнител Йордан Марков. \r\n*** \r\nВ 11.30 часа на паркинга на Югозападен университет „Неофит Рилски“ се организира протест, срещу високите цени на горивата и социалната несправедливост.  \r\n*** \r\nВ 12.00 часа пред паркинга на „Метро“ е организиран протест срещу високите цени на горивата.  \r\n*** \r\nОт 11.00 часа в Зала 1 на Фестивален и конгресен център – Варна ще се проведе концертът „Коледа е!“, част от съпътстващата програма на фестивала „Варненско лято“ – „Варненско лято за деца“. \r\n*** \r\nОт 08.00 часа с отслужването на Утреня в храм „Св. Николай Мирликийски Чудотворец“ ще започне вторият ден от възпоменателните тържества по случай 130-ата годишнина от смъртта на екзарх Антим I. От 09.20 часа в храма ще бъде посрещнат Българския Патриарх Неофит, а в 09.30 часа ще започне светата Литургия.  \r\nОт 11.00 часа Българският Патриарх Неофит и митрополитите на Св. Синод ще отслужат Панихида в памет на приснопаметния Български Екзарх Антим I. В 11.30 часа ще бъде отслужена заупокойната молитва пред гробницата-мавзолей на Екзарх Антим I. \r\n***  \r\nОт 14.00 часа в спортна зала „Никола Петров” ще се проведе среща между ХК „Локомотив” гр. Горна Оряховица – ХК „Локомотив“ гр. Варна – хандбал „А” РХГ мъже.   \r\n*** \r\nОт 14.00 часа на стадион „Васил Левски“ ще се проведе срещата между съставите на ОФК „Левски“ (Карлово) и ФК „Миньор“ (Раднево) от Трета лига Югоизточна група. \r\n*** \r\nОт 12.00 часа на паркинга при Общински театър е заявен протест на граждани на Община Кюстендил.  \r\n*** \r\nОт 11.00 часа ловно-рибарско дружество „Сокол – 1893“ организира инициативата „Купи-Пусни шаран във водоема край село Звъничево. \r\n*** \r\nВ 09.00 часа в митрополитския храм „Св. вмчца Марина” Знеполският епископ Арсений ще отслужи архиерейска света Литургия. \r\n*** \r\nОт 18.30 часа в зала „Арена Монбат“ ще започне благотворителният концерт „Направи добро за непознат“ в памет на убитата журналистка Виктория Маринова.", "date": "2018.12.01", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2018/12/01/2597140/blagoevgrad-mezhdu-350-i-400-e-broyat-na-taksimetrovite-avtomobili-ot-organiziranite-firmi-v-grada.html", "text": "Между 350 и 400 е броят на таксиметровите автомобили от организираните фирми в Благоевград. Това каза за  Радио „Фокус“-Пирин  Росен Начев, председател на Сдружението на таксиметровите шофьори в Благоевград. Той уточни, че организираните фирми са около 7-8, но има и еднолични търговци, чиито брой не е малък. „Минималната цена за дневна тарифа е 0,75 лв., а за нощна 0,85 лв. От там нататък има горен праг на тарифата – 1,10 лв. Определянето на минималните и максималните цени е друго нещо, което не става чрез протести, а имахме повече от няколко месечни срещи с Общината, за да може да изпълним основно искането на закона от една страна да се предпази бизнесът от сивия сектор, от друга страна обаче да са предпазени и клиентите от нереално високи цени“, добави Росен Начев. \r\nНатали СТЕФАНОВА", "date": "2018.12.01", "title": "Благоевград: Между 350 и 400 е броят на таксиметровите автомобили от организираните фирми в града"}
{"url": "http://www.focus-news.net/news/2018/12/01/2597122/varna-trima-uchenitsi-ot-oblastta-sa-medalisti-ot-mezhdunarodni-olimpiadi-i-balkaniadi-prez-poslednata-uchebna-godina.html", "text": "Трима ученици от Варненско са медалисти от международни олимпиади и балканиади през последната учебна година. Това каза в интервю за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. „През последната учебна 2017/2018 година имаме 179 ученици, класирани за национален кръг, шестима ученици – лауреати от национални олимпиади , както и трима ученици, медалисти от международни олимпиади и балканиади. Това е  едно от доказателствата за високото качество на образователния процес в системата на средното образование във Варна“, заяви Венцеслава Генова. Тя допълни, че тази година Варна има и петима зрелостници, носители на Почетното отличие на Министерство на образованието и науката – „Национална диплома“ за зрелостници от випуск 2017/2018 година. Това са Адриана Ушева, завършила Математическа гимназия „Д-р П. Берон“,  Елица Ганева, Жасмина Стоянова, Иван Иванов  и Радина Славова, завършили Първа езикова гимназия. Почетното отличие „Национална диплома“ се присъжда за общ успех от дипломата за средно образование отличен 6.00 и за изявени способности в областта на науката, техниката, културата и спорта. „От 20 носители в национален мащаб, 5 са от Варна, което е голямо постижение“, подчерта Венцеслава Генова. \r\nМарияна ВАЛЕНТИНОВА", "date": "2018.12.01", "title": "Варна: Трима ученици от областта са медалисти от международни олимпиади и балканиади през последната учебна година"}
{"url": "http://www.focus-news.net/news/2018/12/01/2597139/nimh-zhalt-kod-za-niski-temperaturi-e-obyaven-v-11-oblasti-na-stranata-za-2-dekemvri.html", "text": "Жълт код за ниски температури е обявен в 11 области на страната, сочи справка на сайта на  НИМХ . Предупреждението е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград и Шумен. В тези области дневните температури ще останат под нулата. При тази предупредителна степен са възможни здравни проблеми за чувствителни и болни хора, възрастни, деца и бездомници.", "date": "2018.12.01", "title": "НИМХ: Жълт код за ниски температури е обявен в 11 области на страната за 2 декември"}
{"url": "http://www.focus-news.net/news/2018/12/01/2597119/", "text": "Екипи на Отдела за борба с наркотиците към Областната дирекция по сигурността във Ван заловиха 39.960 килограма хероин, предаде  информационната агенция ИХА . Операцията е проведена след получен сигнал, че през провинция Ван в Югоизточен Анадол ще бъде извършена доставка на наркотици за западните провинции в Турция. На един от контролните постове на полицията  в квартал „Курубаш” в околия Едремит е спряна за проверка съмнителна камионетка с начални регистрационни номера „23” (издавани в източната турска провинция Елязъг). При щателната проверка, с използване и на специално обучено куче, в каросерията са открити 88 пакета хероин с общо тегло 39.960 килограма. Наркотикът е бил укрит в специално изработени тайници. Задържано е лице с инициали С.В.; води се широкомащабно разследване на случая, посочва още ИХА.", "date": "2018.12.01", "title": "ИХА: В Югоизточна Турция са заловени 40 килограма хероин"}
{"url": "http://www.focus-news.net/news/2018/12/01/2597145/interfaks-sasht-ostaviha-v-sila-reshenieto-si-za-izlizane-ot-parizhkoto-sporazumenie.html", "text": "„Група от 19 страни от Г20, подписали Парижкото споразумение за климата, остават ангажирани в прилагането му, докато САЩ не се отказват от решението си да излезе от него“, се заявява в декларация, публикувана след срещата на високо равнище на Г20 в Буенос Айрес., предава  Интерфакс . \r\n„Подписалите Парижкото споразумение страни потвърждават, че то е неразрушимо, и че поемат ангажимент за неговото изпълнение“, се отбелязва в документът. \r\n„Ще продължим да се борим с климатичните промени, като същевременно се насърчава устойчивото развитие и икономическия ръст“, се подчертава в декларацията. \r\nВ нея се казва, че САЩ от своя страна „повтаря решението си за излизане от Парижкото споразумение“. \r\nВ декларацията се посочва и необходимостта от съвместни действия за решаване на проблемите с миграцията. \r\n„Мащабните придвижвания на бежанци будят глобално безпокойство свързано с хуманитарни, политически социални и икономически последствия“, се заявява в декларацията. \r\nВ същото време западните медии отбелязват, че въпросите за опазване на околната среда и темата за миграцията предизвикват разногласия сред държавите от Г20, поради което текстът на документа е бил съгласуван продължително време.    Превод и редакция : Калоян Пенков", "date": "2018.12.01", "title": "Интерфакс: САЩ оставиха в сила решението си за излизане от Парижкото споразумение"}
{"url": "http://www.focus-news.net/news/2018/12/01/2597142/tass-merkel-izyavi-gotovnost-za-posrednichestvo-v-reguliraneto-na-intsidenta-v-kerchenskiya-proliv.html", "text": "Канцлерът на Германия Ангела Меркел заяви, че по време на срещата си с руският президент Владимир Путин е предложила посредничеството на Германия и Франция за регулиране на ситуацията в Керченския пролив, предава  ТАСС . \r\nТя отбеляза, че такива усилия може да бъдат предприети на ниво експерти по външна политика и сигурност в Нормандски формат. \r\nКанцлерът на Германия подчерта необходимостта от обезпечаване на свободното предвижване на кораби в Азовско море. По думите й, това е предвидено в договор от 2003 г. \r\n„Русия трябва да го спазва“, заяви канцлерът Ангела Меркел. Превод и редакция:  Калоян Пенков", "date": "2018.12.01", "title": "ТАСС: Меркел изяви готовност за посредничество в регулирането на инцидента в Керченския пролив"}
{"url": "http://www.focus-news.net/news/2018/12/01/2597144/sliven-nebrezhnost-pri-boravene-s-otoplitelni-uredi-e-nay-chestata-prichina-za-pozhari-prez-zimata-v-oblastta.html", "text": "Небрежност при боравене с отоплителни уреди и недобрата им поддръжка са   най – честите причини за пожари през зимата. Това съобщи пред  Радио „Фокус“ – Сливен  комисар Владимир Демирев, директор на „Пожарна безопасност и защита на населението“ – Сливен. Според него много хора в началото на отоплителния сезон пропускат да проверят състоянието на комините си и те след дълга употреба отлагат сажди, които понякога се запалват. „Ако коминът е в стара къща, в много случаи има и строителни неизправности. Някои строители са подпирали гредите на покрива в комина и в следствие на запалените сажди се запалват гредите и оттам започват да горят и покривите“, обясни Демирев. Той е категоричен, че е задължително хората да огледат комините си и да ги почистват и тогава да използват отоплителни уреди на твърдо гориво. При запалване на саждите се получава и напукване на стените на комина, което дава отражение при съседите на по-горните етажи. Често за разпалване на твърдото гориво се ползват гуми и пластмаси, които след разпалване се разтичат и също се предизвиква пожар. Чести са и сигналите за пожари на контейнери за смет. Причината за това е, че хората, след като почистят отоплителните си уреди на твърдо гориво не загасят пепелта и има жарава. След като я изхвърлят в контейнера, той се подпалва”, допълни Демирев. Според него пожарите предизвикани от ел. уреди са не толкова от неизправност, колкото от невнимание на гражданите. \r\nЛюдмила ЙОРГОВА", "date": "2018.12.01", "title": "Сливен: Небрежност при боравене с отоплителни уреди е най-честата причина за пожари през зимата в областта"}
{"url": "http://www.focus-news.net/news/2018/12/01/2597147/varna-nad-1-000-bezrabotni-v-oblastta-sa-postapili-na-rabota-prez-oktomvri.html", "text": "1 025 безработни лица са постъпили на работа в област Варна през октомври. Това каза в интервю за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна. На първичния трудов пазар реализация са намерили над 85% от общия брой започнали работа лица. „В бюрата по труда продължиха действията за устройване на работа на лицата от уязвимите групи на пазара на труда. В заетост са включени 47 младежи до 24-годишна възраст и 105 на възраст от 25 до 29 години включително. Преходите в заетост на млади хора са 14,2% от всички реализирани през месеца преходи в заетост“, допълни Божидар Михайлов. През октомври на работа са устроени и 152 продължително безработни лица – с регистрация в бюрата по труда над 1 година. \r\nМарияна ВАЛЕНТИНОВА", "date": "2018.12.01", "title": "Варна: Над 1 000 безработни в областта са постъпили на работа през октомври"}
{"url": "http://www.focus-news.net/news/2018/12/01/2597149/pazardzhik-3-675-zayavleniya-deklaratsii-za-tseleva-pomosht-za-otoplenie-sa-prieti-v-vav-velingrad.html", "text": "Най-голям брой приети заявления-декларации за целева помощ за отопление са приети в дирекциите „Социално подпомагане” – Велинград – 3 675, Пазарджик – 2 366 и Септември – 1 983. Това съобщи за  Радио „Фокус“ – Пазарджик  Димитрия Гърдева, директор на Регионална дирекция „Социално подпомагане“. Тя обясни, че общият брой на заявленията е 11 523, а общата стойност на помощта е 374.15 лв. От дирекцията уточниха, че във връзка с администрирането на дейността по отпускане и изплащане на целевата помощ за отоплителен сезон 2018/2019 г. при изготвянето на ведомостите за изплащане на помощите за месец юли, август, септември и октомври 2018 г. е начислена и изплатена цялата дължима сума. По заявления-декларациите с издадени заповеди през месец ноември 2018 г., помощите ще бъдат включени във ведомост за месец ноември 2018 г. съответно начислени и изплатени през месец декември 2018 г. За предишния отоплителен сезон – 2017/2018 г.  подадените заявления-декларации бяха 11 933, като помощта получиха 9 464 лица и семейства. \r\nВаня НИКОЛОВА", "date": "2018.12.01", "title": "Пазарджик: 3 675 заявления-декларации за целева помощ за отопление са приети в във Велинград"}
{"url": "http://www.focus-news.net/news/2018/12/01/2597146/veliko-tarnovo-globi-i-sanktsii-vav-vrazka-s-upravlenie-na-otpadatsi-v-razmer-na-40-400-lv-e-nalozhila-riosv-ot-nachaloto-na-godinata.html", "text": "Глоби и санкции във връзка с управление на отпадъци в размер на 40 400 лева е наложила РИОСВ – Велико Търново от началото на годината. Това съобщи за  Радио „Фокус“ – Велико Търново  Милка Асенова, главен експерт в екоинспекцията. Тя посочи, че са съставени 19 акта за нерегламентирано съхраняване и третиране на отпадъци. „Контролираните от РИОСВ-Велико Търново дружества, които извършват дейности с отпадъци – събиране, транспортиране, съхранение, третиране изпълняват задълженията си по Закона за управление на отпадъците. Инспекцията отчита по-малко установени административни нарушения от началото на годината. Намаляват нарушенията, свързани с неводене на задължителна отчетност и нерегламентирано изгаряне на отпадъци“, посочи Милка Асенова. \r\nТя допълни, че остава проблемът с нерегламентираното изхвърляне на строителни и битови отпадъци от гражданите. В такива случаи РИОСВ издава предписания до кметовете на населените места за тяхното почистване. \r\nНадежда КРЪСТЕВА", "date": "2018.12.01", "title": "Велико Търново: Глоби и санкции във връзка с управление на отпадъци в размер на 40 400 лв. е наложила РИОСВ  от началото на годината"}
{"url": "http://www.focus-news.net/news/2018/12/01/2597151/ria-turtsiya-ne-e-poluchavala-iskane-za-zatvaryane-na-bosfora-za-ruski-korabi.html", "text": "„Турция не е получавала от Украйна или когото и да било искане за затваряне на Босфора за руски кораби“, заяви турският министър на външните работи Мевлют Чавушоглу, предава  РИА Новости. \r\nНа 25 ноември три кораба на украинските военноморски сили нарушиха границата на Русия, навлизайки в териториалните води на Руската федерация. Те предприеха опасни маневри, след като не се подчиниха на изискванията на руските власти и бяха задържани. След инцидентът н Керченския пролив командващият военноморските сили на Украйна Игор Воронченко, заяви, че Киев възнамерява да се обърне към световната общност с искане Босфора да бъде затворен за руски кораби. Превод и редакция:  Калоян Пенков", "date": "2018.12.01", "title": "РИА: Турция не е получавала искане за затваряне на Босфора за руски кораби"}
{"url": "http://www.focus-news.net/news/2018/12/01/2597148/makedoniya-8-te-ottsepnitsi-ot-vmro-dpmne-postaviha-novi-iskaniya-za-da-osiguryat-mnozinstvo-ot-dve-treti-za-promenite-v-konstitutsiyata-obzor.html", "text": "8-те отцепници от ВМРО-ДПМНЕ, които подкрепиха първото гласуване за конституционни промени, необходими за ратифицирането на договора с Гърция за смяна на името, неочаквано поставиха нови искания, за да повторят гласуването на окончателните текстове, предават македонските медии.  \r\nСпоред телевизия  „Телма“  8-те обвили се за независими депутати към момента ще гласуват въздържали се за 3 от 4-те конституционни поправки. Телевизията припомня, че 8-те депутати, които бяха изключени от ВМРО-ДПМНЕ заради подкрепа към договора от Преспа, оставят ново условие, а именно първо да бъде приет закон за помирение по повод събитията от 27 април 2017 г, а след това да се осигури необходимото мнозинство от две трети. „Телма“ съобщава, че премиерът Зоран Заев не е коментирал новото искане на т. нар. независима депутатска група. В словото си Заев е заявил, че конституционните промени ще станат част от Конституцията само когато Гърция одобри договора от Преспа и подкрепи протокола за членство на Македония в НАТО. От своя страна депутатите от ВМРО-ДПМНЕ в началото на заседанието са поискали точката с конституционните промени да се оттегли от дневния ред, тъй като след референдума правителството няма мандат от гражданите за промяна на Конституцията. Текстът на четирите конституционни промени трябва да бъде гласуван най-късно до 12 декември 2018 г,. като за тях са необходими гласовете на просто мнозинство от 61 гласа. След това се очаква 5-дневно публично обсъждане и промените в Конституцията на Македония трябва да се гласуват окончателно този път с две трети от гласовете.  \r\nНай-голямата македонската телевизия  „Канал 5“  също отбелязва, че независимите депутати, бивши членове на ВМРО-ДПМНЕ, ще гласуват въздържал се за 3 от 4-те промени.   \r\nНовото предложение на 8-те решаващи гласа се извежда като водеща новина и от  вестник „Независен“ . Изданието пише, че 8-те депутати, изключени от ВМРО-ДПМНЕ ,ще се въздържат при гласуването за конституционни промени и поставят под въпрос окончателното гласуване, за което са необходими две трети от гласовете на депутатите.  Вестникът цитира депутатът Зекир Рамчилович, който в специално изявление се е обърнал към премиера Заев с искането процесът на конституционни промени да е обвързан категорично с помирение и опрощение. Според „Независен“ като възможната промяна на позицията на депутатите може да се определи арестът на бившия директор на УБК Сашо Миалков.  \r\nМеждувременно Миалков отново беше отведен в сградата на съда, където въпреки че се намира в следствения арест, е поискана нова мярка за неотклонение и негово задържане по случая „Империя“ около бизнесмена Орце Камчев.  Македонският „Фокус“  също се позовава на Рамчилович, като цитира част от направената декларация, в която се казва – ние, 8-те депутати, които направихме възможно отварянето на Конституцията с цел интеграцията на Македония в ЕС и НАТО, ще гласуваме въздържали се по направените предложения , за да дадем възможност за публичен дебат и като търсим потвърждение, че неотделима част от започнатия процес е приемането на допълнително предложение, с което да се гарантира македонската национална идентичност. Според „Фокус“ Рамчилович се е обърнал и към депутатите от ВМРО-ДПМНЕ с призив да подкрепят предложението за промяна на Конституцията, с която се гарантира македонсаката идентичност. Колкото до останалите 3 предложения за промени, независимата група депутати би ги подкрепила само ако процесът за конституционни промени е пряко свързан с помирение и опрощение.  \r\nТемата за продължаващата дискусия по предложенията за промени на Конституцията е водеща за  „ТВ 21“, „Алсат- М“, „Нова ТВ“, „А1 ON“, „Курир“, „Макфакс“, „Плюс инфо“  и останалите мак медии.  Превод и редакция: Мариела Русева", "date": "2018.12.01", "title": "Македония: 8-те отцепници от ВМРО-ДПМНЕ поставиха нови искания, за да осигурят мнозинство от две трети за промените в Конституцията (ОБЗОР)"}
{"url": "http://www.focus-news.net/news/2018/12/01/2597150/reuters-parizh-se-prevarna-v-zona-na-boeve-sled-kato-protestat-na-zhaltite-zhiletki-eskalira.html", "text": "Френската полиция води битки с протестиращи „жълти жилетки“ по улиците на Париж. Във френската столица, полицията заяви че са арестувани повече от 265 души, докато почти 100 бяха ранени, след като протестиращи хвърляха бомби по полицията, подпалиха коли и разбиха магазини. В някои зони, свободно движещи се групи маскирани мъже изпочупиха полицейски ван с метални пръти, съобщава  Reuters. \r\nПолицията използва сълзотворен газ и водно оръдие срещу протестиращите на булевард Шанз-Елизе и много други обекти в града. Десетки станции на метрото са затворени.    Превод и редакция : Калоян Пенков", "date": "2018.12.01", "title": "Reuters: Париж се превърна в зона на боеве, след като протестът на „Жълтите жилетки“ ескалира"}
{"url": "http://www.focus-news.net/news/2018/12/01/2597143/shumen-koledna-filmoteka-rabotilnitsi-i-koledno-tarzhestvo-organizira-detskiya-otdel-na-regionalna-biblioteka-st-chilingirov.html", "text": "В навечерието на Коледните и новогодишните празници Детски отдел на Регионална библиотека „Стилиян Чилингиров” организира за своите читатели коледни приложни работилници. Това съобщиха от  библиотеката .  Коледни венци ще се изработват на 13 декември, от 10.30 ч. и коледни ангелчета – на 14 декември от 10.30 ч. и на 20 декември от 14.00 ч.  Част от празничната декемврийска програма ще е и детското коледно тържество на 14 декември, когато от 10.00 ч. ще бъде отчетен конкурсът за най-красива коледна рисунка и най-добро коледно пожелание и ще бъде представена изложба на участвалите творби, а от 10.30 ч. ще започне коледно-новогодишното шоу с Театър „Арти” – Варна. От днес до 15 декември Детски отдел организира за своите читатели и коледна филмотека. Тя започна днес с филма „Тигър”.", "date": "2018.12.01", "title": "Шумен: Коледна филмотека, работилници и коледно тържество организира Детския отдел на Регионална библиотека  „Ст. Чилингиров“"}
{"url": "http://www.focus-news.net/news/2018/12/01/2597152/reuters-makron-nishto-ne-mozhe-da-opravdae-nasilieto-v-parizh.html", "text": "Reuters: Макрон заяви, че нищо не може да оправдае насилието в Париж \r\nФренският президент Еманюел Макрон заяви, че вълната от насилие и вандализъм в Париж не може да бъде оправдана по никакъв начин и няма нищо общо с изразяването на легитимен гняв, пише  Reuters . \r\n„Нищо не оправдава, това че силите за сигурност са атакувани, магазините ограбени, обществени и частни сгради са подпалени, пешеходци или журналисти са заплашвани или, че Триумфалната арка е опетнена“, обяви Макрон на пресконференция в Буенос Айрес, където участва на срещата на Г20. \r\nФренският президент заяви, че онези, които са извършили насилието, просто се стремят да разпространят хаос. Той заяви, че ще свика среща на министрите веднага щом се завърне от Аржентина, за да обсъди как да отговори. Превод и редакция:  Калоян Пенков", "date": "2018.12.01", "title": "Reuters: Макрон: Нищо не може да оправдае насилието в Париж"}
{"url": "http://www.focus-news.net/news/2018/12/01/2597141/bsp-predvizhda-tezhka-politicheska-zima-obzor.html", "text": "Предстои изключително тежка политическа зима - зимата на нашето гражданско недоволство. Това каза лидерът на БСП-София  Калоян Паргов  по време на 4-тото заседание на XIII-ата Конференция на Софийската градска организация на БСП. Според него конфликтите между управляващите стават все по-обхватни и мащабни. „Днес България и ЕС са изправени пред съдбовни решения - проблемите в еврозоната, мигрантската криза, огромна задлъжнялост, формирането на монополи, двойни стандарти, битката между големите са показателни за цялата сложност на ситуацията както за страната ни, така и за Съюза. Възходът на несистемните партии, на крайните националисти, крайно левите и крайно десните популисти е факт, все повече се засилва тяхното влияние върху икономическите и политическите процеси”, изтъкна Паргов.  По думите му установеният сега модел на управление е порочен, неефективен, несправедлив, неспособен да реализира основните принципи на демокрацията и да гарантира върховенството на закона. „Той забавя растежа, потиска инициативата, генерира неравенства, увеличава поляризацията на обществото и обрича на бедност големи социални слоеве и групи от населението. Като резултат - обществото е без ясни цели и перспективи, развитието е стихийно, растежът е бавен. Вероятността да достигнем средните равнища на ЕС е сведена до нула”, очерта ситуацията в страната Паргов. Според него е нужно да се преосмисли ролята на България в ЕС оттук нататък, свързана с заемането и отстояването на пробългарски и национално отговорни позиции. „Стартът на предизборната кампания трябва да започне от Конгреса на 26 януари и да постави началото на победния рейд на БСП”, заяви Калоян Паргов. Като рискове пред БСП за спечелването на европейските избори той посочи: първо – конфликтите на европейско, национално и местно ниво; второ – подреждането на листата за Европейски парламент; трето – риториката и посланията, да не допуснат да ги вкарат отново в графата „антиевропейска партия“. „Ако успеем да преминем успешно през това първо предизвикателство, ще имаме стабилна основа за спечелването на местните избори”, допълни Паргов. Относно изборите в София той заяви, че има всички предпоставки да се сложи край на монопола на ГЕРБ. „Витрината на управлението им се пропука. Митът за добрата кметица е разбит. Но задачата не е толкова лесна. Пред нас имаме опонент, който ще направи всичко възможно да задържи властта. Поради това е необходима пълна мобилизация на целия наличен ресурс – кадрови, експертен, комуникационен”, счита лидерът на столичните социалисти. „На този етап имаме три-четири кандидатури за кмет на София, сред които е и името на омбудсмана Мая Манолова“, коментира той. На въпрос какво се случва с кандидатурите на Георги Свиленски и Елена Йончева, Паргов отговори: „Те не са свалени от дневен ред. И тях ги имаме предвид“.  \r\nКалоян Паргов засегна и темата за бъдещото управление на страната, в което ако БСП спечели изборите, трябва да избере коалиционни партньори.  „В рамките на този парламент, никакви коалиции за БСП не са възможни. Може да се окаже, че ще се появи нов политически субект, който ще заеме определена част в пространството. Нов политически субект, който може да се появи от ядрото на протестите, обединяващ гражданите. Трябва да мислим за интересите на избирателите, а не за личните партийни интереси“, коментира още той.  \r\nПо време на XIII-ата Конференция на Софийската градска организация на БСП присъства и евродепутатът и лидерът на Партия на европейските социалисти (ПЕС),  Сергей Станишев , който посочи, че БСП е в много по-силна позиция спрямо другите партии от гледна точка на европейската си визия. Станишев изтъкна, че никога не трябва да се забравя, че БСП има огромен принос за членство на България в ЕС. „Това трябва да дава самочувствие на нашата партия, че има силна европейска идентичност, за да бъде тя ефективен член на ПЕС и да отстоява по един адекватен и успешен начин своите национални виждания“, обясни евродепутатът, като изтъкна, че групата на социалистите в Европейския парламент е изготвила цялостен документ за бъдещата визия на Европейския съюз.  \r\nСергей Станишев коментира и темата за влизането на България в Шенген. „Това, което се случва в продължение на години, при условия, че страната ни е изпълнила критериите още през 2011 г., и постоянно ни отлагат и налагат други причини за влизането на България в Шенген е скандално, антиевропейско и едно от нещата, които подкопава доверието в ЕС. Предстои гласуване на Европейската комисия по мой доклад, в който ясно се казва, че България и Румъния трябва незабавно да бъдат приети в Шенген по всички граници, защото виждаме, че правителството са склонни да им се хвърли един кокал и за определено време да се отложи влизането ни в Шенген. Това време, което се губи, оскъпява цената в двете посоки“, заяви той. По думите му основните теми, които остават в дневния ред на Европейската комисия са въпросите свързани с мигрантската криза и битката на левицата с крайния национализъм и фашизъм.  \r\nПо време на срещата лидерът на БСП  Корнелия Нинова  призова премиера Бойко Борисов да излезе и публично да каже дали Владислав Горанов е министър от неговия кабинет или зад неговото назначение стои друга фигура.  „Борисов смята, че ще се отърве от този ангажимент като каже той (бел. ред. Владислав Горанов) е голям човек и да излезе да отговаря. Да, но това не ти е Валери Симеонов, с който да се оправдаваш с коалиционните партньори, той е твой министър или може би не е.  Кой е назначил Горанов и кой ще носи отговорност за това? Според Конституцията и правилата това е премиерът, но да излезе и да го каже ясно: „Горанов е министър на ГЕРБ и аз отговарям за това“ или „Горанов е назначен от друг и ми е трудно да понеса отговорността за това“, заяви Нинова и допълни, че Горанов е ярък белег на това, което БСП иска да промени.  \r\nПредседателят на левицата изтъкна също, че се стигне до предсрочни избори и БСП ги спечели, партията ще се намеси и ще спре сделката на Гинка Върбакова с ЧЕЗ. „Идвам от срещата на колегите от леви партии във Вишеградската четворка-Полша, Унгария, Чехия и Словакия, плюс България и Хърватия. Там имах среща с евродепутати и им заявих категорично нашата позиция. Ако се проведат предсрочни избори и БСП ги спечели, предайте на Чешкото правителство, че ще заявим, че държавата ни иска да участва в процедурата за ЧЕЗ и ще направи всичко възможно да я купи\", обясни Нинова. По думите й след нейното изказване, десните партии са я нападнали с аргументи, че тя иска да налага стари модели на управление. „Този спор си заслужава. ГЕРБ не е наш идеологически опонент, тези хора нямат идеология, те са във властта заради пари. Според мен десните извън парламента са наши идеологически опоненти\", коментира Нинова. По време на конференцията лидерът на БСП се обърна към делегатите с призив, че при вземане на решение за коалиционни партньори е необходимо да се преразгледат водените политики, а не партията да се интересува от броя на гласовете, които ще получи. По думите й ГЕРБ окончателно отпадат като вариант за съвместно управление с БСП. За обща коалиция с ДПС, тя посочи, че двете политически групи имат разминавания по основните теми, като например здравеопазване и данъчни доходи.  \r\nКорнелия Нинова засегна и приетия Бюджет 2019, като според нея никак не е правилно синдикатите да хвалят бюджет, в който са замразени всичките 12 социални плащания, за деца, майки и обезщетения за безработица, социално слаби и първокласници. Изобщо не е нормално, когато половината ти народ е по улиците, защото няма как да си плати тока и водата, защото минималната пенсия е 219 лева при праг на бедност 348 лв., - 400 политици в България да си увеличават заплатите автоматично на три месеца, без никакви икономически, морални, пазарни и политически аргументи“, посочи тя.  \r\nСпоред  Георги Свиленски  зам.-председател на БСП, народните представители от лявата партия са най-активните в парламента - 1205 зададени въпроса и 46 питания. По думите му само за сегашното правителство на ГЕРБ опозицията е внесла три вота на недоверие по основни политики. Според него проблемите в управлението се изразяват в създаване на гражданско напрежение, което се отразява в протестни действия.  \r\nПред делегатите на XIII-ата Конференция на Софийската организация на БСП, заместник-председателят на СОС от БСП  Милка Христова  каза, че са рухнали трите мита за управлението на ГЕРБ в София: „Чистота на въздуха – според доклада на Европейската сметна палата София е усвоила над 600 млн. лв., без да постигне осезаем напредък в тази област. Образование - според доклада на Евростат София е на последно място по удовлетвореност на гражданите от състоянието на образователната и училищна инфраструктура и това след като те са приоритет на бюджетите на Столична община повече от 10 години. Ремонтираме и строим – феноменът „ремонт на ремонта“ се превърна в запазена марка на Столична община и в най-голям провал на инвистиционната й политика“. Тя допълни, че за пръв път персонално е поискана оставка на Фандъкова от представителите на Групата на БСП в СОС по повод скандалния ремонт на ул. „Граф Игнатиев“ и градинката на църквата „Св. Седмочисленици“, който е прелял чашата на търпение на столичани. Милка Христова очерта и основната цел на групата общински съветници от БСП през последната година от мандата 2015-2019. „Да разработим „Визия за развитие на София“, с която да предложим различен път на управление със социално отговорна политика за осигуряване на устойчиво развитие на столичния град, за преодоляване на съществуващите диспропорции и контрасти между състоянието на централната му част и районите. Политика, която да осигурява добра среда, стандарт за работа и живот на гражданите\",  добави Христова. \r\nДаяна ДЮЛГЕРОВА", "date": "2018.12.01", "title": "БСП предвижда тежка политическа зима (ОБЗОР)"}
{"url": "http://www.focus-news.net/news/2018/12/01/2597121/maykal-pompeo-donald-tramp-e-gotov-da-se-sreshtne-s-ruskiya-prezident-sled-osvobozhdavane-na-ukrainskite-moryatsi.html", "text": "Американският президент Доналд Тръмп би искал да се срещне с руския президент Владимир Путин и това ще бъде възможно, след като Русия освободи украинските моряци, задържани по време на инцидента в Керченския пролив  и върне задържаните корабите на Украйна. Това заяви държавният секретар на САЩ Майкъл Помпео в интервю за  CNN  в събота. \r\nНа въпроса дали в бъдеще e възможна среща между Тръмп и Путин, Помпео  каза, че това ще изисква спазване на редица условия. \"Искаме моряците да се завърнат [в Украйна], искаме корабите да се върнат\", каза държавният секретар на САЩ. \"Ние съжаляваме за това (отмяната на срещата  на президентите – бел. пр.), но за това е виновно поведението на руснаците в  Керченския проток\", заключи Помпео. В същото време той подчерта, че Тръмп би искал да се срещне с президента на Русия.  Юлиян Марков", "date": "2018.12.01", "title": "Майкъл Помпео: Доналд Тръмп е готов да се срещне с руския президент след освобождаване на украинските моряци"}
