{"url": "http://www.focus-news.net/news/2019/02/09/2621724/sport-real-madrid-pobedi-atletiko-madrid-s-31.html", "text": "Реал победи Атлетико в дербито на Мадрид от 23-ия кръг на испанската Примера дивисион, играно на стадион „Уанда Метрополитано“. Головете за „белите“ отбелязаха Каземиро в 16-ата, Серхио Рамос в 44-ата от дузпа и Гарет Бейл в 74-ата, а единственият гол за домакините бе дело на Антоан Гризман в 25-ата минута. С победата Реал изпревари Атлетико и вече е на второ място във временното класиране с 45 точки, 5 по-малко от лидера Барселона и 1 повече от днешния си противник.", "date": "2019.02.09", "title": "Спорт: Реал Мадрид победи Атлетико Мадрид с 3:1"}
{"url": "http://www.focus-news.net/news/2019/02/09/2621728/sliven-saksonska-printsesa-shte-napravi-darenie-za-mbal-d-r-ivan-seliminski.html", "text": "Саксонската принцеса Теофана фон Саксен ще направи дарение за МБАЛ „Д-р Иван Селимински“ – Сливен. Това съобщиха от  лечебното заведение . Среща на принцесата с ръководството на болницата и представителите на медиите ще се проведе на 11 февруари – понеделник, от 15 часа в малката заседателна зала, която се намира в административния сектор. \r\nПринцеса Теофана фон Саксен е българка по произход, дъщеря на финансиста Петър Аладжов – директор на Българската търговска банка и върховен комисар на стопанството по време на Втората световна война. Семейството й напуска България преди повече от 50 години. Принцесата осигурява хуманитарни помощи на болници и детски домове в България.", "date": "2019.02.09", "title": "Сливен: Саксонска принцеса ще направи дарение за МБАЛ „Д-р Иван Селимински“"}
{"url": "http://www.focus-news.net/news/2019/02/09/2621725/dobrich-regionalniyat-istoricheski-muzey-izdade-informatsionna-broshura-kulturnoto-nasledstvo-ot-parvata-svetovna-voyna-v-dobrudzha.html", "text": "Регионалният исторически музей (РИМ) в Добрич издаде информационна брошура „Културното наследство от Първата световна война в Добруджа. Това е възможно благодарение на партньорството на музея в международния проект NETWORLD по Tранснационална програма за Дунав INTERREG, предаде кореспондентът на  Радио „Фокус” – Варна . В брошурата са включени 14 обекта от областите Добрич, Варна и Русе. Географска карта представя разположението на обекти по поречието на река Дунав, в Добруджа и по Северното ни Черноморие. Първият обект е паметникът на загиналите за Родината в с. Ряхово. Посветен е на загиналите във войните жители от Община Сливо поле. Следват Мемориалният комплекс „Военна гробница – 1916 г.“, разположен на 10 км южно от град Тутракан, близо до с. Шуменци. По време на Първата световна война Тутракан е превърнат от румънското командване в непревземаема крепост с три укрепителни линии. На бойното поле край града вечен покой намират над 10 000 войници и офицери, от тях 2 546 български. Военното гробище в Силистра е третият обект. Намира се в непосредствена близост до ГКПП в крайдунавския град. Възниква през есента на 1916 г. Сред останалите обекти в информационната брошура са паметната плоча на гроба на поручик Владимир Мусаков в град Алфатар, в двора на църквата „Св. Троица“, паметна плоча до 1981 г. напълно забравена, паметникът на ген. Иван Колев в с. Карапелит в Община Добричка, паметника на генерала в Добрич, открит през 2016 г., а през 2017-та на официална военна церемония са осветени и поставени допълнително в близост паметни плочи с имената на 1 013 войници и офицери от III-та българска армия, загинали в боевете от Добричката епопея, Военно гробище-музей в Добрич е седмият исторически обект. Следват монументът на VI-а пехотна Бдинска дивизия край с. Козлодуйци, паметникът на загиналите „Козлодуйци“ в с.Росеново, паметната плоча на „Каралезката“ чешма в с. Стефан Караджа, бюст-паметникът на ген. Стефан Тошев (1859 – 1924) в град Генерал Тошево, паметникът на Българската брегова артилерия в Балчик, на Осми пехотен Приморски полк във Варна и паметникът на граничаря в морската столица. Към всеки един от историческите обекти има снимка и кратък текст с информация за повода за създаване и сведения за конкретните исторически събития и факти. Информационната брошура е част от дейностите по проекта на РИМ – Добрич, създаден през 1953 г., чиято основна цел е да събира, съхранява и представя културно-историческото и природно наследство на Добруджа. Своеобразният маршрут назад във времето дава възможност както за индивидуални, така и за групови посещения на местата, свързани с времето на Първата световна война.  \r\nЖулиета НИКОЛОВА", "date": "2019.02.09", "title": "Добрич: Регионалният исторически музей издаде информационна брошура „Културното наследство от Първата световна война в Добруджа“"}
{"url": "http://www.focus-news.net/news/2019/02/09/2621726/the-hill-demokratat-elizabet-uoran-ofitsialno-se-vklyuchi-v-kampaniyata-za-prezidentskite-izbori-v-sasht-prez-2020-godina.html", "text": "Сенатор Елизабет Уорън (Демократическа партия – Масачусетс) официално обяви кандидатурата си за Белия дом през 2020 г. и се присъедини към масата участници в първичните избори на Демократите, които обещават да бъдат сред най-големите и най-разнообразни в историята на партията, пише  електронното издание на вестник The Hill . \r\nУорън бързо се прицели в администрацията на Тръмп в речта си в събота в Лорънс, Масачусетс, обвинявайки администрацията, че няма съвест, визирайки имиграционните й политики, докато се представи за боец, готов да преследва „структурна реформа“. \r\n„Няма да бъде достатъчно просто да се отменят ужасните действия на тази администрация. Не можем да си позволим просто да се возим по краищата - данъчен кредит тук, регламент там. Нашата борба е за големи, структурни промени“, каза Уорън в речта. \r\n\"Това е борбата на живота ни. Борбата за изграждане на Америка, в която са възможни мечтите, Америка, която работи за всички. Аз съм в тази борба по целия път“. \r\nСъобщението за събитието в нейния роден щат Масачусетс дойде повече от месец след като Уорън сформира изследователска комисия, която й позволи да започне да събира пари за президентска кампания. Оттогава тя обикаля спорните щати за първичните избори и наема служители, които да поставят рамката на кампанията. \r\nДжо Кенеди, представител от Демократическата партия от щата Масачусетс, беше този, който представи Уорън на събитието. Той е наследник на политическата династия Кенеди.  \r\n„Днес съм тук с теб, защото тази страна - нашата страна - се нуждае от лидер, който ще възстанови солидарността, която Доналд Тръмп открадна, който няма да се измъква от големите трудни битки, грозната несправедливост и потисничество, които все още намират пътя си към Америка“, каза Кенеди. \r\nУорън, бивш професор по право, която изгради репутация на ожесточен критик на Уол Стрийт и индустрията на финансовите услуги, за първи път влезе в Сената през 2013 г., след като победи тогавашния сенатор Скот Браун, Републиканец. \r\nТя бързо определи себе си като яростен прогресист, особено чрез позицията си в банковия комитет на Сената. Оттогава тя се озова сред шепа политици, които изплуваха като възможни кандидати за президент. \r\nВ надпреварата в Белия дом Уорън ще трябва да се съревновава срещу препълненото поле на демократите, включително няколко от колегите й от Сената. Засега това са: Кирстен Гилибранд (Ню Йорк), Камала Харис (Калифорния) и Кори Букър (Ню Джърси). \r\nСмята се, че други политически гиганти, като бившия вицепрезидент Джо Байдън и сенаторът Бърни Сандърс (Независим – Вермонт), скоро ще обявят кандидатурите си. \r\nПревод и редакция:", "date": "2019.02.09", "title": "The Hill: Демократът Елизабет Уорън официално се включи в кампанията за президентските избори в САЩ през 2020 година"}
{"url": "http://www.focus-news.net/news/2019/02/09/2621729/nimh-utre-shte-bade-predimno-slanchevo-s-maksimalni-temperaturi-mezhdu-8-i-13.html", "text": "През нощта ще е ясно. Около полунощ от запад ще се появи предимно висока облачност, която до края на деня ще обхване цялата страна. Утре ще преобладава слънчево време, в сутрешните часове и преди обяд на отделни места в низините и котловините видимостта ще е намалена. Ще духа слаб вятър от запад-югозапад. Минималните температури ще са между минус 3° и 2°. Дневните температури ще се повишат и максималните ще са между 8° и 13°. Атмосферното налягане слабо ще се понижи и ще е близко до средното за месеца. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще преобладава слънчево време, но по-късно през деня ще се появи предимно висока облачност. Ще духа слаб до умерен югозападен вятър, който около обяд ще се ориентира от югоизток. Максималните температури ще са между 7° и 9°. Температурата на морската вода е 6-7°. Вълнението на морето ще е 1-2 бала. \r\nНад планините ще преобладава слънчево време. Ще духа до умерен северозападен вятър, който след обяд ще се ориентира от запад-югозапад. Температурите ще се повишават и максималната на височина 1200 метра ще е около 5°, на 2000 метра - около минус 1°. \r\nСедмицата ще започне с високи за февруари дневни температури – максималните в по-голямата част от страната ще бъдат между 11° и 16°. Минимални – между минус 2° и 3°. Ще преобладава слънчево време, но преди обяд на места в низините и котловините ще има условия за мъгли. Вятърът ще се ориентира от юг-югозапад и след обяд в Източна България и по северните склонове на планините временно ще се усили. По-късно през деня облачността от запад ще се увеличава и вплътнява. Привечер и през нощта срещу вторник и във вторник, с преминаването на бърз студен атмосферен фронт, на места от запад на изток ще превали дъжд, в планините - сняг. От запад-северозапад, с усилване на вятъра, ще нахлува студен въздух и още през нощта срещу вторник във високите котловинни полета на Западна България, в Предбалкана, а през деня във вторник и в Лудогорието, дъждът ще премине в сняг. По преминаването на самия фронт валежите ще са временно интензивни, но значителни количества не се очакват. В сряда вятърът ще се обърне от север и от североизток. Застудяването ще продължи. Ще има и превалявания от сняг, с по-голяма вероятност в планинските райони и в Североизточна България.", "date": "2019.02.09", "title": "НИМХ: Утре ще бъде предимно слънчево, с максимални температури между 8° и 13°"}
{"url": "http://www.focus-news.net/news/2019/02/09/2621753/reuters-spored-tramp-pregovorite-sas-severna-koreya-sa-produktivnisreshtata-na-varha-shte-bade-v-hanoy.html", "text": "Президентът Доналд Тръмп е оценил срещата между американските дипломати и севернокорейските висши  държавни служители като „много продуктивна“ и е обявил, че срещата му с Ким Чен-ун, планирана до края на февруари, ще се проведе в Ханой, Виетнам, предава  Reuters , като се позовава на официално съобщение на Държавния департамент.   \r\n“Моите представители току-що напуснаха Северна Корея след много продуктивни разговори, те се договориха за времето и датата на втората ми среща с Ким Чен-ун. Тя ще се проведе в Ханой, Виетнам, на 27 и 28 февруари“ е написал в Туитър американският президент, като е добавил „Очаквам да видя председателя Ким и да постигнем напредък в каузата на мира!“ \r\nСтивън Бийгън, специалният американски представител, имаше през седмицата тридневни разговори в Пхенян около подготовката на срещата на върха, се казва в специалното изявление на Държавния департамент в края на работната седмица.   \r\nБийгън и представителят на Северна Корея Ким Хьок Чол ще се срещнат още един път преди лидерската среща. В разговорите си в Пхенян двамата са „обсъдили как да придвижат напред решенията от Сингапур за пълна денуклеаризация, за промяна в отношенията САЩ-КНДР (Корейска народно-демократична република – бел. ред.) и за постигане на траен мир на Корейския полуостров“, се казва в съобщението на Държавния департамент. В него се използва съкратеното официално признато наименование на азиатската държава, но няма индикация за прогрес в разговорите, предава Reuters.  \r\nСамо седмици преди планираната втора среща, която се възприема като продължение на безпрецедентната първа лидерска среща в Сингапур миналия юни, двете страни са далеч от сближаване на позициите си по настояването на САЩ Северна Корея да се откаже от ядрената си програма, която ги плаши. Бийгън е обявил, че разговорите му в Пхенян са имали за цел да се постигне напредък по ангажиментите от Сингапур и да се изготви „карта на поредица от конкретни задачи“ за втората среща на двамата лидери. Той твърди, че Вашингтон има желание да обсъди „много дейности“, за да подобри връзките си с Пхенян и да го „придума“ да се откаже от своите ядрени оръжия. Според него Тръмп е готов да затвори страницата на Корейската война от 1950-1953, която приключи с въоръжаване, а не с мирен договор.    Ивелина Ватова", "date": "2019.02.09", "title": "Reuters: Според Тръмп преговорите със Северна Корея са продуктивни,срещата на върха ще бъде в Ханой"}
{"url": "http://www.focus-news.net/news/2019/02/09/2621727/kathimerini-nova-demokratsiya-vodi-na-siriza-s-55-spored-anketa-na-lyav-vestnik.html", "text": "„Нова Демокрация“ има преднина от 5,5% пред СИРИЗА, според проучване на общественото мнение, публикувано от лявото издание „Ефимерида тон Синтактон“ в събота, предава  Kathimerini . \r\nСпоред данните от анкетата, консервативната опозиция би получила 30% срещу 24,5% за управляващата партия. \r\nЕкстремно дясната „Златна зора“ е на трето място със 7%, пред лявоцентристкото „Движение за промяна“ (КИНАЛ) с 6% и Комунистическата партия на Гърция (ККЕ) с 5,5%. \r\nСпоред проучването, следващият състав на гръцкия парламент ще е от пет партии. \r\nСерия от различни анкети на различни компании в последно време дават двуцифрена преднина на „Нова Демокрация“, отбелязва „Катимерини“. \r\nПревод и редакция:", "date": "2019.02.09", "title": "Kathimerini: „Нова Демокрация“ води на СИРИЗА с 5,5%, според анкета на ляв вестник"}
{"url": "http://www.focus-news.net/news/2019/02/09/2621730/deny-ukrayna-lnr-sa-izpolzvali-lazerno-orazhie-v-rayona-na-stanitsa-luganska-nanasyat-porazheniya-na-ochite-na-ukraintsite.html", "text": "Бойците на самопровъзгласената Луганска народна република (ЛНР) са използвали забранено лазерно оръжие в района на пропускателния пункт Станица Луганска, съобщава Държавната погранична служба на Украйна (ДПСУ) на своя уебсайт, предава  електронното издание на киевския ежедневник „День“ . \r\n„До 4 часа сутринта днес, 8 февруари, започвайки от 22:00 часа, в района на КПВВ „Станица Луганска“ пограничните отряди за прикриване на пътни коридор са фиксирали лъчи със светло-виолетов цвят от страна на временно окупираните територии, които са имали периодичност 2-3 минути. Заради особеностите на релефа на местността, където се намират окупантите и опасността от използване на оптически и топловизьорни прибори не е могло да се установи точното място на излизане на лъча“, съобщават от ведомството. \r\nОт там отбелязват още, че подразделенията на ДПСУ от състава на Обединените сили са фиксирали подобни случаи нееднократно. В течение на 2016-2018 година в хода на службата си петима военнослужещи от Краматорския пограничен отряд са понесли поражения в зрителните органи. „Те са наблюдавали руско-терористичните войски, използвайки оптически прибори“. \r\n„Информацията за възможно използване на забранено лазерно оръжие със специално назначение от руско-окупационните войски е доведена до знанието на международните и правозащитните организации“, гласи съобщението. \r\nПревод и редакция:", "date": "2019.02.09", "title": "„День“ (Украйна): ЛНР са използвали „лазерно оръжие“ в района на Станица Луганска, нанасят поражения на очите на украинците"}
{"url": "http://www.focus-news.net/news/2019/02/09/2621723/yeni-safak-interventsiya-na-iztok-ot-efrat-sega-ili-nikoga.html", "text": "„Какво би направила Турция, ако на изток от река Ефрат отново се настани „международна сила“? ще има ли шанс да предприеме стъпката, да се бори срещу надигащата се заплаха в този регион и да защити своите граници? Трябва да измислим нещо бързо, трябва да предприемем действия незабавно!“ – зове главният редактор на  турския консервативен ежедневник Yeni Safak  Ибрахим Карагюл в материал, представен без редакторска намеса. \r\nНо защо? Какво се случва? \r\nРайонът на изток от Ефрат е въпрос, който засяга бъдещето на Турция. Това е най-неизбежната и най-голяма заплаха за страната ни. Нарушаването на волята и действията, насочени към премахване на тази заплаха, прибягване до хитрост в тази насока, сътрудничество с определени страни от региона и архитекти на проекта за тази цел е също толкова голяма заплаха. \r\nУнищожаването на „турския фронт“ е открита борба за независимост… Това е истинският „въпрос на съществуване“. \r\nПодценявайки заплахата от систематично изградения „Турски фронт“, обхващащ иранската граница и Средиземноморието, като не го държим под око, неутрализирането на Турция в борбата срещу тази заплаха ще доведе до тежки последици за нас. \r\nПроектът „коридор“, чиято Средиземноморска врата бе затворена с операциите „Щита на Ефрат“ и тази в Африн, продължава да е там, където е. Източната порта, цялата тази зона, продължава да е под инвазия от терористични организации и нерегионални сили. Тяхното намерение е очевидно – тяхната цел, без никакво съмнение – е Турция. Защитата на страната, гарантирането на бъдещето й в настоящата конюнктура, е в елиминирането на тази зона. Това наистина е въпрос на живот и смърт. Турция отново е обсадена един век по-късно \r\nОбещанието, че САЩ ще се оттеглят от Сирия, е нищо друго, освен разсейване. За този проект започна сирийската война; беше планирано да се прекъснат всички връзки на Турция с арабско-мюсюлманския свят; За основа беше взето цялостно „обсаждане“ на Турция от юг. Това е план за обсада. Всеки, който е бил срещу нас преди век, сега се присъединява към тази обсада. \r\nВ това положение, борбата срещу заплахата, идваща от източния бряг на Ефрат и този регион, който ще става все по-голям, наистина е въпрос за това дали ще останем във вечността. Въпросът не е в терористите. Става въпрос за унищожението ни \r\nВъпросът не е Кюрдската работническа партия (ПКК). Този въпрос не е свързан и с тероризма. Нито е въпрос на етническа принадлежност. В тази зона има многонационална инвазия и тази инвазия ще придобива все по-голяма сила, докато в един момент няма да можем да се намесим. \r\nПрилага се геополитически план, който ще се разшири от границата с Иран до Средиземно море, в даден момент ще бъде включен и регионът от Каспийско море до Персийския залив, а на края и цялото Източно Черно море. \r\nКоридорите Червено море – Персийския залив, Черно море – Средиземно море трябва да се разглеждат сериозно. Регионите и точки, в които се съсредоточават терористичните организации и мултинационалните сили трябва да се наблюдават отблизо.  \r\nОпозиционният фронт си сътрудничи с „многонационалните експедиционни сили“. Това е жизнено важно \r\nЗа съжаление някои политически кръгове в Турция правят невероятни усилия да запазят тази заплаха вън от погледа. Опозиционният съюз, създаден за местните избори на 31 март, няма такъв дневен ред. Техният подход и този на групите в Турция, с които фронтът на многонационалната инвазия си сътрудничи, се припокриват. \r\nТурция трябваше да се обърне на изток от Ефрат веднага след операцията „Африн“. Тя трябваше да направи това, независимо от последствията. Не трябваше да се съобразяваме с разсейващите тактики. Знаем, че е трудно, че въпросът е много сложен, че кризата в Сирия е регионална и всъщност глобална криза. Но трябва да знаем, че нямаме друг избор освен да използваме „сила, за да развалим играта“ и че „правилата на играта се определят на бойното поле“. \r\nМестни и чуждестранни тактики на отвличане: Нашите умове са бистри \r\nВсеки опит за интервенция беше забавен от същите центрове, едни и същи групи, с различни предложения и предположения. Тактиката на разсейване се прилага както в страната, така и в чужбина. Умът ми е кристално бистър по отношение на това кой какво направи по отношение на това. Всичко се случи и продължава да се случва точно пред очите ни. \r\nИзвестно е, че забавянето ще „доведе до фатални невъзможности“. Сега се отправяме в тази посока. Нуждаем се от спешна инициатива, насочена към елиминиране на най-голямата заплаха за бъдещето на страната ни. Седем страни ще изпратят войски на изток от Ефрат. Какво означава това?  \r\nСега, с регионалната подкрепа на Саудитска Арабия, Обединените арабски емирства (ОАЕ) и Египет, се стартира план на САЩ за поставяне на мултинационални сили в тази зона. Великобритания, Германия, Франция, Египет и Йордания също ще изпратят войски. \r\nПо време на срещата на коалицията срещу „Ислямска държава“ във Вашингтон, тези седем страни проведоха отделна среща и излязоха със съвместно изявление. Те обявиха това чрез Държавния департамент на САЩ. Ако това се случи, ако войските на седемте страни бъдат разположени на изток от Ефрат, тогава ще започне реалната опасност за Турция. Скоро те ще започнат терористични атаки и ще ударят Турция \r\nТе никога няма да напуснат този регион в Сирия. Те никога няма да оставят този регион на волята на Турция. Това, което те защитават тук, не е ПКК - както си мислят някои. Това е преходът към последния етап от оформянето на картата, от многонационалната инвазия. \r\nДосега само САЩ бяха в зоната, но оттук нататък ще има седем страни. Ръцете на Турция ще бъдат вързани. Знаете ли какво ще се случи след това? Те ще започнат процеса на дестабилизиране на Турция от този „фронт“. \r\nИзберете си: терористични атаки, интервенции във вътрешната политика, сдържане на Турция буквално в нейните граници, плач „излезте от Африн“. Каквито и да са последствията... \r\nВ продължение на години ние писахме в тези статии, че „Тази интервенция трябва да бъде осъществена, независимо от последиците, дори да означава самоубийство. Интервенцията ще става по-трудна с всяко отлагане“. Беше ясно, че нещата ще завършат така от самото начало. \r\nАрмията трябва да тръгне довечера... Няма да има друг шанс. \r\nНовите страни, които се разполагат там, след нахлуването в северната част на Сирия, планират да оставят Турция беззащитна, да блокират нейните отбранителни линии и да я направят неспособна да се защити. Този регион вече не е въпрос на Сирия. Този регион вече не принадлежи на Сирия. Този регион е фронт, целящ обсаждането на Турция. \r\nИма само още едно нещо, което трябва да се направи - още една стъпка: спешната и решителна намеса на Турция пред седемте държави, които изпращат армия в Северна Сирия, източно от Ефрат. Ако това не се направи, то никога няма да може да се направи отново. Тогава ще видим всички заедно как войната се прехвърля в Турция. \r\nСитуацията е критична. Турските въоръжени сили трябва да започнат интервенцията в Сирия заедно със Свободната сирийска армия (ССА), без да чакат и един ден повече - ако е възможно, тази вечер. \r\nОтново започваме от Сивас един век по-късно. Те отварят турския фронт, събудете се! \r\nАнализирам думите на президента Реджеп Таийп Ердоган, изказани в Сивас вчера. Обмислям значението на това да започнем от Сивас и отново да направим същото изказване един век по-късно. \r\nВиждам степента на опасността и борбата. Наблюдавам сериозността на всичко това, небрежността и егоизма на някои политически кръгове. \r\nМислите ли, че това са изказвания за предизборна кампания? Обърнете внимание на объркването, причинено от местните нашественици. Обърнете внимание на оста на страната, на нейния политически ген. Вижте района. Всичко е кристално ясно и на открито. \r\nСедем страни разполагат войски на изток от Ефрат и това означава отваряне на първия фронт от войната срещу Турция. Събудете се! \r\nПревод и редакция:", "date": "2019.02.09", "title": "Yeni Safak: Интервенция на Изток от Ефрат: сега или никога"}
{"url": "http://www.focus-news.net/news/2019/02/09/2621734/stara-zagora-izvarshen-e-opit-za-krazhba-na-elektrichestvo-ot-stantsiya-v-industrialnata-zona-v-kazanlak.html", "text": "Извършен е опит за кражба на електричество от станция в индустриалната зона в Казанлък. Това съобщи за  Агенция „Фокус“  говорителят на EVN Петър Костадинов. Сигналът за  автоматичното превключване е получен около обяд. Екип на EVN се е отзовал на сигнала. На място е задържан мъж, който е леко пострадал, без сериозни външни поразявания. Опитът за кражба не е довел до проблеми с електрозахранването. Възловата станция се намира в индустриалната зона на града, така че от нея не се захранват битови клиенти.  \r\nТеодора ПАТРОНОВА", "date": "2019.02.09", "title": "Стара Загора: Извършен е опит за кражба на електричество от станция в индустриалната зона в Казанлък"}
{"url": "http://www.focus-news.net/news/2019/02/09/2621733/afp-radiozhurnalist-e-zastrelyan-v-meksiko.html", "text": "Мексикански радиожурналист е застрелян в събота в ресторант, щата Табаско, източно от столицата Мексико Сити. Това е съобщил местният прокурор на световната агенция  AFP .  \r\nИнцидентът е станал в град, носещ името на Емилиано Сапата, един от водачите на Мексиканската революция. Журналистът Иисус Рамос Родригес е последната жертва в една от най-опасните за медиите държави в света, предава  AFP", "date": "2019.02.09", "title": "AFP: Радиожурналист е застрелян в Мексико"}
{"url": "http://www.focus-news.net/news/2019/02/09/2621735/varna-krastovishteto-na-bulevardite-vasil-levski-i-tsar-osvoboditel-shte-bade-zatvoreno-za-dvizhenie-prez-noshtta-na-10-fevruari.html", "text": "От началото на следващата седмица ключово кръстовище на булевардите „Васил Левски“ и „Цар Освободител“ ще бъде затворено за моторни превозни средства. Временната организация на движение предстои да бъде въведена през нощта на 10 февруари – неделя. Това съобщиха за  Радио „Фокус“ – Варна  от Дирекция „Инженерна инфраструктура“. Ограничението се въвежда във връзка с изграждането на бул. „Васил Левски“. В посока от центъра на града към кварталите, пълното затваряне на булеварда ще бъде сигнализирано още при кръстовището на бул. „Цар Освободител“ с ул. „Пирин“ и ул. „Битоля“. Целта е да бъдат избегнати максимално транспортни задръжки по ул. „Отец Паисий“, която ще бъде основен обходен маршрут. При кръстовището с ул. „Отец Паисий“ ще се извършва отклоняване на движението за автомобили и градски транспорт, с изключение на живущите в кооперациите на ул. „Чавдар войвода“. За движещите се в посока към центъра, отклоняването на движението ще става по новоизграденото северно обслужващо платно на бул. „Васил Левски“, до достигане на кръговото кръстовище с бул. „Сливница“, където ще става развръзка в посока център и кварталите. Пешеходното пресичане на бул. „Васил Левски“ е решено чрез временна пешеходна пасарелка и пешеходна пътека при ул. „Магнолия“. Във връзка с реорганизацията на движението ще се наложат и промени в маршрутите на градски транспорт за линии с номера 7, 10, 12, 20, 209 и 23. Спирка „Победа“ в посока кварталите ще остане необслужена за линии 20 и 209, а спирка „Струга“ в посока кварталите – за линии 7, 20, 209. \r\nДиана СТОЕВА", "date": "2019.02.09", "title": "Варна: Кръстовището на булевардите „Васил Левски“ и „Цар Освободител“ ще бъде затворено за движение през нощта на 10 февруари"}
{"url": "http://www.focus-news.net/news/2019/02/09/2621731/kostadin-nikolov-pchelar-ot-varna-chast-ot-preparatite-za-predpazvane-na-pcheli-na-pazara-imat-minimalno-deystvie-i-tova-vodi-do-visoka-smartnost.html", "text": "Част от препаратите за предпазване на пчели на пазара имат минимално действие и това води до висока смъртност. Това каза в интервю за  Радио „Фокус“ – Варна  дългогодишният пчелар от Варна – Костадин Николов. „Трудности има с пазарните медикаменти за предпазване на пчелите от акари, като много често тези препарати във вид на лентички, напоени с препарати, излизат сухи. Тоест действието им към пчелите е минимално и се получават проблеми. Значи при животните се казва, че пилците се броя на есен, а при пчеларите пчелите се броят напролет. Напролет се среща много смъртност на пчелите от лоши медикаменти, които не са помогнали за преживяването на много кошери“, каза Костадин Николов. Според него внимание трябва да се обърне и на отношенията между пчеларите и останалите земеделци, защото много често те попадат в конфликт вместо да си помагат едни на други. Той обясни, че пръскането с пестициди от страна на земеделците трябва да се извършва сутрин или вечер, за да не се отрази неблагоприятно на пчелите. По думите му обаче, много земеделци се стремят да подобрят собствената си реколта, затова пренебрегват тези предписания. „В цял свят пчеларите сключват договори от предната година с арендаторите за пренасянето на пчелите в близост до техните масиви, за да могат да получат по-големи добиви благодарение на опрашването на пчелите, а тука все още тези арендатори са в конфликт с пчеларите“, допълни Костадин Николов. \r\nБояна АТАНАСОВА", "date": "2019.02.09", "title": "Костадин Николов, пчелар от Варна: Част от препаратите за предпазване на пчели на пазара имат минимално действие и това води до висока смъртност"}
{"url": "http://www.focus-news.net/news/2019/02/09/2621732/plovdiv-zapalena-tsigara-e-veroyatnata-prichina-za-pozhara-v-selo-skutare-pri-koyto-zagina-33-godishen-mazh.html", "text": "Запалена цигара е вероятната причина за пожара в село Скутаре, при който загина 33-годишен мъж. Това каза за  Радио „Фокус\"-Пловдив  кметът на село Скутаре Стоян Добрев. Той обясни, че мъжът е употребил алкохол, вероятно е пушил цигара и е заспал в леглото си, което е довело до пожара. Кметът посочи, че загиналият е живеел сам в двуетажна къща, която се намира до старата Детска градина в селото. Стоян Добрев каза още, че мъжът е обитавал първия етаж, а пожарът е бил само в стаята му.  \r\nПолицията работи по случая. \r\nМария РУСЕВА", "date": "2019.02.09", "title": "Пловдив: Запалена цигара е вероятната причина за пожара в село Скутаре, при който загина 33-годишен мъж"}
{"url": "http://www.focus-news.net/news/2019/02/09/2621524/predstoyashti-sabitiya-v-stranata-za-9-fevruari-agentsiya-fokus.html", "text": "*** \r\nОт 11.00 часа в зала 8 на Националния дворец на културата министърът на туризма Николина Ангелкова ще открие конференцията „Естествено в България - 2019 година на вътрешния туризъм“. Официални гости на конференцията ще са председателят на 44-тото Народно събрание Цвета Караянчева, министърът на младежта и спорта Красен Кралев и зам.-кметът на София Дончо Барбалов.  \r\n*** \r\nВ София ще се състои зимното Държавно първенство по модерен петобой за мъже, жени, юноши и девойки. От 09.00 часа е плуването на басейн „Диана“, а от 11.00 часа в залата на НСА стартират дуелите по фехтовка. \r\n*** \r\nОт 11.00 часа в зала 501 на Висше училище по застраховане и финанси (ВУЗФ), специалисти от ERP Academy и иновативната софтуерна компания NearSoft ще проведат отворена лекция на тема „Индустрия 4.0 – възможности и заплахи за България. Дигитализация на оперативните дейности“. \r\n*** \r\nОт 13.00 часа в Телерик Академия ще се проведе работилници за „Безопасност в интернет“ за деца и родители. \r\n*** \r\nОт 18.30 часа в Театър Азарян ще бъде представен спектакълът „За теб“. \r\n*** \r\nОт 18.30 часа в Литературен клуб „Перото“ ще се проведе литературна вечер, посветена на Крум Филипов и неговия 50-годишен юбилей. \r\n*** \r\nОт 19.30 часа в ДНК-пространство за съвременен танц и пърформанс ще се проведе режисьорският спектакъл на Ани Васева – „Пътуване към Ада“. \r\n*** \r\nОт 10.30 часа във фоайето на Младежки културен център – Бургас ще бъде открита изложба на участници в конкурса за детска рисунка \"Мечти за Европа и Китай\". \r\n*** \r\nОт 12.00 часа в Ритуалната зала на Траурен парк – Бургас ще се състои поклонението пред художника Стоян Цанев. \r\n*** \r\nОт 9.00 часа в сградите на Първа езикова гимназия, СУЕО „Ал. С. Пушкин“ и ОУ „Цар Симеон I“ ще се проведат общо три областни кръга на олимпиадите по английски и руски език и по философия. \r\n*** \r\nОт 10.30 часа в Куклена зала на ДКТ ще бъде представена постановката „Тримата снежковци“. \r\n***  \r\nОт 9.00 часа в Училище за родители „Happy mums” ще се проведе  обучение за „ефективни родители“.  \r\n***  \r\nОт 11.00 часа в читалище „Искра“ Куклен театър „Весел“ ще представи спектакъла „Лудориите на Малък Сечко“.   \r\n***  \r\nОт 9.00 часа в Спортна зала „Никола Петров” ще се проведе Североизточна конференция по баскетбол за момчета 12 год. под домакинството на БК „Росица” – село Поликраище.  \r\n*** \r\nВ 13.00 часа в Делчовския хан председателят на Асоциацията на сомелиерите в България Михаил Марковски ще изнесе лекция за особеностите на района по отношение на винопроизводството и как по най-добрия начин да се комбинират с храната различните видове вина. От 14. 00 часа ще започне дегустацията на предоставените за участие в конкурса вина и ракии. \r\n*** \r\nОт 10.00 часа в с. Априлово ще се проведе тържество в чест на Свети Трифон за берекет и добро вино.  \r\n*** \r\nОт 11.00 часа ще се проведе ритуално зарязване на лозите, след което ще бъде избран Цар Винар.  \r\n*** \r\nБългарския фармацевтичен съюз ще отбележи Деня на съсловната организация на магистър –фармацевтите в Стара Загора, където  ще се проведе разширен управителен съвет на БФС. От 12.30 часа в голямата зала на хотел „Верея“ ще започне брифинг на Българския фармацевтичен съюз за важните теми в съсловието.  \r\n*** \r\nОт 9.00 часа в храм „Св.Никола“ икона на свети Ефрем Нови с частица от светите му мощи ще бъдат посрещнати в града.", "date": "2019.02.09", "title": "Предстоящи събития в страната за 9 февруари (Агенция „Фокус“)"}
{"url": "http://www.focus-news.net/news/2019/02/09/2621527/sport-roma-pobedi-kato-gost-kievo-s-30-v-mach-ot-23-iya-krag-na-italianskata-seriya-a.html", "text": "Футбол: Рома победи като гост Киево с 3:0 в мач от 23-ия кръг на италианската Серия „А“. Головете отбелязаха Ел Шаарауи, Джеко и Коларов. След победата Рома изпревари съгражданите си от Лацио и зае четвъртото място с 38 точки, колкото има и другия римски отбор. Киево заема твърдо последното 20-то място с едва девет точки.", "date": "2019.02.09", "title": "Спорт: Рома победи като гост Киево с 3:0 в мач от 23-ия кръг на италианската Серия „А“"}
{"url": "http://www.focus-news.net/news/2019/02/09/2621528/aadvama-palestinski-mladezhi-byaha-ubiti-po-vreme-na-protestite-v-blizost-do-granitsata-s-izrael.html", "text": "Двама палестински младежи бяха убити в петък от израелската армия в близост до буферната зона Газа-Израел, според Министерството на здравеопазването в Газа, предава  Анадолската агенция (АА) . \r\nВ изявление на Министерството се казва, че Хасан Шалаби и Хамза Аштиви  на 14 и 18 години съответно са били „убити от израелски сили“. \r\nСпоред министерството поне 17 други палестинци са били ранени от огнестрелни оръжия. \r\nОткакто палестинците започнаха да провеждат почти ежедневно митинги по буферната зона през март миналата година, повече от 250 души бяха убити - и хиляди още ранени - от израелски войски, разположени в околността. \r\nДемонстрантите настояват за  правото на палестинските бежанци да се завърнат по домовете си в историческа Палестина, откъдето са прогонени  през 1948 г., когато е създадена държавата Израел. \r\nТе също така изискват прекратяване на 12-годишната блокада на Ивицата Газа от страна на  Израел, която унищожи  икономиката на крайбрежния анклав и лиши нейните около два милиона жители от много основни стоки.  Юлиян Марков", "date": "2019.02.09", "title": "AA:Двама палестински младежи бяха убити по време на протестите в близост до границата с Израел"}
{"url": "http://www.focus-news.net/news/2019/02/09/2621525/pregled-na-osnovnite-temi-v-svetovniya-pechat-agentsiya-fokus.html", "text": "Промяната на позицията на Багдад относно престоя на американските войски в Ирак и най-вече проиранската линия на иракското правителство, заплахите на САЩ за санкции, ако Турция закупи руските зенитно-ракетни комплекси С-400 и неуспешен опит за преврат в ръководството на \"Ислямска държава\" са сред основните теми на световния печат.  \r\n***  От момента, в който САЩ вкараха войски в Ирак, минаха 16 години, но и досега в близкоизточната страна има около 5,2 хиляди американски военнослужещи. Когато държавният глава на САЩ Доналд Тръмп ги посети през декември - първото му пътуване до зона на конфликта като главнокомандващ, предприето малко след неочакваното му обявяване на плана за изтегляне на войските от Сирия, мнозина възприеха тази стъпка като знак за засилване на американската мисия в Ирак. По-късно лидерът на Вашингтон потвърди, че в близко бъдеще няма да има изтегляне на американски войски от Ирак. Какво обаче е бъдещето им там? Отговор на този въпрос търси Адам Тейлър в статия за авторитетното издание  The Washington Post . \r\n„Всъщност можем да използваме Ирак като база, ако поискаме да предприеме нещо в Сирия\", заяви Тръмп по време на посещението си през декември. Но, въпреки че Тръмп и неговите съветници по националната сигурност може да искат военните им да останат там, думите и действията им изглежда лишават иракското ръководство от желанието да толерират американски военни на своята земя. \r\nВъпреки че от 2003 г. насам в Ирак има многочислен контингент американски военнослужещи, (техният брой достигна 170 000 през 2007 г.), администрацията на Обама изведе американските военни, след като САЩ и Ирак не успяха да постигнат споразумение, което да определи действията на военнослужещите на Вашингтон в тази страна. Последните американски сили напуснаха Ирак през декември 2011 г. \r\nСлед подема на „Ислямската държава“ в Сирия и Ирак през 2014 г., Багдад се обърна към САЩ за помощ. Американските военни се завърнаха, но само за да се борят с терористите - и американските власти признаха това. „Нашата военна мисия в Ирак е съсредоточена около причините, поради които правителството на тази страна ни помоли да отидем там\", поясни генерал Джоузеф Вотел, ръководител на Централното командване на САЩ, в рамките на заседание на сенатската комисия за отбрана по-рано тази седмица.  \r\nСАЩ и Ирак не подписаха ново споразумение за статута на войските, което да поясни условията за оставането на американските военни. Това означава, че те са в Ирак само по искане на Багдад. \r\nОт гледна точка на Тръмп, американските бази в Ирак са доста логично място, от което да се наблюдава или да се противопоставя на Иран. В крайна сметка, политиката на американската администрация спрямо Иран се свежда до сдържане на страната, която е „източник на потенциална опасност и конфликт\". Но изчисленията на иракското правителство са много по-сложни. \r\nКато цяло новото правителство на Ирак се опита да не се поставя между Вашингтон и Техеран - неговия много по-силен съсед. Смята се, че новият премиер в Багдад Абдел Махди се стреми да намери компромис, за което може да разчита на подкрепата на шиитските политици, водени от популисткия и духовен лидер Муктада ал Садр, критик на Иран и САЩ. \r\nАко Ирак откаже да толерира американските военни, как ще реагира Тръмп? Би било хубаво да се мисли, че не би направил нищо. Тръмп отдавна критикува това, което той описва като „безкрайни войни\" и военните кампании на американските военни в чужбина.  \r\nИзглежда обаче, че сега администрацията на Тръмп постепенно осъзнава - както стана в Сирия, че многобройните му външнополитически задачи в Близкия изток - намаляване на американското военно присъствие в чужбина, борба с „Ислямска държава“, сдържане на Иран, често пъти са несъвместими.  \r\n***  САЩ използват ракетите „Пейтриът“ като средство за изнудване с цел отлагане на турската военна операция на изток от река Ефрат в Сирия, а не за да осуетят доставките на руските зенитно-ракетни системи С-400. Това заяви екслклузивно пред вестник  Yeni Safak  пенсионираният турски генерал Фахри Еренел.  \r\nЕренел е категоричен, че САЩ използват сделката между Анкара и Москва за С-400 със скрити мотиви. По-рано тази седмица Вашингтон предупреди, че „процесът за „Пейтриът“ ще бъде преустановен, ако Анкара закупи руските ракети“. Изявлението бе направено на фона на важни преговори между Турция и САЩ за сирийския град Манбидж.  \r\nОт редакцията припомнят, че през декември миналата година Държавният департамент на САЩ одобри възможни доставки на комплексите „Пейтриът“ на Турция. Сделката е на стойност около 3,5 млрд. долара. \r\nСпоред пенсионирания генерал заплахата от Вашингтон не идва в случаен момент. Планът е да се спре предстоящата военна операция на Турция в Сирия. „Решителността на Турция по отношение на операцията на изток от река Ефрат и продължаването на военните действия в региона са основните проблеми на САЩ. Те също така осъзнаха тази решителна позиция на Турция от делегация на Анкара в САЩ\", поясни Еренел.  \r\nЕвентуална мисия на изток от Ефрат, която Турция планира от месеци, ще бъде трета по ред на Анкара в Сирия след „Щита на Ефрат“ и „Маслинова клонка“.  \r\nЗапитан за възможните последици от отказа от закупуването на руската С-400, Еренел подчерта, че„ако се предприеме подобна стъпка, двустранните отношения между Турция и Русия ще достигнат необратима точка”. \r\n„Това ще предизвика страхотни последствия, дори гражданската война в Сирия. (Влошаването на двустранните отношения между Анкара и Москва) би засегнало голяма площ от Източното Средиземноморие до Черно море. Турция няма да отстъпи в това отношение и ще закупи С-400 на всяка цена. Вече няма връщане назад“, предупреди бившият генерал.  \r\n***  Лидерът на близкоизточната радикална групировка „Ислямска държава“ Абу Бакр ал-Багдади е оцелял при опит за преврат, извършен миналия месец от чуждестранни бойци в Източна Сирия, съобщава израелският вестник  The Jerusalem Post . \r\nСпоред източници от разузнавателни служби, джихадистката организация е обещала голяма награда за всеки, който убие Абу Муат ал-Джазайри, съперник на Абу Бакр ал-Багдади, за който се смята, че стои зад опита за преврат срещу лидера на „Ислямска държава“. Обявяването на награда за „боен другар“ е необичайна за терористите, подчертава изданието.  \r\nУточнява се, че предполагаемият пуч е трябвало да бъде извършен на 10 януари в малко населено място, което е едно от последните твърдини на терористите в Източна Сирия. При атаката са загинали двама души.  \r\nНаличните данни за Абу Бакр ал-Багдади са оскъдни. Известно е, че той е роден в Ирак. Твърди се, че има докторска степен за изследвания върху Корана, получена от университет в Багдад. Припомня се, че той оглави групировката през 2010 г. \r\nМногобройните доклади за смъртта на Абу Бакр ал-Багдади бяха обявени за фалшиви.", "date": "2019.02.09", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/02/09/2621529/sport-olimpik-marsiliya-pobedi-kato-gost-dizhon-s-21-v-mach-ot-24-iya-krag-na-frenskata-liga-1.html", "text": "Футбол: Олимпик Марсилия победи като гост Дижон с 2:1 в мач от 24-ия кръг на френската Лига 1. Домакините откриха резултата през първото полувреме, но през второто полувреме гостите реализираха два гола, като първият бе вкаран от Марио Балотели, който се присъедини наскоро към отбора от Марсилия. Олимпик заема петото място с 37 точки и два мача повече от шестия Монпелие, който има 36. Дижон е на 16-то място с 20 точки – 2 повече от зоната на изпадащите отбори.", "date": "2019.02.09", "title": "Спорт: Олимпик Марсилия победи като гост Дижон с 2:1 в мач от 24-ия кръг на френската Лига 1"}
{"url": "http://www.focus-news.net/news/2019/02/09/2621736/tass-nebenzyasasht-razrushavat-sistemata-za-kontrol-nad-vaorazheniyata-tova-shte-ima-nepredvidimi-posleditsi.html", "text": "Разрушаване на системата за контрол над въоръженията, което предприема Вашингтон, може да доведе до непредсказуеми резултати. За това в събота предупреждава постоянният представител на РФ в ООН Василий Небензя в интервю за руския Първи телевизионен канал, предава  ТАСС .  \r\n\"Вижте какво се случва в сферата на разоръжаването: американците напълно унищожават системата за контрол на оръжията, развитието на събитията е абсолютно непредсказуемо. Така те [САЩ- бел. ТАСС] си развързват ръцете и безконтролно увеличават собственото си въоръжаване. Съвършено неясно е до къде може да се стигне. Естествено, засилва се и рискът от непредвиден конфликт. Разбира се, ситуацията е тревожна, но мисля, че трябва да сме оптимисти \", думи на дипломата. \r\nТой е изтъкнал, че в света продължават да съществуват противоречията от времената на Студената война. \"Една от главните причини защо всичко това се случва около Русия е в дълбокото разочарование на Запада, че Русия има самостоятелна външна политика и, както беше и през 90-те години  (на 20 в. – бел. ред.), в Кремъл през задния вход не може да се влезе и да ни се диктува как да се държим и какво трябва да правим“, е отбелязал Небензя в телевизионното интервю.  Ивелина Ватова", "date": "2019.02.09", "title": "ТАСС: Небензя:САЩ разрушават системата за контрол над въоръженията, това ще има непредвидими последици"}
{"url": "http://www.focus-news.net/news/2019/02/09/2621526/tass-gotov-e-okonchatelniya-variant-na-gazovata-direktiva-na-es.html", "text": "Готов е окончателния вариант на Газовата директива на ЕС, предава  TACC .  \r\nОкончателният вариант на Газовата директива на ЕС, преговорите по която ще започнат на 12 февруари, ще разшири европейските норми до всички трансгранични газопроводи, но ще предостави възможности за изключения за вече съществуващи проекти. Това се посочва в изявление на Съвета на ЕС в петък в Брюксел. \r\n\"Предложените изменения ще разширят използването на регулациите на пазара на газ в ЕС към и от трети страни\", се казва в документа. \"Предвид липсата на правила, приложими към газопроводите между страните от ЕС и трети страни, предложените изменения предвиждат възможност за изключения за съществуващи газопроводи. \" \r\nИзмененията на директивата също изискват от държавите от ЕС да уведомят Европейската комисия за преговорите за газови споразумения с трети страни. \r\n„Държавите от ЕС, които искат да започнат преговори с трети страни, за да сключат ново споразумение или да преработят съществуващото споразумение [за доставките на газ], което би могло да повлияе на общите норми на ЕС, трябва да уведомят Европейската комисия за това и да получат разрешение от нея за водене на такива преговори в областта, в която се отнасят за прилагането на общите норми на ЕС ”, - се казва в документа.  Юлиян Марков", "date": "2019.02.09", "title": "ТАСС: Готов е окончателния вариант на Газовата директива на ЕС"}
{"url": "http://www.focus-news.net/news/2019/02/09/2621532/pravitelstvoto-otpusna-30-mln-leva-dopalnitelno-za-zaplati-v-obshtinskite-i-oblastnite-bolnitsi-obzor.html", "text": "В четвъртък премиерът Бойко Борисов разпореди на здравното министерство да представи план за решаване на проблемите в общинското здравеопазване. Беше възложено да започнат анализи на финансовото състояние на всяка една от общинските болници в страната. От началото на годината недоволството от недостига на средства изразиха работниците в общинските болници в Козлодуй, Пловдив и Карлово. След среща при Бойко Борисов в петък беше постигнато съгласие за увеличение на средствата за заплати в общинските и областните болници. Допълнителните средства ще бъдат 30 млн. лева - 18 млн. лева за общинските болници и 12 млн. лева за областните. Така заедно с увеличението по бюджетите на Министерството на здравеопазването и на НЗОК болниците ще разполагат с 66 млн. лева повече тази година. Здравният министър Кирил Ананиев обяви, че между 25 и 40% ще бъде увеличението на заплатите в общинските болници, а между 10 и 15% в областните. Освен финансовото подпомагане, свързано с разходите за персонал, ще бъдат заделени средства и за нормалното функциониране на общински болници, които извършват дейности по оказването на спешна и неотложна помощ в труднодостъпни и в такива населени места, в които няма други лечебни заведения и приходите от дейност са недостатъчни поради малкия брой пациенти. Министърът съобщи, че ще се работи по преструктуриране на общинските заведения с цел повишаване на ефективността им. В следващите седмици предстои решаването на чисто технологични и организационни въпроси, които ще дадат възможност общинските болници да увеличат своя обем и обхват на дейност. Кирил Ананиев коментира, че ще подготви постановление за допълнителните средства, което може да внесе в Министерски съвет още в сряда. Той уточни, че парите за заплати в болниците ще дойдат от държавния бюджет, чрез преструктуриране на разходите. \r\nБиляна ИВАНОВА", "date": "2019.02.09", "title": "Правителството отпусна 30 млн. лева допълнително за заплати в общинските и областните болници (ОБЗОР)"}
{"url": "http://www.focus-news.net/news/2019/02/09/2621533/the-guardian-nay-golyamata-razuznavatelna-shtab-kvartira-otvarya-vrati-v-germaniya.html", "text": "Най-голямата щаб-квартира на разузнавателна служба в света отваря врати в Германия, пише британският вестник  The Guardian . \r\nНе се разрешават мобилни телефони и частни лаптопи. Не се допуска  проверка на лични имейли или социални медии. И в края на деня всички карти за достъп трябва да бъдат заключени в сейф, са част от правилата в новата сграда, пише изданието. \r\nПовече от 1 милиард евро и 12 години след началото на строителството, Федералната разузнавателна служба на Германия (БНД) официално откри новия си дом в Берлин, най-големият щаб на разузнаване в света, с размери колкото 36 футболни игрища. \r\nСградата, близо до мястото на бившата Берлинска стена, е едно от най-секретни пространства на Германия, със строги правила за сигурност, които уреждат това, което служителите могат и не могат да направят. \r\nАнгела Меркел посети централата в петък и разказа за историята на БНД и важната роля, която тя играе. \"В един често много объркващ свят\", каза канцлерът, \"сега, по-спешно от всякога, Германия се нуждае от силна и ефективна външна разузнавателна служба.\" \r\nНа мястото преди това се помещаваха полицейски казарми, унищожени по време на Втората световна война. След това там е построен източногермански спортен стадион, разрушен като част от кандидатурата на Германия за домакинство на Олимпийските игри през 2000 година. \r\nПриблизително 3200 от очакваните 4000 служители вече са пристигнали и работят в новата сграда, а други все още не се придвижват от старата централа извън Мюнхен. В агенцията работят около 6 500 души в Германия и по света.  \r\nНовата мащабна сграда има за цел да сигнализира за по-самоуверена глобална роля на германското разузнаване, но агенцията има много критици в Германия, където службите за сигурност могат да предизвикат спомени за Щази и Гестапо. Информацията, споделена   от Едуард Сноудън през 2013 година, че агенцията тясно си сътрудничи с американските и британските служби в наблюдението на цифровите комуникации, шокираха мнозина и доведоха до намаляване на сътрудничеството с Американската агенция за национална сигурност. \r\nСградата е построена от 135 хиляди кубически метра бетон и 20 хиляди тона стомана и има 14 хиляди прозорци и 12 хиляди врати, съобщава агенцията на своя уебсайт. \r\nЦеремонията по откриването в петък беше очаквана дълго време: сградата първоначално беше планирана да бъде завършена през 2011 г., но това бе забавено поради проблеми със строителството и по други причини.  Юлиян Марков", "date": "2019.02.09", "title": "The Guardian: Най-голямата разузнавателна щаб-квартира отваря врати в Германия"}
{"url": "http://www.focus-news.net/news/2019/02/09/2621531/tass-sasht-prodalzhavat-da-se-protivopostavyat-na-severen-potok-2-i-vtorata-traba-na-turski-potok.html", "text": "САЩ продължават силно да се противопоставят на „Северен поток - 2“ и на втората тръба на „Турски поток“., заяви представител на Държавния департамент по искане за коментар по споразумението, постигнато в Европейския съюз относно измененията на газовата директива на ЕС и изпълнението на проекта „Северен поток - 2“, предава  TACC . \r\n\"Съединените щати продължават категорично да се противопоставят на\" Северен поток 2 \"и на втората тръба на „Турски поток“. Тези проекти представляват геостратегическа заплаха за енергийния сектор на Европа и нейната сигурност и могат да навредят на икономическата и стратегическата сигурност на Украйна,\" заявяват от Държавния департамент на САЩ. \r\nПо-рано стана известно, че Германия и Франция са уредили спора за „Северен поток 2“ и са постигнали компромис относно измененията на Газовата директива на ЕС, предлагайки нова версия, която не блокира руския проект. Същността на предложението е страната, на чиято територия се намира точката на приемане на газ от морски газопровод, да получи правото да избере формулата за прилагане на правилата на ЕС за газовата директива към този проект и възможните изключения от нея. В случая със \"Северен поток-2\" такава страна е Германия.  Юлиян Марков", "date": "2019.02.09", "title": "ТАСС: САЩ продължават да се противопоставят на „Северен поток-2“ и втората тръба на „Турски поток“"}
{"url": "http://www.focus-news.net/news/2019/02/09/2621534/the-independent-velikobritaniya-prinuzhdava-razvivashtite-se-strani-da-sklyuchvat-riskovi-targovski-sporazumeniya-predi-brekzit.html", "text": "Великобритания принуждава развиващите се страни да сключват рискови търговски споразумения преди Брекзит, пише британският вестник  The Independent  във водеща статия. \r\nНякои от най-бедните страни в света са принудени да се споразумеят за потенциално вредни търговски споразумения с Обединеното кралство чрез използване на  \"заплахи“ с наближаването на Брекзит. \r\nЛиъм Фокс, министърът на международната търговия, е обвинен в оказване на натиск върху развиващите се страни да „подпишат“ - без да знаят стойността на споразуменията - с предупреждение, че иначе ще бъдат загубени. \r\nСамо три от 40-те споразумения, с които Обединеното кралство се ползва чрез членство в ЕС, обхващащи 71 страни, бяха успешно „преподписани“, както обеща правителството, а до Брекзит остават още седем седмици, пише изданието. \r\n„Споразуменията се изготвят в кратки срокове заради вероятността от напускане на ЕС без споразумение. Страните са помолени да се подписват на сляпо ”, казва Лиз Мей, ръководител на политиката на неправителствена организация. \r\nБез пълната представа за това как ЕС и Великобритания ще търгуват в бъдеще е невъзможно за страните да преценят до колко са изгодни тези сделки, как ще работят на практика или дори как ще се прилагат някои елементи от тях. Вместо да признае тази трудност, правителството разчита на развиващите се страни да бъдат принудени да подпишат  в последната минута, вместо да рискуват високи мита, с които да бъде обложен ключовият им износ. Този тип недобросъвестни преговори - използване на имплицитни заплахи  не е най-добрия  начин да се започне независимата търговска политика на Обединеното кралство, пише изданието. \r\nНито една развиваща се страна не се е оплакала публично от  подхода на Обединеното кралство, но се смята, че някои от тях са възразили и и са показали своето неудовлетворение, като отлагат подписването. \r\nСамият Лиъм  Фокс призна риска за развиващите се страни от Брекзит, след като неговото министерство направи предложение за премахване на всички мита, ако Великобритания напусне ЕС без споразумение, за да избегне раздуването  на инфлацията.  Юлиян Марков", "date": "2019.02.09", "title": "The Independent: Великобритания принуждава развиващите се страни да сключват рискови търговски споразумения преди Брекзит"}
{"url": "http://www.focus-news.net/news/2019/02/09/2621535/nova-portsiya-komentari-po-alo-banov-sam-obzor.html", "text": "Аферата  „Ало, Банов съм“ отново вълнува политиците в петъчния ден. Поводът за коментари бе решението на съда по делото за забавянето на строителството на „Ларгото“.    \r\nНа брифинг в Народното събрание  говорителят на ПГ на „БСП за България“ Елена Йончева  обърна внимание, че изводът на съда е, че обектът е бил предаден в срок, поради което служителят не дължи неустойка на Министерство на културата. Йончева подчерта, че мълчанието на Борисов по „Ало, Банов съм“ е \"част от омертата\". По думите й той отказва да поеме политическа отговорност. „Вместо това той казва: „Няма да ме вкарате в това“. „Това е министърът, който Борисов сам си е избрал. Това е неговият министерски съвет, за който той носи отговорности“, заяви Йончева. От опозицията заявиха ,че ще внесат искане в МРРБ, ДНСК и Министерство на културата за цялата документация по проекта за „Ларгото“.  От ГЕРБ в лицето на депутата Тома Биков  реагираха остро на исканията на БСП. Пред журналисти  Биков коментира, че не се искат документи след обявяването на разследване, а преди това. По думите му записът, който представи Елена Йончева по „Ало, Банов съм“ е красноречив единствено за това, че БСП работи с доноси.  Биков коментира още, че ГЕРБ отказва да участва във вътрешнопартийната кампания за редене на листа на БСП . Според него целият цирк е подскачане пред лидера им „кой е по-по-най“. Биков отговори и на критиките на БСП към премиера Бойко Борисов. „Освен кампанията за редене на листата на БСП той си има далеч по-важни ангажименти от това да участва в тяхната вътрешнопартийна кампания“, заяви още Биков.  Министърът на регионалното развитие и благоустройството Петя Аврамова  също коментира казуса. Аврамова обясни, че е постъпило искането на БСП за документите на „Ларгото“ в МРРБ и увери, че цялата документация ще бъде комплектована и предоставена.  „Така че няма никакви притеснения, не трябва да има за това, че няма да предоставим цялата налична документация“, каза още Аврамова. Тя уточни, че писмото на БСП е постъпило в петък в министерството.  \r\nДеница КИТАНОВА", "date": "2019.02.09", "title": "Нова порция коментари по „Ало, Банов съм“ (ОБЗОР)"}
{"url": "http://www.focus-news.net/news/2019/02/09/2621530/afp-huan-guaydo-ne-izklyuchva-vazmozhnostta-za-otorizatsiya-na-amerikanska-voenna-namesa.html", "text": "Самопровъзгласилият се лидер на Венецуела Хуан Гуайдо отказа да отхвърли в петък възможността за разрешаване на намеса на САЩ, за да свали  президента Николас Мадуро и да облекчи хуманитарната криза, предава  AFP . \r\nПредседателят на Народното събрание Гуайдо е заявил пред агенцията , че ще направи \"всичко необходимо, за да спаси човешките животи\", като е признал, че намесата на САЩ е \"много противоречива тема\". \r\nЛидерът на опозицията направи опит да свали Мадуро миналия месец, обявявайки се за действащ президент, ход, признат от Съединените щати и около 40 държави, включително 20 от Европейския съюз. \r\nПод ръководството на Мадуро икономиката на Венецуела се срина, като страната е обхваната от хиперинфлация, рецесия и недостиг на храна и лекарства, пише агенцията. \r\n35-годишният Гуайдо се опитва да внесе храна и лекарства от САЩ, но доставките стоят в складове в Колумбия, защото венецуелските военни са блокирали влизането им. \r\nПо-рано Мадуро обеща да не допуска \"фалшива хуманитарна помощ\" и заяви, че кризата на Венецуела е \"измислена от Вашингтон\", за да оправдае военна намеса.  Юлиян Марков", "date": "2019.02.09", "title": "AFP: Хуан Гуайдо не изключва възможността за оторизация на американска военна намеса"}
{"url": "http://www.focus-news.net/news/2019/02/09/2621737/nad-9-mln-chuzhdestranni-turisti-sa-posetili-balgariya-prez-2018-godina-obzor.html", "text": "2018 г. е била изключително успешна и за първи път е премината границата от 9 млн. чуждестранни туристи, което представлява ръст от около 5%. Това обяви министърът на туризма Николина Ангелкова на конференцията \"Естествено в България - 2019 година на вътрешния туризъм\". Фокус на събитието бе набелязване на мерки и инициативи за насърчаване на пътуванията във вътрешността на страната и споделяне на добри практики за популяризиране на по-малко известни туристически обекти у нас. Официални гости на конференцията бяха председателят на 44-тото Народно събрание Цвета Караянчева, министърът на младежта и спорта Красен Кралев и зам.-кметът на София Дончо Барбалов. На форума присъстваха и кметове, представители на бизнеса и на туристическите организации.  Николина Ангелкова  заяви, че за първи път за първите 11 месеца има над 7 млрд. и 200 млн. лв. \"Очакваме разбира се, когато излязат резултатите за цялата 2018 г., приходите да достигнат почти 8 млрд. Това със сигурност показва колко важен е секторът за икономиката, за насърчаване на заетостта в дадените региони и колко важно е да показваме съответно прекрасните възможности за туризъм целогодишно“, заяви още министърът. По думите ѝ 2019 г. ще бъде една много динамична година и трудна в борбата за всеки един турист. Според нея, когато има в продължение на три години изключително добри резултати, е важно четвъртата, петата и шестата година да има много силна мобилизация. Ангелкова добави, че за миналата година страната е имала над 3 млн. и 750 хил. българи, които са пренощували на територията на страната.  Цвета Караянчева  призова кметовете да направят така, че общините им да бъдат центърът на туризма, да бъдат креативни и да търсят туристите. Тя поясни, че от общата воля на законодателна, изпълнителна, местна власт и заетите в сектора на гражданите зависи развитието на този перспективен и приоритетен отрасъл на България. Тя допълни, че има определен напредък по отношение на целта, която се поставя, а именно да се превърне България в четирисезонна дестинация. Караянчева призова да се възпитават така децата, че като ги питат в коя страна искат да живеят, работят и почиват, да казват: „Естествено, България“. „Поздравявам ви за това, че насочвате вниманието на българските граждани и си поставяте амбициозната цел 2019 г. да бъде година на вътрешния туризъм. През последните година българинът се отвори към света. Хиляди наши съграждани пътуват по съседните страни и по далечни дестинации, за да видят забележителности и да опознаят други обичаи, култури, да се забавляват. В същото време българинът трябва да преоткрие живописната родна природа, да се вгледа в очарованието на всяко кътче, да види разнообразието и богатството на България. Той трябва да се убеди, че и тук може да получи качествено обслужване, да се радва на пълноценен отдих, да посети културни обекти и природни феномени. Да знае, че си заслужава да прекара ваканцията у дома“, каза Караянчева и припомни думите на Иван Вазов в стихотворението „Отечество, любезно“: „У нас погледът открива все по-нови и по-нови красоти. Тук весели долини, там планини гиганти“. По думите ѝ запознаването с красотата на Родината е особено не само за развитието на този сектор от икономиката на страната, но и за възпитанието на младите хора. Тя припомни, че когато попитали създателя на организирания туризъм в България Алеко Константинов в коя страна би предпочел да живее, той отговорил: „България“.  Кубрат Пулев  подкрепи българския туризъм с нов видеоклип. „Ако не обичаш България, не обичаш и себе си“, казва във видеото шампионът. Клипът бе представен премиерно на конференцията на Министерството на туризма. В клипа Кубрат Пулев разказва за красотите и героичната история на страната ни, за великите победи на българските спортисти и защо не би излязъл на ринга под друг флаг, освен родния. „Ходим навсякъде по света, а не знаем достатъчно за родината си. Аз избрах българския туризъм, защото, ако не познаваш България, не познаваш и себе си. Обичам България и българския народ“, казва Пулев във видеото.", "date": "2019.02.09", "title": "Над 9 млн. чуждестранни туристи са посетили България през 2018 година (ОБЗОР)"}
{"url": "http://www.focus-news.net/news/2019/02/09/2621538/sport-monfis-e-posledniyat-polufinalist-na-turnira-v-sofiya.html", "text": "Гаел Монфис се класира за полуфиналите на Sofia Open 2019, след победа над Стефанос Циципас с 2:0 сета - в отделните части 6:3, 7:6 (5), след точно час и половин а игра. Френският тенисист, поставен под № 7 в схемата, изигра силен мач, в който не загуби нито веднъж подаването си и така запълни финалното каре в „Арена Армеец“.  \r\nМонфис осъществи два брейка в първата част, а втората спечели след тайбрек, като по този начин взе реванш за поражението от този съперник в единствения им предишен мач – в Шанхай миналия сезон.  \r\nВ събота, не преди 18:00 часа Монфис ще се изправи срещу третия поставен Данийл Медведев в пряк дуел за място на финала. До момента французинът и руснакът не са се срещали нито веднъж.", "date": "2019.02.09", "title": "Спорт: Монфис е последният полуфиналист на турнира в София"}
{"url": "http://www.focus-news.net/news/2019/02/09/2621537/donald-tramp-severna-koreya-shte-stane-ikonomicheski-lokomotiv-pod-rakovodstvoto-na-kim-chen-un.html", "text": "Водена от Ким Чен-ун, Северна Корея със сегашното ръководство ще се превърне в \"голям икономически локомотив\", написа американският президент Доналд Тръмп в социалната мрежа „Туитър“, цитиран от  TACC . \r\n\"Северна Корея, под ръководството на Ким Чен-ун, ще се превърне в голям икономически локомотив. Това може да изненада някого, но това няма да ме изненада, защото го познавам и разбирам много добре какво може да направи\", пише американският лидер. \r\nСпоред него, \"Северна Корея ще се превърне в ракета в друг план - икономически!\" \r\nПо-рано южнокорейският телевизионният канaл KBS съобщи, че Северна Корея може да разруши ядрените съоръжения в Йонбьон, да допусне международни инспектори в страната и да премахне междуконтиненталните балистични ракети. В отговор Вашингтон може да отвори контактна точка в Пхенян, да възобнови хуманитарната помощ и да подпише споразумение за официалния край на корейската война. На свой ред, японският вестник Asahi информира, че Тръмп е готов да разреши възобновяването на икономическото сътрудничество между Северна и Южна Корея и да направи други отстъпки на Пхенян, ако на среща във Виетнам на 27-28 февруари Ким Чен-ун се съгласи да предприеме сериозни стъпки за частично премахване на ракетните и ядрените комплекси в  неговата страна.  Юлиян Марков", "date": "2019.02.09", "title": "Доналд Тръмп: Северна Корея ще стане икономически локомотив под ръководството на Ким Чен-ун"}
{"url": "http://www.focus-news.net/news/2019/02/09/2621539/huffington-post-britanski-deputati-shte-se-opitat-da-predotvratyat-brekzit-bez-sporazumenie.html", "text": "Депутатите са готови да започнат нов опит да отложат Брекзит и да блокират варианта за напускане на ЕС без споразумение на следващото гласуване на 14 февруари, пише британският вестник  Huffington Post . \r\nБивш министър и старши депутат от парламента, участващ в междупартийни разговори, каза, че е \"много вероятно\" и че има \"съществен консенсус“ за гласуване предназначено да даде на парламента властта да спре Брекзит без сделка. \r\nПървият подобен опит за удължаване на член 50 бе отхвърлен с 23 гласа миналия месец на фона на бунт от страна на депутатите, които подкрепиха партията на Джереми Корбин. \r\nНо с наближаването на 29 март и без признаци на споразумение, депутатите търсят решение на това как да се попречи на събитието. \r\nДепутат от Лейбъристката партия каза, че се провежда „голяма дискусия“ за това как да се спечели при втория опит. \r\nА първоначалният план за удължаване на член 50 с девет месеца почти със сигурност ще бъде отхвърлен, като  източник предполага, че тримесечно отлагане е по-вероятно. \r\nНо депутат от лейбъристите каза: “Следващата седмица акцентът ще бъде поставен върху това  Тереза Май да не може да отведе страната в пропастта. \r\n\"Това все още се обсъжда как да бъде направено, но има съществен консенсус, че това ще бъде направено.\"  Юлиян Марков", "date": "2019.02.09", "title": "Huffington Post: Британски депутати ще се опитат да предотвратят Брекзит без споразумение"}
{"url": "http://www.focus-news.net/news/2019/02/09/2621542/ksb-i-bosp-shte-predlozhat-zakonovi-promeni-za-po-prozrachni-stroitelni-protsesi-obzor.html", "text": "Камарата на строителите в България (КСБ) и Българското общество по строително право (БОСП) ще предложат законови промени, чрез които да се създаде възможността строителните процеси да бъдат по-прозрачни, по-регулирани и с по-добри резултати. Това стана ясно по време на кръгла маса на тема „Международни стратегии за високи постижения в строителството“. \r\nИзпълнителният директор на КСБ инж. Мирослав Мазнев посочи, че над 5 100 фирми членуват в КСБ. „През годините Камарата се доказа не само като основен фактор в строителния сектор на национално ниво, но се утвърди и като стратегически партньор в международен аспект. В този смисъл КСБ се стреми да допринесе за внедряването на модерни методи в бранша“, заяви той. Инж. Мазнев обясни, че за тази цел КСБ заедно с БОСП подготвя предложение за изменение и допълнение на Закона за обществените поръчки. Идеята е да към българското законодателство да се адаптира Рамковият договор на Алианса FAC-1, създаден от директора на Центъра за строително право в King’s College London Дейвид Моузи. „Искаме да подобрим нашата дейност именно чрез законови промени. Затова КСБ си поставя за задача да бъде в основата за разработването на методи, документи и нормативи, които да не допускат в бъдеще да се случат грешките, които в момента се появяват в процеса на строителство. Затова е важно за нас да стъпим на международния опит на изявени учени и стратези, които да ни помогнат да намерим по-правилната и по-бърза пътека за решаването на нашите проблеми“, посочи инж. Мазнев. \r\nПо време на кръглата маса Дейвид Моузи представи договора пред представители на строителния бранш. „Рамковият договор на Алианса FAC-1 е създаден, за да може хората да планират отношенията и дейностите си в изграждането на проекти и да се интегрират екипи, които да работят заедно. Той представлява форма за дългосрочно партньорство със схема за възнаграждения на всички членове на Алианса, които постигат определени поставени цели“, заяви той. Моузи коментира, че договорът създава среда за дигитализация на строително-информационно моделиране и дава възможност да се работи с европейските директиви за обществени поръчки, без те да се нарушават. Като предимства на използването на рамковите алианси той посочи енергийната ефективност, намаляването на цената, включването на малки и средни предприятия и на местна квалифицирана работна ръка, добрите показатели за безопасност и здраве и голямото удовлетворение от страна на клиента. \r\nМоузи обясни, че договорът излиза официално през юни 2016 г. в отговор на финансовата криза от страна на британското правителство, преведен е на четири езика и вече има проекти на стойност 42 млрд. паунда. Директорът на Центъра за строително право в King’s College London посочи, че основните неща, които урежда договорът, са как да се интегрира работата на отделните участници, за да се получи добавена стойност, как да се обменя информация, как да се управлява интегриран екип и как да се създават интегрирани правила, за да няма недоразумения. „Договорът действа като чадър, който свързва отделните договори, които се възлагат от един или повече клиенти на строители. Идеята му е да се подобри комуникативността и качеството в строителството. Друг стимул, който се въвежда, е ексклузивността – че ако се постигнат определени цели, на същия изпълнител ще се възложи след това и друга работа“, обясни Моузи. Той посочи, че Рамковият договор на Алианса FAC-1 ще може да се използва в България както за създаването на малки училища, така и за изграждането на магистрали за милиони и за големи правителствени програми за милиарди.  \r\nЗа положителната страна на договора Моузи даде пример с един проект на Министерството на правосъдието във Великобритания от 2012 г., при който са спестени 43 млн. паунда заради намаленото време на индустрията за подготовка на оферти и намаленото време на възложителя да подготвя различни тръжни процедури. \r\nАдвокат Бояна Милчева - член на екипа, работил по адаптацията на Рамковия договор на Алианса FAC-1 с българското законодателство, обясни, че по адаптацията се е работило повече от година, като процесът е минал през две фази – превод на текстовете и тяхната адаптация. „Идеята беше терминологията да е позната на тези фирми, които са свикнали да работят с договорите FIDIC“, заяви адв. Милчева и посочи, че по-голямата част от извършените адаптации в договора са били в областта на обществените поръчки. Тя уточни, че българското търговско и гражданско право дават възможност този договор да може да функционира у нас. \r\nЦветилена СИМЕОНОВА", "date": "2019.02.09", "title": "КСБ и БОСП ще предложат законови промени за по-прозрачни строителни процеси (ОБЗОР)"}
{"url": "http://www.focus-news.net/news/2019/02/09/2621545/nova-sistema-shte-kontrolira-gorivata-obzor.html", "text": "На работно съвещание в ГДБОП беше представена нова система за наблюдение и контрол на горивата. Информацията ще се събира и анализира в Междуведомствения координационен център за противодействие на контрабандата и контрол на движението на рискови стоки и товари към ГДБОП. Системата ще следи горивата от входа до изхода. Осигурява се 24-часово видеонаблюдение на всички процеси. Данните ще се пазят в сървъри, за да може да се извършва проверка на движението на горивото. На практика с въвеждането на новата система се постига събирането на едно място на общия информационен ресурс, прецизен анализ на риска за подпомагане на институциите и за осъществяване на взаимен контрол. Поставено е началото на видеосистема, което ще се надгражда във времето. \r\nДиректорът на ГДБОП гл. комисар Ивайло Спиридонов заяви, че Междуведомственият координационен център успешно контролира възловите сектори, които имат пряко отношение във формирането на фиска на държавата, като този на горивата. Премиерът Бойко Борисов коментира, че в центъра се работи много, но поради липсата на стиковка ефектът не е този, който трябва да бъде. Той подчерта, че горивото е борсова стока, но иска всеки българин да знае, че никой не го краде и не го лъже. Премиерът посочи, че не може да каже, че няма да има престъпления с горива, но е важно държавата да направи така че да няма възможност за такива. \r\nНа съвещанието, ръководено от премиера Бойко Борисов, присъстваха министрите на вътрешните работи, финансите, икономиката, на транспорта, информационните и технологии и съобщенията, главният прокурор Сотир Цацаров, заместникът му Иван Гешев, председателят на бюджетната комисия Менда Стоянова в НС, председателят на Парламентарната комисия за наблюдение на приходните агенции и борба със сивата икономика и контрабандата Емил Димитров, директорът на Агенция „Митници“ Георги Костов, главният секретар на МВР, директори на главни дирекции в МВР, областни директори на МВР във Варна, Бургас и Русе, представители на НАП. \r\nБиляна ИВАНОВА", "date": "2019.02.09", "title": "Нова система ще контролира горивата (ОБЗОР)"}
{"url": "http://www.focus-news.net/news/2019/02/09/2621541/tass-hanoy-e-izbran-za-domakin-na-sreshtata-mezhdu-donald-tramp-i-kim-chen-un-po-initsiativa-na-phenyan.html", "text": "Ханой е избран за място на втората среща на американския президент Доналд Тръмп и лидера на КНДР Ким Чен-ун по инициатива на Пхенян. Това съобщи в събота японският телевизионен канал NHK, позовавайки се на източници в правителството на САЩ, предава  TACC . \r\nСпоред него САЩ считат курортния град Дананг в централната част на Виетнам за приоритетен вариант. Северна Корея настоява срещата да се проведе в Ханой, тъй като там се намира посолството. В резултат на това страните постигнаха компромис по този въпрос и приеха предложението на Пхенян. \r\nТръмп съобщи, че втората му среща с Ким Чен-ун ще се проведе на 27-28 февруари в столицата на Виетнам. Решението бе взето след срещата на специалния представител на САЩ за КНДР Стивън Бигън със специалния представител на Държавния съвет на Северна Корея за отношенията със САЩ Ким Хьок-чол в Пхенян. \r\nПо-рано японският вестник Nikkei съобщи, че Ким Чен-ун може да пристигне на срещата на върха както по въздух, така и с влак, тъй като от Северна Корея до Виетнам може да се стигне с железопътен транспорт през територията на приятелски Китай.  Юлиян Марков", "date": "2019.02.09", "title": "ТАСС: Ханой е избран за домакин на срещата между Доналд Тръмп и Ким Чен-ун по инициатива на Пхенян"}
{"url": "http://www.focus-news.net/news/2019/02/09/2621546/pregled-na-osnovnite-temi-v-britanskiya-pechat-agentsiya-fokus.html", "text": "Откриването на най-голямата щаб-квартира на разузнавателна служба в света в Берлин и Брекзит са сред основните теми на британските вестници.  \r\n*** Най-голямата щаб-квартира на разузнавателна служба в света отваря врати в Германия, пише британският вестник  The Guardian . \r\nНе се разрешават мобилни телефони и частни лаптопи. Не се допуска  проверка на лични имейли или социални медии. И в края на деня всички карти за достъп трябва да бъдат заключени в сейф, са част от правилата в новата сграда, пише изданието. \r\nПовече от 1 милиард евро и 12 години след началото на строителството, Федералната разузнавателна служба на Германия (БНД) официално откри новия си дом в Берлин, най-големият щаб на разузнаване в света, с размери колкото 36 футболни игрища. \r\nСградата, близо до мястото на бившата Берлинска стена, е едно от най-секретни пространства на Германия, със строги правила за сигурност, които уреждат това, което служителите могат и не могат да направят. \r\nАнгела Меркел посети централата в петък и разказа за историята на БНД и важната роля, която тя играе. \"В един често много объркващ свят\", каза канцлерът, \"сега, по-спешно от всякога, Германия се нуждае от силна и ефективна външна разузнавателна служба.\" \r\nНа мястото преди това се помещаваха полицейски казарми, унищожени по време на Втората световна война. След това там е построен източногермански спортен стадион, разрушен като част от кандидатурата на Германия за домакинство на Олимпийските игри през 2000 година. \r\nПриблизително 3200 от очакваните 4000 служители вече са пристигнали и работят в новата сграда, а други все още не се придвижват от старата централа извън Мюнхен. В агенцията работят около 6 500 души в Германия и по света.  \r\nНовата мащабна сграда има за цел да сигнализира за по-самоуверена глобална роля на германското разузнаване, но агенцията има много критици в Германия, където службите за сигурност могат да предизвикат спомени за Щази и Гестапо. Информацията, споделена   от Едуард Сноудън през 2013 година, че агенцията тясно си сътрудничи с американските и британските служби в наблюдението на цифровите комуникации, шокираха мнозина и доведоха до намаляване на сътрудничеството с Американската агенция за национална сигурност. \r\nСградата е построена от 135 хиляди кубически метра бетон и 20 хиляди тона стомана и има 14 хиляди прозорци и 12 хиляди врати, съобщава агенцията на своя уебсайт. \r\nЦеремонията по откриването в петък беше очаквана дълго време: сградата първоначално беше планирана да бъде завършена през 2011 г., но това бе забавено поради проблеми със строителството и по други причини. \r\n*** Великобритания принуждава развиващите се страни да сключват рискови търговски споразумения преди Брекзит, пише британският вестник  The Independent  във водеща статия. \r\nНякои от най-бедните страни в света са принудени да се споразумеят за потенциално вредни търговски споразумения с Обединеното кралство чрез използване на  \"заплахи“ с наближаването на Брекзит. \r\nЛиъм Фокс, министърът на международната търговия, е обвинен в оказване на натиск върху развиващите се страни да „подпишат“ - без да знаят стойността на споразуменията - с предупреждение, че иначе ще бъдат загубени. \r\nСамо три от 40-те споразумения, с които Обединеното кралство се ползва чрез членство в ЕС, обхващащи 71 страни, бяха успешно „преподписани“, както обеща правителството, а до Брекзит остават още седем седмици, пише изданието. \r\n„Споразуменията се изготвят в кратки срокове заради вероятността от напускане на ЕС без споразумение. Страните са помолени да се подписват на сляпо ”, казва Лиз Мей, ръководител на политиката на неправителствена организация. \r\nБез пълната представа за това как ЕС и Великобритания ще търгуват в бъдеще е невъзможно за страните да преценят до колко са изгодни тези сделки, как ще работят на практика или дори как ще се прилагат някои елементи от тях. Вместо да признае тази трудност, правителството разчита на развиващите се страни да бъдат принудени да подпишат  в последната минута, вместо да рискуват високи мита, с които да бъде обложен ключовият им износ. Този тип недобросъвестни преговори - използване на имплицитни заплахи  не е най-добрия  начин да се започне независимата търговска политика на Обединеното кралство, пише изданието. \r\nНито една развиваща се страна не се е оплакала публично от  подхода на Обединеното кралство, но се смята, че някои от тях са възразили и и са показали своето неудовлетворение, като отлагат подписването. \r\nСамият Лиъм  Фокс призна риска за развиващите се страни от Брекзит, след като неговото министерство направи предложение за премахване на всички мита, ако Великобритания напусне ЕС без споразумение, за да избегне раздуването  на инфлацията. \r\n*** Немски икономист призова страната си да направи всичко възможно, за да запази Великобритания в ЕС, тъй като Брекзит ще бъде „катастрофа“ за Германия, пише британският вестник  Daily Express \r\nХанс-Вернер Зин е бивш председател на Института за икономически изследвания и е в консултативния комитет на германското министерство на икономиката. Говорейки на конференция в сряда, той изрази загрижеността си относно Брекзит. Д-р Зин каза: \"Брекзит ще бъде катастрофа за Германия, ние трябва да направим всичко възможно, за да запазим британците в ЕС!\" \r\nТой добави, че икономическата сила на Обединеното кралство е същата като тази на сбора на 19-те най-малки държави от ЕС, така че Брекзит е еквивалент на едновременното напускане на 19 страни \r\nТой предупреди, че особено за Германия, Брекзит ще бъде опустошителен. \r\nНемската автомобилна индустрия е изключително обезпокоена от напускането на Великобритания - през 2017 г. страната е изнесла 769 000 автомобила в Обединеното кралство, което го прави най-голям износен пазар. \r\nБрекзит може да доведе допълнителни мита за германските автомобили, заплашвайки да задуши процъфтяващата индустрия. \r\nД-р Зин критикува германския канцлер Ангела Меркел за работата с Обединеното кралство за сключване на сделка. \r\nТой каза: „Мисля, че трябва да сме гъвкави. Но не в смисъл на това, което Меркел прави, като предложи на британците сделка да може да напуснат по-лесно и да подпише това глупаво споразумение. Напротив, тя трябваше да ги държи вътре. \r\nИкономистът подкрепи втори референдум, който мнозина се надяват да прекрати Брекзит. \r\nТой каза: „Надявам се, че разумът ще надделее и че в крайна сметка ще има втори референдум. \r\n\"Трябва да направим всичко възможно, за да запазим британците в ЕС, заради собствените ни интереси, да запазим космополита на ЕС и да защитим нашите експортни индустрии.\" \r\n*** Депутатите са готови да започнат нов опит да отложат Брекзит и да блокират варианта за напускане на ЕС без споразумение на следващото гласуване на 14 февруари, пише британският вестник  Huffington Post . \r\nБивш министър и старши депутат от парламента, участващ в междупартийни разговори, каза, че е \"много вероятно\" и че има \"съществен консенсус“ за гласуване предназначено да даде на парламента властта да спре Брекзит без сделка. \r\nПървият подобен опит за удължаване на член 50 бе отхвърлен с 23 гласа миналия месец на фона на бунт от страна на депутатите, които подкрепиха партията на Джереми Корбин. \r\nНо с наближаването на 29 март и без признаци на споразумение, депутатите търсят решение на това как да се попречи на събитието. \r\nДепутат от Лейбъристката партия каза, че се провежда „голяма дискусия“ за това как да се спечели при втория опит. \r\nА първоначалният план за удължаване на член 50 с девет месеца почти със сигурност ще бъде отхвърлен, като  източник предполага, че тримесечно отлагане е по-вероятно. \r\nНо депутат от лейбъристите каза: “Следващата седмица акцентът ще бъде поставен върху това  Тереза Май да не може да отведе страната в пропастта. \r\n\"Това все още се обсъжда как да бъде направено, но има съществен консенсус, че това ще бъде направено.\"", "date": "2019.02.09", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/02/09/2621536/daily-express-brekzit-shte-bade-katastrofa-za-germaniya.html", "text": "Немски икономист призова страната си да направи всичко възможно, за да запази Великобритания в ЕС, тъй като Брекзит ще бъде „катастрофа“ за Германия, пише британският вестник  Daily Express \r\nХанс-Вернер Зин е бивш председател на Института за икономически изследвания и е в консултативния комитет на германското министерство на икономиката. Говорейки на конференция в сряда, той изрази загрижеността си относно Брекзит. Д-р Зин каза: \"Брекзит ще бъде катастрофа за Германия, ние трябва да направим всичко възможно, за да запазим британците в ЕС!\" \r\nТой добави, че икономическата сила на Обединеното кралство е същата като тази на сбора на 19-те най-малки държави от ЕС, така че Брекзит е еквивалент на едновременното напускане на 19 страни \r\nТой предупреди, че особено за Германия, Брекзит ще бъде опустошителен. \r\nНемската автомобилна индустрия е изключително обезпокоена от напускането на Великобритания - през 2017 г. страната е изнесла 769 000 автомобила в Обединеното кралство, което го прави най-голям износен пазар. \r\nБрекзит може да доведе допълнителни мита за германските автомобили, заплашвайки да задуши процъфтяващата индустрия. \r\nД-р Зин критикува германския канцлер Ангела Меркел за работата с Обединеното кралство за сключване на сделка. \r\nТой каза: „Мисля, че трябва да сме гъвкави. Но не в смисъл на това, което Меркел прави, като предложи на британците сделка да може да напуснат по-лесно и да подпише това глупаво споразумение. Напротив, тя трябваше да ги държи вътре. \r\nИкономистът подкрепи втори референдум, който мнозина се надяват да прекрати Брекзит. \r\nТой каза: „Надявам се, че разумът ще надделее и че в крайна сметка ще има втори референдум. \r\n\"Трябва да направим всичко възможно, за да запазим британците в ЕС, заради собствените ни интереси, да запазим космополита на ЕС и да защитим нашите експортни индустрии.\"  Юлиян Марков", "date": "2019.02.09", "title": "Daily Express: Брекзит ще бъде катастрофа за Германия"}
{"url": "http://www.focus-news.net/news/2019/02/09/2621544/ria-novosti-sasht-shte-se-opitat-da-ubedyat-ungariya-da-se-otkazhe-ot-turski-potok.html", "text": "Държавният секретар на САЩ Майк Помпео, по време на пътуването си до европейските страни следващата седмица, ще настоява Унгария да се откаже от подкрепата на проекта \"Турски поток\", заяви пред репортери високопоставен служител на Държавния департамент, цитиран от  РИА Новости .  \r\nМайк Помпео ще посети Унгария, Словакия, Полша, Белгия и Исландия в периода 11-15 февруари. \r\n\"В Унгария ще продължим да се застъпваме за диверсификацията на енергийните доставки в Централна Европа. Държавният секретар ще призове Унгария да участва по-активно в завършването на проекта на хърватския остров  Кърк за внос на втечнен природен газ и за изграждане на тръбопроводи, а също така ще обезкуражи Унгария от подкрепата й за „Турски поток“, заяви служителят. \r\nТой отбеляза, че в Будапеща ще се обсъди и укрепването на отношенията в областта на сигурността, \"противодействие на руската агресия и засилване на възпиращите способности на НАТО\". Представителят на Държавния департамент поясни, че Помпео ще призове унгарските власти да \"спрат да блокират взаимодействието на НАТО с Украйна\". \r\n\"Опитваме се да увеличим дипломатическото, търговското, военното и културното присъствие навсякъде в Централна Европа. Нашата позиция е, че това е назряло и е необходимо. Отчасти през последните десет години е имало липса на активно участие на Америка в Централна Европа, което е създало вакуум, който  Китай и Русия с радост попълниха, каза дипломатът.  Юлиян Марков", "date": "2019.02.09", "title": "РИА Новости: САЩ ще се опитат да убедят Унгария да се откаже от „Турски поток“"}
{"url": "http://www.focus-news.net/news/2019/02/09/2621551/kt-podkrepa-otbelyazva-30-godini-borba-za-zashtita-pravata-na-raboteshtite-v-balgariya-obzor.html", "text": "КТ „Подкрепа“ отбелязва 30 години борба в защита правата на работещите в България. В рамките на два дни над 600 делегати от цялата страна ще участват в Десетия юбилеен конгрес на конфедерацията, който се провежда в Зала „България“. Събитието уважиха президентът Румен Радев, премиерът Бойко Борисов, министри от кабинета, народни представители, кметът на София Йорданка Фандъкова и др. Сред официалните гости на Конгреса са посланици и социални аташета, ръководствата на политически партии, обществени организации и институции, общественици и интелектуалци. \r\nЮбилейният конгрес беше открит от президента на КТ „Подкрепа“ Димитър Манолов и от почетния президент д-р Константин Тренчев. Пред делегатите и гостите  Димитър Манолов  заяви, че КТ „Подкрепа“ е синдикатът донесъл свободата. Той отбеляза, че за 30 години синдикатът е изминал дълъг път, по време на който е имало победи и загуби, но важното е борбата в защита на интересите на хората да продължи.  Президентът на КТ „Подкрепа“ заяви, че Европа е изправена на кръстопът и връщането към социалните корени е последният път към нейното спасение. По думите му Европа е в един капан, от който трудно може да излезе и най-големият проблем е, че решаването на проблемите зависи от тези, които са ги създали. „Въпросът е в Европа ще се намерят ли силни лидер, които ще я поведат към решаването на нейните проблеми“, заяви Манолов. Той подчерта значението на предстоящите европейски избори и добави, че именно заради това синдикатът ще призове всички български граждани да гласуват в кампанията. Президентът на КТ „Подкрепа“ отбеляза, че синдикатът ще обсъжда възможността да издигне свой независим кандидат за евродепутат на предстоящите избори за Европейски парламент през май. Димитър Манолов заяви още, че българската енергетика е изправена пред угрозата да бъде унищожена, визирайки добива и преработка на въглища и заяви, че синдикатът ще пази до последно комплекса „Марица Изток“, защото там се произвежда 100% българска енергия. Той отчете още, че КТ „Подкрепа“ ще се съпротивлява на неефективните форми на заетост, каквито например според него са т. нар. нулеви трудови договори и подчерта, че трябва да се въведе баланс на труда и капитала, защото трудът е избутан в дъното на обществените взаимоотношения. Според него трябва да се промени системата на образованието, защото формулата „парите следват ученика“ е показала своята пагубна сила“.  \r\nПочетният президент и създател на КТ „Подкрепа“  д-р Константин Тренчев  заяви, че синдикатът може да се гордее с направеното през изминалите години. Той коментира, че за някои това изглежда много, за други – малко, но накрая историята ще го оцени. Д-р Тренчев припомни, че основните на сегашната конфедерация е поставена от група политически затворници, дисиденти и симпатизанти във време на големи планове и красиви мечти и отбеляза, че КТ „Подкрепа“ е останала единствената действаща и единна организация от онези дни. Като основни проблеми, пред които днес е изправена страната ни почетният президент  на синдиката посочи демографската криза, емиграцията и тежкия социален статус на българите. „Днес ни липсва визия за бъдещето на България, национална идея за страната, идеология. Тази визия трябва да се основава на обща база, приемлива за преобладаващата част от населението, общия държавен интерес“, подчерта д-р Тренчев. „Най-добрата опора не е патерица, а собственият ни гръбначен стълб. Загубихме много. От нас зависи дали ще загубим всичко“, каза още той. \r\nВ своето поздравително слово  държавният глава Румен Радев  отбеляза, че в продължение на 30 години КТ „Подкрепа“ отстоява неотменно социалните и трудови права и интересите на работещите България. По думите му Конфедерацията се превърнала в символ на експертност и откритост в социалния диалог с изпълнителната власт и работодателите. Президентът изтъкна, че основно предизвикателство днес е преоткриването на силата на колективното солидарно действие, за да отстояваме правата на хората. „Пожелавам на синдиката да остане на висотата на очакванията на българските граждани, на българските трудещи се, да пази доброто име на конфедерацията и заедно с другите социални партньори да градим една по-справедлива и по-добра България, в която да остават да живеят, учат и работят нашите деца и внуци“, завърши словото си Румен Радев. Премиерът Бойко Борисов  отбеляза, че двата синдиката са много добър коректив не само на правителството, а и на работодателите. „Всички заедно сме убедени, че за да се повишат доходите, трябва да бъдат по-мощни икономиките“, заяви министър-председателят. В тази връзка той коментира, че догодина доходите може да бъдат увеличени с 10%, като уточни, че средствата за това се очаква да дойдат от борбата с контрабандата. Той добави, че работодатели вече сами разбират, че ако не повишават доходите, ще им избягат работниците.  Вицепремиерът Марияна Николова   заяви, че създаването на КТ „Подкрепа“ е проява на борбата за демокрация. По думите ѝ за изминалите 30 години синдикатът се е превърнал в школа за защита на трудовите права на хората. Тя благодари за зрялото партньорство с държавата  - за подкрепата при взимане на трудни решения и за критиката  когато се греши. Министърът на труда и социалната политика Бисер Петков  коментира, че КТ „Подкрепа“ е оставила ярък отпечатък в развитието на синдикалното движение в България. По думите му синдикатът се е доказвал като успешен партньор в разработването на нови законодателни актове и механизми, които допринасят за гарантиране на трудови права на всички работещи и за създаване на условия за достоен труд. „Искрено се надявам, че съвместните ни усилия ще допринесат за най-добрите решения за развитието на икономиката и повишаването на стандарта на живот в България“, допълни Бисер Петков. \r\n„Днес „Подкрепа“ е носител на автентичната гражданска енергия“, заяви председателят на парламентарната Комисия по труда и социалната политика  Хасан Адемов . Той отбеляза, че след 30 години „Подкрепа“ не сваля правителства, но продължава да бъде истински лидер на българското европейско синдикално сдружение. „Днес, когато говорим за „Подкрепа“ разбираме демократичност, откритост и гласност в синдикалната дейност, осигуряване на условия за плурализъм, толерантност и преговори с работодателя“, каза още Адемов. \r\nСпоред  кмета на София Йорданка Фандъкова  КТ „Подкрепа“ е символ на гражданската енергия и на правото на хората да живеят достойно. Тя отбеляза, че като носител на промяната синдикатът е изиграл решаваща роля за утвърждаването на демокрация и свободата в България. \r\nКонгресът е върховен орган на Конфедерацията. Той се свиква веднъж на четири години. Същинската работна част на Конгреса ще се проведе на 9 февруари 2019 г. в Зала 3 на НДК.", "date": "2019.02.09", "title": "КТ „Подкрепа“ отбелязва 30 години борба за защита правата на работещите в България (ОБЗОР)"}
{"url": "http://www.focus-news.net/news/2019/02/09/2621548/cnbc-sasht-mozhe-da-otlozhat-vavezhdaneto-na-mitata-za-kitayskite-stoki.html", "text": "Вашингтон е готов да отдели допълнително време, за да постигне споразумение с Пекин по търговски въпроси, ако има успех в процеса на консултации,  съобщи в петък американският телевизионен канал  CNBC . \r\nВ началото на декември 2018 г. американският президент Доналд Тръмп и китайският президент Си Дзинпин на среща, проведена в рамките на форума на Г-20 в Аржентина, се съгласиха да предприемат стъпки в рамките на три месеца за сключване на търговско споразумение между двете страни. Американският лидер заяви, че е съгласен от 1 януари да не повишава митата от 10% на 25% за китайски стоки на обща стойност 200 млрд. долара, както бе планирал преди това. Периодът, през който страните са се ангажирали да сключат търговски споразумения, изтича на 1 март. Ако до този момент сделката не бъде постигната, митата трябва да бъдат повишени. \r\nИзточникът на телевизионния канал в Белия дом отбеляза, че посочените дати в момента са в сила, но могат да бъдат коригирани. Това е възможно, ако американската страна заключи, че консултациите вървят добре. Според CNBC изявлението на Тръмп, че не възнамерява да се срещне със Си Дзинпин преди началото на март, също не означава, че лидерите няма да говорят по телефона. \r\nКакто Белият дом заяви в петък, министърът на финансите на САЩ Стивън Мнучин и американският търговски представител Робърт Лайтизър ще пътуват в Пекин следващата седмица. От 14 до 15 февруари ще се проведе нов кръг от преговори между страните по търговско споразумение в китайската столица.  Юлиян Марков", "date": "2019.02.09", "title": "CNBC: САЩ може да отложат въвеждането на митата за китайските стоки"}
{"url": "http://www.focus-news.net/news/2019/02/09/2621549/pregled-na-mezhdunarodnite-novini-do-6-chasa-agentsiya-fokus.html", "text": "Лидерът на консервативната опозиция Кириакос Мицотакис потвърди в петък решението на своята партия да не ратифицира протокола за присъединяване на Македония („северна  Македония в материала – бел. ред)) към НАТО, като го определи като \"окончателен акт в увреждащо споразумение\" по време на дебатите в парламента, предава думите му електронното издание на гръцкия вестник  Kathimerini . \r\nВ изказване пред депутатите той заяви, че ратификацията се осъществява чрез процес, който „унижава“ парламентарните норми „по безпрецедентен начин“, като създава временни съюзи, използвайки вота на „някои желаещи депутати“. \r\nТой заяви също, че неговата партия няма да се откаже от правото на вето за присъединяването на Бившата югославска република Македония (БЮРМ) към Европейския съюз, след като процесът започне. \r\n„Отрицателните последици [от сделката] ще трябва да бъдат смекчавани мярка по мярка всеки ден. И още веднъж повтарям: не се отказвам да налагам вето на присъединяването на Скопие към Европейския съюз ”, каза той, добавяйки, че „Нова демокрация“ не възразява принципно за влизането на Македония в НАТО, но се противопоставя на предоставянето на“ македонска ”етническа принадлежност и език на своя съсед. \r\nМицотакис също разкритикува политическия катаклизъм, породен от разделенията, създадени в няколко партии заради Договора от Преспа  заявявайки, че съставът на парламента е променен и трябва да се насрочат избори. \r\n*** Гръцкият парламент в петък ратифицира със 153 гласа \"за\" и 140 \"против\" споразумение с Бившата югославска република Македония за влизане в НАТО под ново име, след като Договорът от Преспа сложи край на 27-годишния спор за нейното име , предава  Reuters . \r\nЧленовете на НАТО подписаха споразумението с Македония тази седмица, дни след като гръцкият парламент одобри споразумение между Атина и Скопие, което променя името на балканската държава в Северна Македония. \r\n*** Протоколът за членство на Македония в НАТО е ратифициран на фона на остри конфликти, пише електронното издание на гръцкия вестник  Kathimerini . \r\nНякогашните съюзници премиерът Алексис Ципрас и лидерът на „Независими гърци\" Панос Каменос ‚ „кръстосаха шпаги“  в петък по време на разгорещен дебат в парламента, който приключи с ратифицирането на протокола за присъединяване към НАТО на Северна Македония със 153 „за“ и 140 „против“. \r\nВ размяната на намеци за задкулисни машинации по време на тяхната коалиция, Ципрас каза, че е щастлив, че е имал далновидност, за да осъзнае, че лидерът на „Независими гърци“е подготвил план за сваляне на правителството. Той също така заяви, че позицията на Каменос след разпадането на коалицията противоречи  на неговата „политическа история от последните четири години“. \r\nОт своя страна Каменос описва своя бивш партньор от четири години като \"хладнокръвен убиец\", обвинявайки го за разпускането на парламентарната му група. С последната нощ на депутат Танасис Папахристопулос, парламентарната група на Анел падна под минимума от пет депутати. \r\nТой също така обвини Ципрас в подкупване на бивши депутати от „Независими гърци“,  след като миналия месец те гласуваха за ратифициране Договора от Преспа в замяна на министерска длъжност.  \r\nЛидерът на консервативната опозиция „Нова демокрация” Кириакос Мицотакис повтори решението на своята партия да не ратифицира протокола за присъединяване, като го определи като „окончателен акт във вредно споразумение”. Той каза, че ратификацията се осъществява чрез процес, който „унижава” парламентарните норми по безпрецедентен начин ”чрез създаване на временни съюзи, използвайки вота на“ някои желаещи депутати”. \r\nТой каза също, че неговата партия няма да се откаже от правото да наложи вето на присъединяването на съседната страна към Европейския съюз, след като процесът започне. \r\n*** Готов е окончателния вариант на Газовата директива на ЕС, предава  TACC .  \r\nОкончателният вариант на Газовата директива на ЕС, преговорите по която ще започнат на 12 февруари, ще разшири европейските норми до всички трансгранични газопроводи, но ще предостави възможности за изключения за вече съществуващи проекти. Това се посочва в изявление на Съвета на ЕС в петък в Брюксел. \r\n\"Предложените изменения ще разширят използването на регулациите на пазара на газ в ЕС към и от трети страни\", се казва в документа. \"Предвид липсата на правила, приложими към газопроводите между страните от ЕС и трети страни, предложените изменения предвиждат възможност за изключения за съществуващи газопроводи. \" \r\nИзмененията на директивата също изискват от държавите от ЕС да уведомят Европейската комисия за преговорите за газови споразумения с трети страни. \r\n„Държавите от ЕС, които искат да започнат преговори с трети страни, за да сключат ново споразумение или да преработят съществуващото споразумение [за доставките на газ], което би могло да повлияе на общите норми на ЕС, трябва да уведомят Европейската комисия за това и да получат разрешение от нея за водене на такива преговори в областта, в която се отнасят за прилагането на общите норми на ЕС ”, - се казва в документа. \r\n*** Двама палестински младежи бяха убити в петък от израелската армия в близост до буферната зона Газа-Израел, според Министерството на здравеопазването в Газа, предава  Анадолската агенция (АА) . \r\nВ изявление на Министерството се казва, че Хасан Шалаби и Хамза Аштиви  на 14 и 18 години съответно са били „убити от израелски сили“. \r\nСпоред министерството поне 17 други палестинци са били ранени от огнестрелни оръжия. \r\nОткакто палестинците започнаха да провеждат почти ежедневно митинги по буферната зона през март миналата година, повече от 250 души бяха убити - и хиляди още ранени - от израелски войски, разположени в околността. \r\nДемонстрантите настояват за  правото на палестинските бежанци да се завърнат по домовете си в историческа Палестина, откъдето са прогонени  през 1948 г., когато е създадена държавата Израел. \r\nТе също така изискват прекратяване на 12-годишната блокада на Ивицата Газа от страна на  Израел, която унищожи  икономиката на крайбрежния анклав и лиши нейните около два милиона жители от много основни стоки. \r\n*** Самопровъзгласилият се лидер на Венецуела Хуан Гуайдо отказа да отхвърли в петък възможността за разрешаване на намеса на САЩ, за да свали  президента Николас Мадуро и да облекчи хуманитарната криза, предава  AFP . \r\nПредседателят на Народното събрание Гуайдо е заявил пред агенцията , че ще направи \"всичко необходимо, за да спаси човешките животи\", като е признал, че намесата на САЩ е \"много противоречива тема\". \r\nЛидерът на опозицията направи опит да свали Мадуро миналия месец, обявявайки се за действащ президент, ход, признат от Съединените щати и около 40 държави, включително 20 от Европейския съюз. \r\nПод ръководството на Мадуро икономиката на Венецуела се срина, като страната е обхваната от хиперинфлация, рецесия и недостиг на храна и лекарства, пише агенцията. \r\n35-годишният Гуайдо се опитва да внесе храна и лекарства от САЩ, но доставките стоят в складове в Колумбия, защото венецуелските военни са блокирали влизането им. \r\nПо-рано Мадуро обеща да не допуска \"фалшива хуманитарна помощ\" и заяви, че кризата на Венецуела е \"измислена от Вашингтон\", за да оправдае военна намеса. \r\n*** Водена от Ким Чен-ун, Северна Корея със сегашното ръководство ще се превърне в \"голям икономически локомотив\", написа американският президент Доналд Тръмп в социалната мрежа „Туитър“, цитиран от  TACC . \r\n\"Северна Корея, под ръководството на Ким Чен-ун, ще се превърне в голям икономически локомотив. Това може да изненада някого, но това няма да ме изненада, защото го познавам и разбирам много добре какво може да направи\", пише американският лидер. \r\nСпоред него, \"Северна Корея ще се превърне в ракета в друг план - икономически!\" \r\nПо-рано южнокорейският телевизионният канaл KBS съобщи, че Северна Корея може да разруши ядрените съоръжения в Йонбьон, да допусне международни инспектори в страната и да премахне междуконтиненталните балистични ракети. В отговор Вашингтон може да отвори контактна точка в Пхенян, да възобнови хуманитарната помощ и да подпише споразумение за официалния край на корейската война. На свой ред, японският вестник Asahi информира, че Тръмп е готов да разреши възобновяването на икономическото сътрудничество между Северна и Южна Корея и да направи други отстъпки на Пхенян, ако на среща във Виетнам на 27-28 февруари Ким Чен-ун се съгласи да предприеме сериозни стъпки за частично премахване на ракетните и ядрените комплекси в  неговата страна. \r\n*** Ханой е избран за място на втората среща на американския президент Доналд Тръмп и лидера на КНДР Ким Чен-ун по инициатива на Пхенян. Това съобщи в събота японският телевизионен канал NHK, позовавайки се на източници в правителството на САЩ, предава  TACC . \r\nСпоред него САЩ считат курортния град Дананг в централната част на Виетнам за приоритетен вариант. Северна Корея настоява срещата да се проведе в Ханой, тъй като там се намира посолството. В резултат на това страните постигнаха компромис по този въпрос и приеха предложението на Пхенян. \r\nТръмп съобщи, че втората му среща с Ким Чен-ун ще се проведе на 27-28 февруари в столицата на Виетнам. Решението бе взето след срещата на специалния представител на САЩ за КНДР Стивън Бигън със специалния представител на Държавния съвет на Северна Корея за отношенията със САЩ Ким Хьок-чол в Пхенян. \r\nПо-рано японският вестник Nikkei съобщи, че Ким Чен-ун може да пристигне на срещата на върха както по въздух, така и с влак, тъй като от Северна Корея до Виетнам може да се стигне с железопътен транспорт през територията на приятелски Китай. \r\n***  Сирийските кюрди, които са един от съюзниците на Съединените щати извършват търговски сделки за продажба на петрол въпреки американски санкции на посредническа компания, която след това доставя суровини на сирийското правителство. Това съобщи в петък вестник  The Wall Street Journal . \r\nСпоред източниците на редакцията коалицията \"Сили на демократичната Сирия\" (СДС), състояща се главно от кюрди, доставя петрол на сирийската компания \"Катирджи Груп\". Тя се намира под американски и европейски санкции заради продажбата на петрол на правителството на сирийския президент Башар Асад, пише вестникът. \r\nПетролът се произвежда в райони в Източна Сирия под контрола на кюрдите. По-рано, с подкрепата на ръководена от САЩ коалиция, СДС унищожи бойците от „Ислямска държавна“ и контролира повечето петролни и газови находища в региона. \r\nСпоред вестника почти всеки ден автоцистерните транспортират суровини, продавани от кюрдите на \"Катирджи Груп\", които след това се доставят на рафинериите, собственост на сирийските власти. Когато тези територии бяха под контрола на „Ислямска държава“, бойците продаваха петрол на тази компания, която в крайна сметка отново го доставяше на правителството на страната, пише вестникът. Както е посочено в материала, преобладаващата схема демонстрира неадекватността на усилията, предприети от Вашингтон с цел увеличаване на икономическия и санкционен натиск върху сирийските власти. \r\n*** Държавният секретар на САЩ Майк Помпео, по време на пътуването си до европейските страни следващата седмица, ще настоява Унгария да се откаже от подкрепата на проекта \"Турски поток\", заяви пред репортери високопоставен служител на Държавния департамент, цитиран от  РИА Новости .  \r\nМайк Помпео ще посети Унгария, Словакия, Полша, Белгия и Исландия в периода 11-15 февруари. \r\n\"В Унгария ще продължим да се застъпваме за диверсификацията на енергийните доставки в Централна Европа. Държавният секретар ще призове Унгария да участва по-активно в завършването на проекта на хърватския остров  Кърк за внос на втечнен природен газ и за изграждане на тръбопроводи, а също така ще обезкуражи Унгария от подкрепата й за „Турски поток“, заяви служителят. \r\nТой отбеляза, че в Будапеща ще се обсъди и укрепването на отношенията в областта на сигурността, \"противодействие на руската агресия и засилване на възпиращите способности на НАТО\". Представителят на Държавния департамент поясни, че Помпео ще призове унгарските власти да \"спрат да блокират взаимодействието на НАТО с Украйна\". \r\n\"Опитваме се да увеличим дипломатическото, търговското, военното и културното присъствие навсякъде в Централна Европа. Нашата позиция е, че това е назряло и е необходимо. Отчасти през последните десет години е имало липса на активно участие на Америка в Централна Европа, което е създало вакуум, който  Китай и Русия с радост попълниха, каза дипломатът. \r\n*** Процесът срещу 12 каталунски сепаратистки лидери, участвали в опита на Каталуния да се отдели от Испания, който вкара страната в криза, започва във вторник на фона на тежки противоречия, предава  AFP .  \r\nОчаква се процесът да продължи три месеца, като ще се излъчва на живо по телевизията от Върховния съд в Мадрид, където са акредитирани 600 журналисти от 150 местни и чуждестранни медии. \r\nДелото предизвиква разделение в Испания. То е \"фарс\" според поддръжниците на независимостта в Каталуния, но е необходим за много испанци, които не вярваха на очите си, че тогавашните управители на богатия регион се опитаха да се отделят от страната през октомври 2017 г, пише агенцията. \r\nКарлес Пучдемон, бившият лидер на Каталуния, който избяга в Белгия дни след обявяването на  независимост на 27 октомври, не е сред 12-те обвиняеми, защото Испания не съди задочно обвинени за тежки  престъпления. \r\nГлавният герой на процеса е бившия регионален вицепрезидент Ориол Джункерас, който избра да остане в Испания. Него го очакват  25 години затвор по обвинения в бунт и злоупотреба с публични средства. \r\nСред обвинените са  членове на тогавашния изпълнителен или регионален парламент на Каталуния, както и двама лидери на мощни асоциации за независимост, ANC и Omnium Cultural. \r\nДевет от тях са обвинени в бунт, а някои също са обвинени в злоупотреба с публични средства. Всички те са задържани в продължение на месеци, а някои от тях повече от година. \r\nДруги трима са обвинени в неподчинение и злоупотреба с публични средства. \r\n*** Вашингтон е готов да отдели допълнително време, за да постигне споразумение с Пекин по търговски въпроси, ако има успех в процеса на консултации,  съобщи в петък американският телевизионен канал  CNBC . \r\nВ началото на декември 2018 г. американският президент Доналд Тръмп и китайският президент Си Дзинпин на среща, проведена в рамките на форума на Г-20 в Аржентина, се съгласиха да предприемат стъпки в рамките на три месеца за сключване на търговско споразумение между двете страни. Американският лидер заяви, че е съгласен от 1 януари да не повишава митата от 10% на 25% за китайски стоки на обща стойност 200 млрд. долара, както бе планирал преди това. Периодът, през който страните са се ангажирали да сключат търговски споразумения, изтича на 1 март. Ако до този момент сделката не бъде постигната, митата трябва да бъдат повишени. \r\nИзточникът на телевизионния канал в Белия дом отбеляза, че посочените дати в момента са в сила, но могат да бъдат коригирани. Това е възможно, ако американската страна заключи, че консултациите вървят добре. Според CNBC изявлението на Тръмп, че не възнамерява да се срещне със Си Дзинпин преди началото на март, също не означава, че лидерите няма да говорят по телефона. \r\nКакто Белият дом заяви в петък, министърът на финансите на САЩ Стивън Мнучин и американският търговски представител Робърт Лайтизър ще пътуват в Пекин следващата седмица. От 14 до 15 февруари ще се проведе нов кръг от преговори между страните по търговско споразумение в китайската столица.", "date": "2019.02.09", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/02/09/2621543/the-wall-street-journal-siriyskite-kyurdi-prodavat-petrol-na-vlastite-chrez-firmi-posrednitsi.html", "text": "Сирийските кюрди, които са един от съюзниците на Съединените щати извършват търговски сделки за продажба на петрол въпреки американски санкции на посредническа компания, която след това доставя суровини на сирийското правителство. Това съобщи в петък вестник  The Wall Street Journal . \r\nСпоред източниците на редакцията коалицията \"Сили на демократичната Сирия\" (СДС), състояща се главно от кюрди, доставя петрол на сирийската компания \"Катирджи Груп\". Тя се намира под американски и европейски санкции заради продажбата на петрол на правителството на сирийския президент Башар Асад, пише вестникът. \r\nПетролът се произвежда в райони в Източна Сирия под контрола на кюрдите. По-рано, с подкрепата на ръководена от САЩ коалиция, СДС унищожи бойците от „Ислямска държавна“ и контролира повечето петролни и газови находища в региона. \r\nСпоред вестника почти всеки ден автоцистерните транспортират суровини, продавани от кюрдите на \"Катирджи Груп\", които след това се доставят на рафинериите, собственост на сирийските власти. Когато тези територии бяха под контрола на „Ислямска държава“, бойците продаваха петрол на тази компания, която в крайна сметка отново го доставяше на правителството на страната, пише вестникът. Както е посочено в материала, преобладаващата схема демонстрира неадекватността на усилията, предприети от Вашингтон с цел увеличаване на икономическия и санкционен натиск върху сирийските власти.  Юлиян Марков", "date": "2019.02.09", "title": "The Wall Street Journal: Сирийските кюрди продават петрол на властите чрез фирми-посредници"}
{"url": "http://www.focus-news.net/news/2019/02/09/2621552/aa-liderite-na-dvete-kiparski-obshtnosti-shte-se-sreshtnat-prez-fevruari.html", "text": "Кипърският президент и лидерът на кипърските турци ще се срещнат по-късно този месец, съобщиха от президентската служба на Северен Кипър, цитирани от  Анадолската агенция (AA) . \r\nЛидерът на кипърските турци Мустафа Аканчъ ще се срещне с Никос Анастасиадис на неформална среща на 26 февруари в резиденцията на специалния представител на ООН и ръководител на мироопазващите сили на ООН в Кипър (UNFICYP) Елизабет Спехар, която се намира в буферната зона. \r\nКипърските лидери последно се събраха в края на октомври под домакинството на Спехар в буферната зона, патрулирана от мироопазващите сили на ООН в Кипър. \r\nВ рамките на преговорите в Кипър се проведе конференция в швейцарския курорт Кранс-Монтана  през юли 2017 г., но резултат не бе постигнат. \r\nПреговорите в Кипър се водят главно за икономиката, ЕС, собствеността и споделянето на управлението и властта.  Юлиян Марков", "date": "2019.02.09", "title": "АА: Лидерите на двете кипърски общности ще се срещнат през февруари"}
{"url": "http://www.focus-news.net/news/2019/02/09/2621556/predstoyashti-sabitiya-v-stranata-za-9-fevruari-agentsiya-fokus.html", "text": "*** \r\nОт 11.00 часа в зала 8 на Националния дворец на културата министърът на туризма Николина Ангелкова ще открие конференцията „Естествено в България - 2019 година на вътрешния туризъм“. Официални гости на конференцията ще са председателят на 44-тото Народно събрание Цвета Караянчева, министърът на младежта и спорта Красен Кралев и зам.-кметът на София Дончо Барбалов. \r\n*** \r\nВ София ще се състои зимното Държавно първенство по модерен петобой за мъже, жени, юноши и девойки. От 09.00 часа е плуването на басейн „Диана“, а от 11.00 часа в залата на НСА стартират дуелите по фехтовка. \r\n*** \r\nОт 11.00 часа в зала 501 на Висше училище по застраховане и финанси (ВУЗФ), специалисти от ERP Academy и иновативната софтуерна компания NearSoft ще проведат отворена лекция на тема „Индустрия 4.0 – възможности и заплахи за България. Дигитализация на оперативните дейности“. \r\n*** \r\nОт 13.00 часа в Телерик Академия ще се проведе работилници за „Безопасност в интернет“ за деца и родители. \r\n*** \r\nОт 18.30 часа в Театър Азарян ще бъде представен спектакълът „За теб“. \r\n*** \r\nОт 18.30 часа в Литературен клуб „Перото“ ще се проведе литературна вечер, посветена на Крум Филипов и неговия 50-годишен юбилей. \r\n*** \r\nОт 19.30 часа в ДНК-пространство за съвременен танц и пърформанс ще се проведе режисьорският спектакъл на Ани Васева – „Пътуване към Ада“. \r\n*** \r\nОт 10.30 часа във фоайето на Младежки културен център – Бургас ще бъде открита изложба на участници в конкурса за детска рисунка \"Мечти за Европа и Китай\". \r\n*** \r\nОт 12.00 часа в Ритуалната зала на Траурен парк – Бургас ще се състои поклонението пред художника Стоян Цанев. \r\n*** \r\nОт 9.00 часа в сградите на Първа езикова гимназия, СУЕО „Ал. С. Пушкин“ и ОУ „Цар Симеон I“ ще се проведат общо три областни кръга на олимпиадите по английски и руски език и по философия. \r\n*** \r\nОт 10.30 часа в Куклена зала на ДКТ ще бъде представена постановката „Тримата снежковци“. \r\n***  \r\nОт 9.00 часа в Училище за родители „Happy mums” ще се проведе  обучение за „ефективни родители“.  \r\n***  \r\nОт 11.00 часа в читалище „Искра“ Куклен театър „Весел“ ще представи спектакъла „Лудориите на Малък Сечко“.   \r\n***  \r\nОт 9.00 часа в Спортна зала „Никола Петров” ще се проведе Североизточна конференция по баскетбол за момчета 12 год. под домакинството на БК „Росица” – село Поликраище.  \r\n*** \r\nВ 13.00 часа в Делчовския хан председателят на Асоциацията на сомелиерите в България Михаил Марковски ще изнесе лекция за особеностите на района по отношение на винопроизводството и как по най-добрия начин да се комбинират с храната различните видове вина. От 14. 00 часа ще започне дегустацията на предоставените за участие в конкурса вина и ракии. \r\n*** \r\nОт 10.00 часа в с. Априлово ще се проведе тържество в чест на Свети Трифон за берекет и добро вино.  \r\n*** \r\nОт 11.00 часа ще се проведе ритуално зарязване на лозите, след което ще бъде избран Цар Винар.  \r\n*** \r\nБългарския фармацевтичен съюз ще отбележи Деня на съсловната организация на магистър –фармацевтите в Стара Загора, където  ще се проведе разширен управителен съвет на БФС. От 12.30 часа в голямата зала на хотел „Верея“ ще започне брифинг на Българския фармацевтичен съюз за важните теми в съсловието.  \r\n***  \r\nОт 12.30 часа на масива в местността Конлука председателят на ПГ на ГЕРБ и зам.-председател на партията Цветан Цветанов ще участва в традиционното зарязване на лазовите масиви на изба \"Тера Тангра\" в Харманли. \r\n*** \r\nОт 9.00 часа в храм „Св.Никола“ икона на свети Ефрем Нови с частица от светите му мощи ще бъдат посрещнати в града.", "date": "2019.02.09", "title": "Предстоящи събития в страната за 9 февруари (Агенция „Фокус“)"}
{"url": "http://www.focus-news.net/news/2019/02/09/2621553/aktualna-patna-obstanovka.html", "text": "Температурите са в интервала от - 6° до + 5°. Времето над страната е облачно. Слаб до умерен вятър духа в областите: Пловдив, Добрич и Шумен. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" .  \r\nОграничена видимост поради мъгла: \r\n- до 100 м в района на Гулянци /обл. Плевен/, Летница и Шипково /обл.Ловеч/; \r\n- до 150 м в област Велико Търново. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОПУ Бургас: \r\nДо 18.02.2019 г. движението в участъка Деветак – Ветрен от км 308+107 до км 359+475 да се осъществява с повишено внимание поради ремонтни дейности на асфалтовата настилка. Трафикът се регулира с пътни знаци.  \r\nАМ „Хемус“:  \r\nОбласт София: \r\nДо 11.02.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до пътната връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява само в изпреварващата лента поради ремонтни дейности по облицовъчните пана до 24.02.2019 г. Участъкът е сигнализиран с пътни знаци и скоростта на движение се ограничава до 50 км/ч. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Скомля – Медовница от км 52+000 до км 54+000 се осъществява с повишено внимание поради подмяна на мантинели. Срок до 11.02.2019 г.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 11.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности:  \r\nПът II-19: Движението по път II-19 Симитли – Банско в участъка от км 0+000 до км 21+500 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 17:00ч. на 09.02.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец – Крамолин при км 10+080 между с. Кормянско и с. Малки Вършец е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с.Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 11.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета. Срок до 11.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.09", "title": "Актуална пътна обстановка"}
{"url": "http://www.focus-news.net/news/2019/02/09/2621550/the-new-york-times-sasht-zasiliha-atakite-sreshtu-talibanite-v-afganistan-na-fona-na-pregovori-s-tyah.html", "text": "През последните месеци американските въоръжени сили значително увеличиха нападенията си срещу талибаните в Афганистан, за да ги принудят да сключат възможно най-скоро мирно споразумение с афганистанските власти,пише електронната версия на вестник  The New York Times .  \r\nСпоред изданието, от миналата есен Пентагонът е увеличил броя на въздушните удари и наземните специални операции срещу талибаните в Афганистан. Според източници на вестника  Вашингтон използва това като допълнителен лост в мирните преговори, които САЩ води с талибаните. \r\nСпоред източници на вестника усилията на Вашингтон изглежда се отплащат. Според тях, по време на консултациите, членовете на радикалното движение се оплакали на специалния представител на САЩ за Афганистан Залмай Халилзад за честите атаки. Според вестника това е най-голямото засилване на американската военна кампания срещу талибаните през последните четири години. \r\nОт септември 2018 г. американските въоръжени сили са извършили повече от 2000 удара срещу позициите на афганистанските талибани, съобщава New York Times. За сравнение, за цялата 2014 г. тази цифра е около 2,4 хиляди удара. През 2017 г. Пентагонът атакува позициите на радикалното движение повече от 7 хиляди пъти. Също така през последните пет месеца американското министерство на отбраната е удвоило броя на съвместните наземни операции на американски и афганистански войски срещу талибаните, пише вестникът. \r\nПо-рано американският президент Доналд Тръмп заяви, че САЩ възнамеряват да изтеглят военния си контингент от Афганистан, ако властите на тази страна успеят да сключат споразумение за мир с талибанските бойци, което активно се насърчава от Вашингтон. \r\nМиналия месец специалният пратеник на САЩ Халилзад, след преговори с талибаните, заяви в интервю за вестника,  че Вашингтон и талибаните са постигнали принципно споразумение за рамката на мирно споразумение, според което бойците гарантират, че няма да подслонява терористични групи на териториите, които са под техен контрол в Афганистан.  Юлиян Марков", "date": "2019.02.09", "title": "The New York Times: САЩ засилиха атаките срещу талибаните в Афганистан на фона на преговори с тях"}
{"url": "http://www.focus-news.net/news/2019/02/09/2621555/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove-v-stranata.html", "text": "На българо-сръбската граница, българо-македонската, българо-гръцката, българо-турската и на българо-румънската граница трафикът е нормален на всички гранични контролно-пропускателни пунктове. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 06.00 ч.", "date": "2019.02.09", "title": "ГД \"Гранична полиция\": Нормален е трафикът на всички гранични контролно-пропускателни пунктове в страната"}
{"url": "http://www.focus-news.net/news/2019/02/09/2621557/predstoyashti-mezhdunarodni-sabitiya-za-9-fevruari-agentsiya-fokus.html", "text": "Хиляди граждани на Сърбия се очаква да се присъединят към национален протест срещу държавния глава Александър Вучич. \r\n***  „Жълтите жилетки“ излизат на протест в Париж за 13-та поредна събота.  \r\n***  Ще бъде отбелязана 50-годишнината от първия полет на „Боинг“ 747. \r\n***  Президентът на Нигерия и основният опозиционен кандидат за поста на държавния глава организират митинги. \r\n***   Ще бъде организиран търг за картини и рисунки, за които се предполага, че са дело на Адолф Хитлер. \r\n***", "date": "2019.02.09", "title": "Предстоящи международни събития за 9 февруари (Агенция „Фокус“)"}
{"url": "http://www.focus-news.net/news/2019/02/09/2621554/voa-amerikanska-voenna-operatsiya-vav-venetsuela-mozhe-da-se-prevarne-v-dalga-nepopulyarna-voyna.html", "text": "Американска военна операция във Венецуела може да се превърне в дълга непопулярна война, коментира на своята страница радио  The Voice of America . \r\nПоддръжниците на военния вариант цитират предполагаемото участие на правителството на Мадуро в незаконния трафик на наркотици, както и нарастващия поток от венецуелски икономически бежанци в региона като оправдание. Някои критици на Мадуро казват, че венецуелският народ би приветствал усилията на САЩ, за да свалят добре укрепилия се лидер от власт. \r\n\"Това изглежда е нарастващо обществено мнение на много венецуелци, те считат, че единственият начин да се изгони  това престъпно правителство от власт е чрез използване на сила\", казва Ана Кинтана, анализатор на политиката  за Латинска Америка в The Heritage Foundation във Вашингтон. \r\nПротивниците на военната интервенция заявяват, че хуманитарната криза във Венецуела не представлява пряка заплаха за сигурността на САЩ. Те се притесняват, че ястребите в администрацията на Тръмп могат да се застъпват за военни решения, за да се опитат да решат сложни дипломатически, икономически и политически проблеми. \r\n\"Мисля, че е много опасно, защото това означава, че действията, които те предлагат, са далеч от това, което е необходимо, за да се запазят интересите ми за сигурността,\" каза Александър Майн, политически анализатор и директор за Латинска Америка в Центъра за икономически и политически изследвания във Вашингтон. \r\nКанада и групата на Лима, представляващи повечето латиноамерикански нации, също предупредиха срещу използването на сила във Венецуела. \r\nНаскоро Гуайдо омаловажи нуждата от американска намеса във Венецуела по време на интервю за радиото, в което той каза: \"Ние като суверенен венецуелски народ ще направим необходимото, за да постигнем стабилност в страната ни.\" \r\nМадуро критикува Тръмп за заплахата от използване на военна сила в страната и заяви, че венецуелците ще се противопоставят на американската агресия. \r\nДжон Болтън, съветник по въпросите на националната сигурност в Белия дом, за пръв път предизвика тревога с идеята за  разполагането на американски сили в региона, когато е забелязан със  собственоръчно написана бележка “5000 войници в Колумбия” по време на брифинг за венецуелските петролни санкции. \r\nНо американска военна интервенция във Венецуела може да разруши подкрепата от страните от Латинска Америка, които са критикували миналите интервенции на САЩ в региона и биха могли да усилят имиджа на Мадуро във Венецуела като симпатичен и антиимпериалистически лидер. \r\n\"Ако целта на Белия дом е смяна на режима във Венецуела, което изглежда е така, тогава те трябва да бъдат обезпокоени, че действията им предизвикват реакция срещу САЩ във Венецуела и в региона\", каза Майн. \r\nСъединените щати нахлуват в Гренада през 1983 г. и Панама през 1989 г., две малки латиноамерикански държави, с ограничени военни операции. Но анализаторите предупреждават, че американската намеса във Венецуела, която е два пъти по-голяма от Ирак и гъсто населена, може да изисква значителен и устойчив американски военен ангажимент за постигане на успех.  Юлиян Марков", "date": "2019.02.09", "title": "VOA: Американска военна операция във Венецуела може да се превърне в дълга непопулярна война"}
{"url": "http://www.focus-news.net/news/2019/02/09/2621558/nimh-vremeto-nad-po-golyamata-chast-ot-stranata-shte-bade-slanchevo-s-maksimalni-temperaturi-mezhdu-4-i-9.html", "text": "Днес облачността ще продължи да се разкъсва и намалява и след обяд над повечето райони ще е предимно слънчево. В сутрешните часове на места в равнините и котловините видимостта ще е намалена. В Източна България ще духа слаб вятър от север-северозапад, в останалите райони ще остане почти тихо. Максималните температури ще са между 4° и 9°, в крайните югозападни райони - до 10°-12°. Атмосферното налягане през деня слабо ще се понижи и ще бъде около средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Христо Христов.  \r\nНад Черноморието облачността също ще се разкъса и намалее. Ще духа слаб северен вятър. Максималните температури ще са 5°-6°. Температурата на морската вода е 6-7°. Вълнението на морето ще бъде 2 бала. \r\nНад планините облачността ще се разкъсва и намалява до предимно слънчево. Вятърът ще се ориентира от северозапад и ще е умерен. Максимална температура на височина 1200 метра - около 4°, на 2000 метра - около минус 2°.", "date": "2019.02.09", "title": "НИМХ: Времето над по-голямата част от страната ще бъде слънчево с максимални температури между 4° и 9°"}
{"url": "http://www.focus-news.net/news/2019/02/09/2621560/sofiya-v-selo-baylovo-shte-bade-otsluzhena-arhiereyska-zaupokoyna-sveta-liturgiya-po-povod-navarshvaneto-na-edna-godina-ot-konchinata-na-dyado-dobri.html", "text": "В храм \"Св. Св. Кирил и Методий\", с. Байлово, софийско, ще бъде отслужена Архиерейска заупокойна света Литургия по повод една година от кончината на Дядо Добри, предаде репортер на  Агенция \"Фокус\" . С благословението на Негово светейшество Българския патриарх и Софийски митрополит Неофит, богослужението ще оглави Негово преосвещенство Белоградчишки епископ Поликарп - викарий на Софийския митрополит. Начало: 9.30 часа.  \r\nНа същия ден от 16.00 ч. еипископ Поликарп ще оглави Архиерейска вечерня в храм „Св. Харалампий“, с. Богданлия, до град Елин Пелин. \r\nНикола ПЕТКОВ", "date": "2019.02.09", "title": "София: В село Байлово ще бъде отслужена Архиерейска заупокойна света Литургия по повод навършването на една година от кончината на Дядо Добри"}
{"url": "http://www.focus-news.net/news/2019/02/09/2621563/denyat-9-fevruari-v-svetovnata-istoriya.html", "text": "Русия и Полша подписват примирие през 1667 г. С Андрусовското примирие между Русия и Полша (Реч Посполита) завършва руско-полската война от 1654-1667 г. Русия си възвръща Смоленск и Черниговските земи. През 1897 година в Русия започва първото всеобщо преброяване на населението. Според резултатите руснаците са 129 милиона. В Щатите започва “лов на вещици” след като американският сенатор Джоузеф Маккарти обявява, че разполага със списък от имена на 205 комунисти, работещи в Държавния департамент. На 9 февруари е роден Чепаев командирът на дивизия в Червената армия през Гражданската война има ред военни отличия за проявена храброст. На тази дата умират: писателят Фьодор Достоевски и американският певец и китарист Бил Хейли. \r\n2018 г.  \r\nСенатът на САЩ приема закон за временно отлагане на затварянето на правителството. Така ще бъде отпуснат временен бюджет за работата на администрацията до 23-ти март. По-рано през деня не е приет постоянен бюджет заради процедурни хватки на консервативни сенатори. \r\n2018 г. \r\nТурция арестува 17 лидери на лявата Народнодемократична партия за противопоставяне на продължаващата офанзива на Африн. \r\n2014 г. \r\nНа референдум в Швейцария е поддържана инициативата за ограничаване на свободната миграция на европейските граждани в страната. \r\n2012 г. \r\nЛатвия временно спира ратификацията на АКТА \r\nАмерикански самолет уби през нощта ръководителя на пакистанското отделение на Ал-Каида Бадар Мансур изстрелвайки ракета срещу тренировъчния лагер в Мираншах (главния град на племенната зона Северен Вазиристан и крепост на пакистанските талибани, съюзени с „Ал Кайда“). \r\nСъдът в Малага издава заповед за арест на доскорошния президент на Малдивите, Мохамед Нашид и бившия министър на отбраната на републиката. \r\n1950 г. \r\nАмериканският сенатор Джоузеф Маккарти обявява, че разполага със списък от имена на 205 комунисти, работещи в Държавния департамент – в САЩ започва “ловът на вещици”. \r\n1918 г. \r\nНа 6 и 9 февруари Централните сили подписват сепаративни мирни договори с Финландия и Украйна и установяват дипломатически отношения с тях. \r\nТройният съюз (Централните сили) е Военно-политически блок между Германия, Австро-Унгария и Италия, образуван през 1882 г. В негов противовес през 1904–1907 г. се създава Антантата. След избухване на Първата световна война 1914–1918 г. към него се присъединяват Турция и България, но отпада Италия. Претърпява поражение от Антантата и след края на войната престава да съществува. \r\nАнтанта (Съглашение) е военнополитически блок между Англия, Франция и Русия, сключен през 1904-1907 г. След избухването на Първата световна война – 1914-1918 г. към него се присъединяват редица други държави, сред които САЩ, Италия и някои балкански държави като Румъния и Гърция. След Октомврийската революция (1917 г.) Русия се откъсва от нея. Като победител в световната война тя диктува условията на мирните договори с победените държави Германия, Австрия, Унгария, Турция и България. В междувоенния период бди за спазване на статуквото, установено от Парижката мирна конференция (1919-1920 г.). \r\n1904 г. \r\nЯпонски миноносци без обявяване на война внезапно нападат руска ескадра, намираща се в Порт Артур, и повреждат 3 големи руски бойни кораба (броненосците \"Цесаревич\", \"Ретвизан\" и крайцера \"Палада\"), с което започва Руско-японската война (1904-1905 г.). Тя е война между Русия и Япония за политическо господство в Далечния изток. Благодарение на енергичните действия на руския адмирал Макаров, който от 8 март 1904 г. поема командването на Порт Артур, се запазва боеспособността на руския флот и той започва да се готви за активни действия. След гибелта на адмирал Макаров на 13 април флотът преминава към пасивна отбрана. Действията на японските войски по суша започват с бързо, енергично и стремително настъпление. Командващият руските войски генерал Куропаткин не успява да организира контранастъпление навреме. Руската армия е победена в Мукденското сражение, при което загубва 89 000 души (29 000 пленници); японските загуби са около 72 000 души. В Русия се сформира Втора тихоокеанска ескадра под командването на вицеадмирал З. П. Рожественски, която тръгва от Балтийско и Черно море към Владивосток. След 7-месечен поход, през май 1905 г. руския флот стига до Кор. пролив. На 27 и 28 май става главното сражение между двата флота. Руският флот е разбит и изходът на войната по същество е решен. На 5 септември 1905 г. чрез посредничеството на американския президент Теодор Рузвелт в американския град Портсмут е сключен мирен договор, с който завършва войната. Русия признава \"особените\" интереси на Япония в Корея, отстъпва й южната част на остров Сахалин и се отказва от правото на ползване на Квантунския полуостров с базата Порт Артур. Отстъпва на Япония и Южноманджурската жп линия. \r\n1897 г. \r\nВ Русия започва първото всеобщо преброяване на населението. Според резултатите от преброяването руснаците са 129 млн. души. \r\n1744 г. \r\nБъдещата императрица Екатерина ІІ – все още 14-годишната принцеса Анна, потегля от Рига за Русия. \r\nЕкатерина ІІ Алексеевна (София Фредерика Августа Анхалт-Цербска) е руска императрица (от 1762 г.). Родена е на 2 май 1729 г. Произхожда от беден немски княжески род. Омъжена е за наследника на руския престол (1745 г.), бъдещият император Петър III. Високо интелигентна, образована, с много широка обща култура Екатерина ІІ бързо научава руски език и получава дълбоки и подробни знания за Русия и нейните проблеми. Скоро след коронясването на Петър III, с помощта на гвардията прави преврат и заема престола. Коронясана в Москва (1762 г.) продължава политиката на преобразования и реформи. Особено активно участва в държавния живот. Заобикаля се със способни, енергични и интелигентни сановници: А. Р. Воронцов, П. А. Румянцев, Г. А. Потьомкин, А. Безбородко, А. В. Суворов и др. Общува с много видни свои съвременници – Волтер, френски енциклопедисти и др. Свиква Законодателна комисия (1767 г.) и съставя за нея специален \"Наказ\" (ръководство), като използва много прогресивни идеи на европейски интелектуалци и мислители: Монтескьо, Волтер, Дидро и др. Създава специална организация \"Свободно икономическо дружество\" (1765 г.) за защита интересите на дворяните; започва прокарването на границите между владенията на помещиците. При нейното царуване избухва Селската война, под ръководството на Е. И. Пугачов (1773-1775 г.), която е потушена с твърдост и жестокости. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. Основен обект на външната политика са северните брегове на Черно море и Северен Кавказ - по това време турски владения. Проявява голямо дипломатическо умение и след две успешни войни с Турция Русия заема целия бряг на Черно море, от устието на р. Дунав до р. Дон, заедно с Кримския полуостров. Съгласно Кючук Кайнарджикският мир (1774 г.) Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Участва в трите разделяния на Полша (1772 г., 1793 г., 1795 г.), при които Русия получава обширни територии от Литва, Западна Белорусия и Западна Украйна. Екатерина ІІ има и добри литературно-публицистични способности. Под нейно ръководство излиза сатиричното списание \"От всякъде по нещо\". Оставя драматични съчинения: комедиите \"О, време!\", \"Измамникът\", \"Именният ден на госпожа Ворчалкина\" и др.; приказки за деца \"Приказка за царския син Хлор\", \"Приказка за царския син Тевей\"; исторически произведения: \"Записки за руската история\", \"Антидот\" и др. Нейните \"Записки\" и допълненията към тях са интересен източник за историята на ранните години от живота й и началото на царуването й. Умира на 17 май 1796 г. в Царско Село (днес Пушкин). \r\n1667 г. \r\nПодписва се Андрусовското примирие между Русия и Полша (Реч Посполита), с което завършва руско-полската война от 1654-1667 г. Русия си възвръща Смоленск и Черниговските земи. На тази дата са родени:   \r\n1977 г. \r\nРодена е Шакира (Шакира Изабел Мебарак Рипол) – колумбийска поппевица. Майка й е колумбийка, а баща й – ливанец. На 10 години печели състезание за млади таланти и учи китара. През 1990 г. заминава за Богота с идеята да стане модел, но подписва договор за записи със “Sony”. Дебютният албум “Magia” не й донася международен успех, но пък е популярна в родната Колумбия. Следват 2 албума, записани на испански език. Глория Естефан (нейният съпруг Емилио Естефан е мениджър и продуцент на Шакира) пише английски текстове за някои от хитовете, което осигурява световна слава на Шакира. Албумът “Laundry Service” (2001 г.) е разпродаден в милионни тиражи (само в САЩ в над 3 млн.). През октомври 2002 г. на годишната церемония “MTV Video Music Awards” за Латинска Америка Шакира печели във всичките 5 категории, в които е номинирана. Дискография: Pies Descalzos (1 април 1996 г.); The Remixes (21 декември 1997 г.); Dуnde Estn los Ladrones? (29 септември 1998 г.); MTV Unplugged (29 февруари 2000 г.); Laundry Service (13 ноември 2001 г.); Coleccion de Oro (22 януари 2002 г.); Grandes Exitos (5 ноември 2002 г.); Laundry Service (Washed and Dried г.) (12 ноември 2002 г.); Live & Off the Record (30 март 2004 г.); Laundry Service (издаден в Япония) (21 декември 2004 г.); Grandes Exitos (24 май 2005 г.); Fijaciуn Oral, Vol. 1 (7 юни 2005 г.); La Tortura (2 август 2005 г.); Oral Fixation, Vol. 1 (29 ноември 2005 г.); Oral Fixation, Vol. 2 (10 януари 2006 г.). \r\n1945 г. \r\nРодена е Мия Фароу – американска актриса. Завършва актьорско майсторство, играе на сцените в Ню Йорк и Лондон. В киното е от 1959 г. - “Джон Пол Джонс”. Печели известност със сериала “Пейтън Плейс” (1964-1966 г.) и с “Джони Белинда” (1967 г.). Световна слава й носят ролите в психодрамите “Бебето на Розмари” (1968 г.), “Тайната церемония” (1968 г.) и мелодрамата “Джон и Мери” (1969 г.). Създава образ на свенливо и крехко създание, борещо се със злото по света, но едновременно с това чувствително, интелигентно и егоистично. Поврат в кариерата й е 10-годишната връзка (творческа и лична) с Уди Алън. Изгражда поредица от роли на решителна, свободна и независима жена, опора на невротизирания комплексиран герой на Уди Алън. Играта й е перфектно моделирана и подчертано експресивна. Филмография: “Секскомедия в лятна нощ” (1982 г.), “Зелиг” (1983 г.), “Бродуейският Дани Роуз” (1984 г.), “Пурпурната роза от Кайро” (1985 г.), “Хана и нейните сестри” (1986 г.), “Септември” (1987 г.), “Радио дни” (1988 г.), “Другата жена” (1988 г.), “Престъпления и прегрешения” (1989 г.), “Едиповият заговор” (1989 г.), “Алис” (1990 г.), “Сенки и мъгли” (1991 г.), “Съпрузи и съпруги” (1992 г.). Връзката им прекъсва шумно през 1992 г. Снима се още в “Крилете на гълъба” (1971 г.), “Д-р Попол” (1972 г.), “Великият Гетсби” (1974 г.), “Сантиментално ваш” (1974 г.), “Сватба” (1978 г.), “Смърт край Нил” (1978 г.), “Ураганът” (1979 г.), “Животът продължава” (1991 г., “Маями” (1994 г.), “Хълмът на убийците” (1994 г.), “Интимни части” (1997 г.), “Среднощно чудо” (ТВ, 1998 г.), “Цел” (2001 г.), “Тайният живот на Зоуи” (ТВ, 2002 г.). \r\n1943 г. \r\nРоден е Джо Пеши – американски актьор. Дебютира в \"Да танцуваме туист\" (1961 г.), а ролята му в \"The Death Colector\" (1975 г.) впечатлява Мартин Скорсезе, който го поканва да партнира на Робърт де Ниро в \"Разяреният бик\" (1980 г.); за изпълнението си Джо Пеши е номиниран за \"Оскар\" за поддържаща роля. Отново играе с Де Ниро в \"Имало едно време в Америка\" (1984 г.), \"Добри момчета\" (1990 г.; \"Оскар\" за поддържаща роля), \"Казино\" (1995 г.). Филмография: \"Лесни пари\" (1983 г.), \"Смъртоносно оръжие-2” (1989 г.), \"Сам вкъщи\" (1990 г.), \"J. F. K.\" (1991 г.), \"Око на обществото\" (1992 г.), \"История от Бронкс\" (1993 г.; режисьорски дебют на Робърт де Ниро), \"Джими Холивуд\" (1994 г.), \"Осем глави\" (1997 г.), \"Смъртоносно оръжие-4” (1998 г.). \r\n1887 г. \r\nРоден е Василий Иванович Чапаев – руски военачалник, командир на дивизия в Червената армия по време на Гражданската война в Русия. Служи в кавалерията като вахмистър (старшина). Завършва I световна война с три Георгиевски кръста и Георгиевски медал, получава звание прапоршчик (младши лейтенант). Постъпва в Червената армия (1918 г.) и участва в Гражданската война. Във войната се проявява като способен командир и получава няколко бойни награди. Загива на бойното поле на 5 септември 1919 г. Образът на Чапаев в книгата “Чапаев” на Д. И. Фурманов не отговаря на историческата личност. \r\n1773 г. \r\nРоден е Уилям Хенри Харисън (Harrison) - американски политик; 9-ти президент на САЩ (март - април 1841 г.). Генерален командир на американската армия в англо-американската война (1812-1814 г.). Умира от пневмония 1 месец, след като става президент. Умира на 4 април 1841 г. \r\n1441 г. \r\nРоден е Алишер Навои (А. Н. Низамадин мир Алишер) - узбекски поет, мислител и държавник. Утвърждава се като поет на 15-годишна възраст. Учи в Херат, Мешхед и Самарканд. През 1469 г. става пазител на печата на владетеля на Хорасан - султан Хюсеин Байкар. През 1472 г. е назначен за везир и получава титлата емир. Като изтъкнат меценат на изкуството, ръководи строителството на учебни заведения, болници, мостове. Убеден хуманист, борец срещу средновековния деспотизъм и произвол, Навои изобличава злоупотребите на аристократите, защитава народа пред султана. През 1487 г. е изпратен за управител на отдалечената провинция Астрабад, за да бъде отстранен от двора. Завръща се в Херат през 1488 г. и до края на живота си се занимава с усилена творческа работа. Литературното му наследство е богато: около 30 сборника със стихове, поеми, прозаични съчинения и научни трактати, които разкриват всестранно духовния живот в Средна Азия през XV в. Ръкописи на Навои се пазят в най-големите библиотечни хранилища в Русия, Англия, Турция, Иран и др. Създава произведенията си на 2 езика - средноазиатски тюркски и фарси; опитва се теоретически да обоснове културното и историческо значение на староузбекския език (трактатът \"Спорът между два езика\", 1499 г.). Умира на 3 януари 1501 г. в Херат. На тази дата умират:   \r\n1981 г. \r\nУмира Бил Хейли (Haley) (псевдоним на Уйлям Джон Клифтън Хейли) - американски певец и китарист, един от символите на рокендрола. Роден е на 6 юли 1927 г. в Хайланд парк, близо до Детройт. В началото на 40-те години пее хилбили и кънтри-енд-уестърн, като се представя за каубой. В началото на 50-те години открива, че това, което пеят негрите, се харесва и на белите, преименува оркестъра си в “Кометс” и чрез кавърверсии, като “Rocket 88” (1951 г.) на Джими Бренсън, “Shake, Rattle and Roll” (1954 г.) на Джо Търнър и с композицията си “Crazy Man Crazy” (1953 г.) постепенно печели популярност. Към края на 1956 г. еуфорията около името му намалява, за да отстъпи място на новия символ на рокендрола - Елвис Пресли. Избрани албуми: “Bill Haley and his Comets”, “Rock and Roll Stage Show”, “Rock Around the Clock” (1955 г.), “Twistin’Knights at the Round Table” (1961 г.), “Rock the Joint” (1963 г.), “Greatest Hits” (1968 г.), “Golden King of Rock” (1972 г.), “Mister Rock’n Roll” (1974 г.), “Bill Haley Collection” (1976 г.), “Rockin’and Rollin”, “Tribute” (1981 г.). \r\n1957 г. \r\nУмира Надбаняи Хорти Миклош (Horthy) - унгарски военен деец, държавник и политик. Роден е на 18 юни 1868 г. в Кендереш. Завършва Военноморската академия във Фиуме (Риека). През 1909 г. е флигел-адютант на император Франц Йосиф. През 1914-1918 г. е командир на крайцер, през 1918 г. е контраадмирал, главнокомандващ на австро-унгарския флот. Ръководи потушаването на Которското въстание 1918 г. През 1919 г. е военен министър на правителството в Сегед, а впоследствие - главнокомандващ на националната армия. Взема участие в ликвидирането на Унгарската съветска република (1919 г.). На 1 март 1920 г. е провъзгласен за регент, установява режим на диктатура, тясно свързан с фашистка Германия. През 1941 г. въвлича Унгария във II световна война на страната на Германия. На 19 март 1944 г. с негово съгласие германските войски окупират Унгария. На 15 октомври 1944 г. предава властта на Ф. Салаши и отива в Германия; интерниран е в Бавария. След 1949 г. живее в Португалия. \r\n1881 г. \r\nУмира Фьодор Михайлович Достоевски – руски писател. Роден е на 11 ноември 1821 г. След като учи в Петербургската инженерна школа и прекарва 1 година в армията, се посвещава окончателно на писателска дейност. Първият му роман \"Бедни хора\" (1846 г.) има голям успех. Увлича се от демократичните идеи на руската младеж. През 1849 г. е осъден на смърт чрез разстрел, но е помилван и изпратен на заточение в Сибир. Епилепсията, от която страда, и пребиваването му в каторга оказват тежко влияние върху писателската му дейност - изпада в краен мистицизъм, отдава се на идеята за възраждане на човечеството чрез християнската вяра. Завръща се в Петербург през 1859 г.; основава славянофилско дружество. Неговите \"Записки из мъртвия дом\" (1863 г.) предхождат романите: \"Престъпление и наказание\" (1855 г.), \"Унижени и оскърбени\" (1868 г.), \"Идиот\" (1868 г.), \"Бесове\" (1873 г.), \"Братя Карамазови\" и др. В тях има ненадмината по дълбочина психология, която прониква до последните низини на човешката душа. Достоевски оказва силно влияние върху съвременниците си. Романите му са преведени на български език. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.09", "title": "Денят 9 февруари в световната история"}
{"url": "http://www.focus-news.net/news/2019/02/09/2621564/blagoevgrad-v-selo-delchevo-shte-bade-otbelyazan-traditsionniyat-praznik-na-vinoto.html", "text": "Празникът се организира от Община Гоце Делчев и е посветен на Трифон Зарезан. Това съобщиха от пресцентъра на  Община Гоце Делчев . Тази година той ще се проведе на 9 и 10 февруари 2019 г.  \r\nНа 9 февруари в 13.00 часа председателят на Асоциацията на сомелиерите в България Михаил Марковски ще изнесе лекция за особеностите на района по отношение на винопроизводството и как по най-добрия начин да се комбинират с храната различните видове вина. Лекцията ще бъде в Делчовския хан. Веднага след нея, на същото място ще се състои и конкурсът за най-добър винопроизводител и производител на ракия. Дегустацията на предоставените за участие в конкурса вина и ракии ще започне в 14.00 часа, а най-добрите в отделните категории ще бъдат наградени по време на празничната програма на другия ден в селото. \r\nНа 10 февруари от 10.30 часа ще се извърши традиционното зарязване на лозята в местността Баира. В него ще се включат кметът на Община Гоце Делчев Владимир Москов и вицепрезидентът Илияна Йотова.  \r\nВ 11.00 часа на площада в Делчево ще започне музикалната програма с участието на атрактивните „Бабугери“ от село Мосомище, мъжките фолклорни групи от селата Мосомище и Абланица, женска певческа група с. Мосомище и мъжка фолклорна група „Голешовски фантове“. \r\nНа площада в Делчево ще се вият хора и ще се лее бяло и червено вино в чест на празника. За всички, които не разполагат със собствен превоз е организиран транспорт за 10 февруари в 9.00 часа от бившия магазин \"Валан\".", "date": "2019.02.09", "title": "Благоевград: В село Делчево ще бъде отбелязан Традиционният празник на виното"}
{"url": "http://www.focus-news.net/news/2019/02/09/2621565/ea-daily-v-evroukrayna-hvarliha-7-dimni-granati-na-miting-na-yuliya-timoshenko-v-byala-tsarkva.html", "text": "По време на предизборен митинг на кандидата за президент на Украйна Юлия Тимошенко в Бяла Църква, на около 50 км южно от Киев, неизвестни хвърлиха в тълпата седем димни гранати, предава  руската агенция EA Daily . \r\nКакто съобщава пресслужбата на партия „Баткивщина“, в митинга са участвали около 10 хиляди души. С цел да бъде провалено мероприятието, група провокатори е започнала да мята по тях димни гранати. След това полицията и „неравнодушни граждани“ са задържали шестима злосторници, в които са били намерени още 7 димни гранати. \r\nВпрочем, отбелязва агенцията, с това „сюрпризите“ не са свършили. Край сцената стоял автомобил и по време на изказването на Юлия Тимошенко полицията е получила телефонно съобщение, че той е миниран. Пристигналите на мястото специалисти са избутали колата на безопасно разстояние. \r\n„Ние сме уверени, че провокациите срещу Юлия Тимошенко и нейните привърженици са извършени от Службите за сигурност на Украйна (СБУ) по нареждане на украинския президент“, се казва в заявлението на партия „Баткивщина“. \r\nНа свой ред полицията съобщава, че по случая е образувано наказателно производство. \r\nКакто посочва EA Daily, предизборната борба в Украйна придобива все по-остри форми. По-рано участници в „АТО“ са провели протестна акция в Лвов срещу участието на „клоуни“ в президентската кампания. \r\nЦелта й е била да дискредитира Владимир Зеленски, който в момента има най-висок рейтинг. В предизборния щаб на шоумена считат, че мероприятието е организирано по заповед на администрацията на президента Петро Порошенко. \r\nПревод и редакция:", "date": "2019.02.09", "title": "EA Daily: В ЕвроУкрайна: Хвърлиха 7 димни гранати на митинг на Юлия Тимошенко в Бяла Църква"}
{"url": "http://www.focus-news.net/news/2019/02/09/2621566/predsedatelyat-na-pg-na-gerb-tsvetan-tsvetanov-shte-uchastva-v-traditsionnoto-zaryazvane-na-lozovi-masivi-v-harmanli.html", "text": "Председателят на ПГ на ГЕРБ и зам.-председател на партията Цветан Цветанов ще участва в традиционното зарязване на лазовите масиви на изба \"Тера Тангра\" в Харманли. Това съобщиха от  пресцентъра на ПП ГЕРБ.  Церемонията ще започне в 12.30 часа на масива в местността Конлука. Водосвет ще отслужи Старозагорският митрополит Киприян.", "date": "2019.02.09", "title": "Председателят на ПГ на ГЕРБ Цветан Цветанов ще участва в традиционното зарязване на лозови масиви в Харманли"}
{"url": "http://www.focus-news.net/news/2019/02/09/2621547/afp-vav-vtornik-shte-zapochne-protsesa-sreshtu-separatistkite-lideri-ot-kataluniya.html", "text": "Процесът срещу 12 каталунски сепаратистки лидери, участвали в опита на Каталуния да се отдели от Испания, който вкара страната в криза, започва във вторник на фона на тежки противоречия, предава  AFP .  \r\nОчаква се процесът да продължи три месеца, като ще се излъчва на живо по телевизията от Върховния съд в Мадрид, където са акредитирани 600 журналисти от 150 местни и чуждестранни медии. \r\nДелото предизвиква разделение в Испания. То е \"фарс\" според поддръжниците на независимостта в Каталуния, но е необходим за много испанци, които не вярваха на очите си, че тогавашните управители на богатия регион се опитаха да се отделят от страната през октомври 2017 г, пише агенцията. \r\nКарлес Пучдемон, бившият лидер на Каталуния, който избяга в Белгия дни след обявяването на  независимост на 27 октомври, не е сред 12-те обвиняеми, защото Испания не съди задочно обвинени за тежки  престъпления. \r\nГлавният герой на процеса е бившия регионален вицепрезидент Ориол Джункерас, който избра да остане в Испания. Него го очакват  25 години затвор по обвинения в бунт и злоупотреба с публични средства. \r\nСред обвинените са  членове на тогавашния изпълнителен или регионален парламент на Каталуния, както и двама лидери на мощни асоциации за независимост, ANC и Omnium Cultural. \r\nДевет от тях са обвинени в бунт, а някои също са обвинени в злоупотреба с публични средства. Всички те са задържани в продължение на месеци, а някои от тях повече от година. \r\nДруги трима са обвинени в неподчинение и злоупотреба с публични средства.  Юлиян Марков", "date": "2019.02.09", "title": "AFP: Във вторник ще започне процеса срещу сепаратистките лидери от Каталуния"}
{"url": "http://www.focus-news.net/news/2019/02/09/2621567/euronews-balgariya-nay-bednite-raboteshti-v-es.html", "text": "България наскоро увеличи минималната работна заплата до 286 евро на месец, но въпреки това най-бедните работещи в Европейския съюз са българите. Срещнахме се с Елена Марвакова. Тя, както и много други източноевропейски работници в текстилната промишленост, работи с все сили за минимално заплащане. Тя има стаж 33 години, но независимо от това жената заработва общо 340 евро, отбелязва  Euronews . \r\nМедията посочва, че Елена е член на КТ „Подкрепа“ и че този Профсъюз настоява за по-високо заплащане на труда. За българските работници, Европа също трябва да предприеме мерки. Те смятат, че на цялата територия на Съюза трябва да бъде въведена минимална заплата. \r\n„Българските закони са създадени за хора? Или са създадени за роботи? Работим без почивка: с такива правила нашият работодател узакони своего рода система почти принудителен труд...“, цитира думите на Марвакова Euronews. \r\nРаботата за ниски заплати през целия живот води до много ниски пенсии. 80-годишната Атлаза Щерева се пенсионира практически бедна. Започва да работи на 15-годишна възраст, засажда дървета, работи като готвач. Наскоро се занимавала с производство на ципове за шивашката промишленост. Нейната пенсия е около 150 евро на месец. 50 от тях трябва да плаща за електричество и медицинска помощ, посочва медията. \r\n„Имам около 100 евро за ежедневните си разходи на месец. Когато погледна витрините на магазина, виждам много стоки, които не мога да си позволя. За щастие, децата ми помагат. Аз съм бедна като църковна мишка. Благодаря на децата ми за това, че ми беше топло в къщата и не съм болна“, цитира думите на Щерева ТВ каналът. \r\nНиската заплата е основната причина, поради която българите напускат страната си – в Западна Европа им плащат по-добре. Но животът в две страни разделя семействата. \r\n„Най-малко 20 милиона души трябва да бъдат изведени от рисковата зона на бедност и социално изключване до 2020 година. Това е официалната цел на Европейския съюз. Но ще бъде трудно да се постигне. Тук в България минималната заплата е само 286 евро на месец“, заяви журналистът от Euronews Ханс дер Брейли. \r\nПревод и редакция:", "date": "2019.02.09", "title": "Euronews: България: Най-бедните работещи в ЕС"}
{"url": "http://www.focus-news.net/news/2019/02/09/2621568/denyat-9-fevruari-v-balgarskata-istoriya.html", "text": "През 1878 г. по време на Руско-турската освободителна война, войските на Източния отряд навлизат в Русе. На 9 февруари са задържани 23 българи в Бенгази, сред тях петте български медицински сестри, д-р Здравко Георгиев, по обвинение за умишлено заразяване със СПИН на над четиристотин либийски деца.Излиза първият брой на вестник “Демокрация” - първия демократичен ежедневен вестник в България след 1989 г., орган на СДС. Две години по-късно на същата дата СДС печелят изборите за органи на местната власт. През 1994 г. парламентът отхвърля петия по ред вот на недоверие на правителството на Любен Беров, предложен от СДС, а през 2001 година БСП внася искане за вот на недоверие към правителството за Иван Костов “заради нарасналата престъпност”. През 2010 г. еврокомисарят Кристалина Георгиева встъпва в длъжност. На 9 февруари са родени: търговецът Никола Тъпчилещов - един от най-богатите българи през Възраждането, подпомагал българското книгоиздаване; възрожденският писател Илия Блъсков (автор на едни от първите български драми); митрополит Симеон Варненски и Преславски - един от най-авторитетните български църковни водачи. На тази дата умират: участникът в национално-освободителните борби на Македония Кирил Пърличев и първата българска поетеса Екатерина Ненчева.  \r\n2010 г. \r\nКристалина Георгиева встъпва в длъжност като европейски комисар \r\n2006 г. \r\nПрезидентът на Република България присъжда Орден „Стара планина” първа степен - на, д-р Харалд Киндерман извънреден и пълномощен посланик на Федерална република Германия в Република България „за изключително големите му заслуги за укрепване и задълбочаване на българо-германските отношения, както и по повод окончателното му отпътуване от страната“[254] \r\n2001 г. \r\nБСП внася вот на недоверие към правителството на Иван Костов във връзка с нарасналата престъпност. \r\n2001 г. \r\nКонституционният съд обявява решението си, че в президентските избори може да се кандидатира само български гражданин, който е живял поне 183 дни на година през последните 5 г. в България. Президентът Петър Стоянов приветства решението. Самият Симеон Сакскобургготски изразява съжаление за решението, но обещава на всички българи, които искат да гласуват за него, че ще имат тази възможност. \r\n1999 г. \r\nВ Бенгази са арестувани 23-ма наши сънародници. По-късно 17 от тях са освободени. Останалите шестима българи - медицинските сестри Кристияна Вълчева, Нася Ненова, Валентина Сиропуло, Валя Червеняшка и Снежана Димитрова и д-р Здравко Георгиев са обвинени в умишлено заразяване със СПИН на 393 либийски деца в детската болница в Бенгази и в заговор срещу Джамахирията. По тези обвинения либийското законодателство предвижда смъртна присъда. Срещу българските медици са повдигнати и други обвинения, сред които са: прелюбодеяние, валутна търговия, производство, разпространение и употреба на алкохол. Обвиненията срещу българите официално са повдигнати на 7 февруари 2000 г. \r\nСпоред обвинителния акт Кристияна Вълчева и Нася Ненова са направили самопризнания, които според Наказателния кодекс на Либия са достатъчно доказателство за вината на всички подсъдими за умишленото заразяване на 393 деца със СПИН. На делото от 2 юни 2001 г., когато процесът започва по същество, Кристияна Вълчева и Нася Ненова се отказват от направените самопризнания като обясняват, че те са изтръгнати с насилие. Впоследствие българите разказват как са били изтезавани. \r\nГраждански иск на роднините на заразените деца е приет в Обикновения наказателен съд в Бенгази на заседание от 8 юли 2003 г. В иска се настоява за кръвнина в размер на 15 милиона либийски динара (1 долар се разменя за 1,4 динара) за всяко дете. Твърди се, че броят на тези деца е 418, а не 393, както е в обвинителния акт по делото. \r\nНа 10 януари 2004 г. холандският и британският посланик в Либия връчват официален демарш от името на Европейския съюз (ЕС) на правителството в Триполи във връзка с делото срещу шестимата български медици. В демарша се посочва, че като се отчитат характера на отправените обвинения срещу медиците, отсъствието на доказателства, неоправданото забавяне на процеса и третирането на обвиняемите, се препоръчва като далеч по-подходящо оттеглянето на обвиненията и освобождаването на обвиняемите. \r\nСлед многократно отлагане на делото и връщането му за доразследване, на заседанието си от 6 май 2004 г., Либийският Наказателен съд постановява смъртна присъда чрез разстрел на петте български медицински сестри и палестинския лекар Ашраф, а д-р Здравко Георгиев е осъден на 4 години затвор за валутни престъпления. Д-р Здравко Георгиев е освободен, тъй като от времето на арестуването му са изтекли повече от 5 години. Общият размер на обезщетенията, присъдени на семействата на заразените със СПИН деца от съда в Бенгази е 20.550 млн. либийски динара или около 25 милиона лева. Това обезщетение трябва да бъде изплатено от 5-те български медицински сестри и осъдения на смърт чрез разстрел палестински лекар. При произнасяне на присъдите съдът не обявява мотивите си. Те са предоставени на българската страна на 14 юни 2004 г. \r\nПроцесът по обжалване на присъдата е задействан дни след произнасянето й. На 10 май 2004 г. петте български медицински сестри - Валя Червеняшка, Валентина Сиропуло, Кристияна Вълчева, Снежана Димитрова и Нася Ненова, както и палестинският лекар Ашраф, подписват документи, посредством които декларират, че не са съгласни с присъдата постановена им от Наказателния съд в Бенгази – смъртна присъда чрез разстрел. С това се поставя началото на процедурата по обжалване на смъртната присъда. На 5 юли 2004 г. адвокатите на петте български медицински сестри внасят във Върховния съд в Триполи мотивите за обжалването на смъртните им присъди. \r\nЗаведено е и дело срещу 9 либийски офицери и 1 либийски лекар, които са обвинени в упражняване на насилие срещу българските медици по време на предварителното производство по случая. Делото е заведено от либийската прокуратура съгласно доказателства, представени през 2002 г. пред Обвинителната камара в Бенгази. В представените доказателствени материали \r\nнякои от офицерите признават за извършените мъчения. Включена е и медицинска експертиза, доказваща следите от насилие над българите. Първото заседание по делото е насрочено за 25 януари 2005 г. Няколко дена по-рано, на 18 януари 2005 г. петте български медицински сестри подписват общ иск за обезщетение срещу либийските офицери. В гражданския иск всяка една от сестрите предявява претенции в размер на 1 000 000 либийски динара. На 7 юни 2005 г. мъчителите на петте български медсестри са оправдани от Криминалния съд в Триполи. \r\nНа 25 декември 2005 г. Върховният касационен съд на Либия отменя смъртните присъди на петте българки и палестинския лекар и връща делото за преразглеждане на Наказателния съд в Бенгази. \r\nНа 21 януари 2006 г. в Триполи официално е създаден Международен фонд за подпомагане на семействата на заразените със СПИН либийски деца. В създаването на фонда участват представители на ЕС, САЩ, асоциации от България и Либия. \r\nОснователи на международния фонд са директорът на благотворителната организация “Червен полумесец” в Либия – Саид Шебани, посланикът на Европейската комисия в Либия Марк Перини, американският професор Марк Клайн и представителят на българската страна – Иван Чомаков, кмет на община Пловдив. От своя страна, външният министър на Джамахирията Абдел Рахман Шалкам приветства основаването на фонда и пожелава успех и спорна работа на участниците в инициативата. \r\nНа 21 януари 2006 г. е предявено искане либийските деца, заразени с вируса на СПИН посредством преливане на заразена кръв, да бъдат лекувани със средствата събрани от фонд, приносители към който са България и ЕС. \r\nСемействата на повече от 400 либийски деца, заразени със СПИН, настояват да им бъдат изплатени компенсации в размер на 4,4 милиарда евро. За всяко заразено дете е било поискано да бъдат изплатени по 10 милиона евро. \r\n1996 г. \r\nТодор Живков е оправдан от Общото събрание на наказателната колегия на Върховния съд. \r\n1994 г. \r\nПарламентът отхвърля петия по ред вот на недоверие на правителството на Любен Беров, предложен отново от СДС. \r\n1992 г. \r\nПровеждат се избори за органи на местното самоуправление, в които мнозинство печелят представителите на СДС. \r\n1991 г. \r\nУчреден е Съюз на Свободните Демократи (ССД) от Форума на свободните демократи (част от партия Алтернативно социално обединение - независими, с председател Иван Калчев), Партия на свободните демократи - Стара Загора, и Съюза за гражданско общество. От август 1991 г. до декември 1992 г. е със статут на наблюдател в СДС. След това е изключен от състава на СДС. Регистриран е през октомври 1994 г. Председател: Иван Калчев. Тъй като Софийската градска прокуратура атакува регистрацията на партията, Върховният съд отказва да я признае, поради което ССД е заличен от регистъра на политическите партии. \r\n1990 г. \r\nИзлиза първи брой на вестник \"Демокрация\" – първият демократичен ежедневен вестник в България след 1989 г.; орган на СДС; издание на агенция \"Демокрация\" ЕООД и Издателски синдикат с председател Михаил Неделчев. Вестникът стартира дейността си с директор Едвин Сугарев и с главен редактор – Панайот Денев (след него главни редактори са: Й. Василев, Волен Сидеров, Енчо Мутафов, Ат. Свиленов, Н. Копанданова; Н. Петров). Вестникът е издаван до средата на 2002 година, след което поради финансови проблеми дейността му е преустановена. \r\n1935 г. \r\nДамян Велчев е отстранен от Централното управление на Военния съюз. \r\n1934 г. \r\nВ Атина Гърция, Турция, Югославия и Румъния подписват гаранционен Балкански пакт, насочен против България и Албания, валиден за 7 години. Въпреки англо-френския натиск България отказва да влезе в него и предлага сключване на двустранни гаранционни договори с всички съседи, но най-напред с Югославия и Турция. \r\nБалканският пакт (1934 г.) (Балканско съглашение, Балканска антанта) е договор между Турция, Гърция, Румъния и Югославия, с който се цели да се запази статуквото на Балканите, създадено след Първата световна война (1914–1918 г.). Пактът е сключен под егидата на Франция, която иска да намали влиянието на Италия и Германия в балканските страни. България не се присъединява към пакта, защото се стреми към ревизия на Ньойския мирен договор (1919 г.). Извън пакта под натиска на Италия остава и Албания. Първа стъпка към унищожаването на пакта е подписаният българо-югославски пакт (1937 г.). Балканският пакт (1934 г.) окончателно престава да съществува след нахлуването на Германия в Югославия и Гърция (април 1941 г.). \r\n1923 г. \r\nОт правителството са отстранени министрите на \"петорката\" (Коста Томов, Марко Турлаков, Александър Радолов, Христо Манолов и Стоян Омарчевски) и Райко Даскалов (на снимката) и то е допълнено с млади земеделски лидери (Константин Муравиев, Христо Стоянов, Спас Дупаринов, Петър Янев). \r\nНа 24 май 1936 г. се оформя опозиционна група от дейци на забранените партии - \"Петорка\", в която влизат Димитър Гичев (БЗНС “Врабча 1”), проф. Георги Данаилов (Демократически сговор), Боян Смилов (Националлиберална партия), Кръстьо Пастухов (БРСДП) и проф. Георги Генов (Радикална партия). На 29 май техният меморандум за възстановяване на конституционното управление е връчен на царя, а на 31 май е публикуван в белградската преса. \r\n1903 г. \r\nТринадесетото Народно събрание отпуска още 300 000 лв. помощ за бежанците и пострадалите от Илинденско-Преображенското въстание, след като на 22 ноември са отпуснати 500 000 лв. \r\n1900 г. \r\nДадена е политическа амнистия за провинения при управлението на Народната партия (май 1894 - януари 1899). \r\nНародната партия (Народняшка партия) е политическа партия, създадена през лятото на 1894 г. след падането на първия стамболовистки режим като политическа опора на заместилия го кабинет на д-р Константин Стоилов. Нейното основно ядро образуват привържениците на бившата Консервативна партия в Княжество България и Народната партия (Съединистка) в Източна Румелия. За лидер на партията е определен д-р Константин Стоилов, а след неговата смърт е заместен през 1901 г. от Иван Евстратиев Гешов. Народната партия изразява интересите на едрия банков и търговско-промишлен капитал. По времето на своето самостоятелно управление (1894-1899 г.) тя прокарва редица закони за стимулиране на икономическото развитие на страната. Във външната си политика. Печатен орган на Народната партия е в. \"Мир\". \r\n1895 г. \r\nПровежда се първо заседание на правописната комисия под председателството на просветния министър Константин Величков, която изработва общонационален правопис през 1899 г. \r\nКонстантин Величков (К. В. Петков) е писател, преводач, критик, живописец, политически и държавен деец, дипломат. Роден е през 1855 г. в Пазарджик. Неудовлетворен от политическата действителност, през 1907 г. заминава за Франция, където на 3 ноември в Гренобъл неочаквано умира. Автор е на \"Цариградски сонети\" (1899 г.), \"Писма от Рим\" (1895 г.), на голям брой разкази, очерци и драми. По-значителна стойност обаче имат преводите, които прави на творби от най-видни представители на европейската литература като Данте, В. Юго, Молиер, А. С. Пушкин, М. Ю. Лермонтов, У. Шекспир, Фр. Шилер, както и спомените му \"В тъмница\" (1899 г.). \r\n1878 г. \r\nПо време на Руско-турската война, войските на Източния отряд навлизат в Русе. На тази дата са родени: \r\n1853 г. \r\nРоден генерал-лейтенант Георги Агура. До Първата световна война е началник на Военносъдебната част и главен военен прокурор. \r\n1840 г. \r\nРоден е Симеон Варненски и Преславски (светско име Одисей Попниколов) - български висш духовник, действащ член на БАН (1884 г.; доп. чл. 1881 г.). Завършва гръцко богословско училище на о-в Халки (1863 г.), след което е учител в Цариград (1864 г.) и Бургас (1865-1869 г.). Приема духовен сан (1869 г.), става протосингел на екзарх Антим I. На 21 октомври 1872 г. е избран за митрополит на Варненско-преславската епархия. Проявява се като изключително способен и авторитетен духовен водач, помага много за развитието на просветата и учебното дело, за утвърждаване на българското влияние в епархията. Постоянен член на Светия синод (1874-1913 г.) и негов председател (1888 г., 1902-1905 г.). Подпредседател на Учредителното събрание (1879 г.), народен представител в I (1879 г.) и II (1881 г.) ВНС и във II и III НС (1880-1883 г.). Участва в организацията и уреждането на Българската православна църква в Княжество България. Превежда от гръцки език редица извори за българската история и за общата история на Църквата. Заема най-дълго време епархийска катедра в историята на Българската православна църква след 1872 г. Умира на 23 октомври 1937 г. във Варна. \r\n1839 г. \r\nРоден е Илия Рашков Блъсков (Райков) - български възрожденски писател-белетрист и публицист, учител и виден педагог. Книжовната му дейност започва след Кримската война с нравствено-дидактически съчинения и статии. Превежда религиозни съчинения. След Освобождението издава поредици с \"общодостъпна книжнина\". Създава ценни мемоари: \"Из дневника на един стар учител\" (1885 г.), \"Материали по историята на нашето Възраждане\" (1907 г.), \"Спомен из ученическия, учителския и писателския ми живот\" (1907 г.), \"Спомени из народния живот\" (1912 г.) и др. По-важни съчинения: \"Изгубена Станка\" (1865 г.), \"Злочеста Кръстинка\" (1870 г.), \"Пиян баща, убиец на децата си\" (1879 г.). Умира на 13 август 1913 г. в Шумен. \r\n1817 г. \r\nРоден е Никола Петков Тъпчилещов - български общественик, търговец и дарител. Брат на Хр. Тъпчилещов. Ученик на Неофит Рилски в Габровското училище. Около 30 години работи с брат си в обща търговска фирма; едни от най-богатите българи през Възраждането; Никола Тъпчилещов продължава самостоятелно като търговец (от 1851 г.). Настоятел на първото българско списание “Любословие” и на в-к “Век”. Спомоществовател на българското книгоиздаване и книгоразпространение. Подпомага 15 българи от Военномедицинското училище в Истанбул (1858 г.). Член на настоятелството на българската църква “Св. Стефан” в Истанбул. Живее в София (от 1879 г.). Умира на 5 май 1893/1895 г. в София. На тази дата умират: \r\n1944 г. \r\nУмира Кирил Григоров Пърличев - македонски революционер, деец на националноосвободителното движение. Роден е на 1 март 1875 г. в Охрид. Син е на Г. Пърличев. Завършва Висшето училище (дн. СУ). По професия е учител и журналист. От 1895 г. участва в четите, организирани от ВМОК и прехвърляни в Македония. Присъства на Солунския конгрес на ВМОРО (1896 г.). Като студент в СУ е задграничен представител на ВМОРО. Участва в Илинденско-Преображенското въстание като четник в четата на Хр. Чернопеев. След въстанието е учител в Солун и София. Сътрудничи на в-к \"Македония\", \"Свобода или смърт\" и др. Автор на \"Сръбският режим и революционната борба в Македония 1912-1915” (1917 г.). Активно участва в създаването на Съюза на българските конституционни клубове. След I световна война (1919 г.) е един от организаторите на възстановяването на ВМРО и един от задграничните представители на организацията. След разцеплението на организацията (1928 г.) остава в крилото на генерал Ал. Протогеров. През 1931 г. се отказва от активна революционна дейност. След 1941 г. е директор на Музея на старините в Охрид. През 1944 г. е арестуван от комунистите и предаден на югославски власти. Умира в югославски затвор при неизяснени обстоятелства. \r\n1920 г. \r\nУмира Екатерина Димитрова Ненчева – първата българска поетеса след Освобождението. Родена е на 1 май 1855 г. в гр. Троян. Започва да пише стихове от 14-годишна възраст. Следва славянска филология в София, след което се омъжва за видния политик и общественик И. Харизанов. Издава стихосбирката \"Снежинки\" (1909 г.), \"Избрани стихотворения\" (1941 г., под редакцията на В. Ханчев). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.09", "title": "Денят 9 февруари в българската история"}
{"url": "http://www.focus-news.net/news/2019/02/09/2621569/burgas-otbelyazvaneto-na-kitayskata-nova-godina-v-grada-prodalzhava-s-detskata-izlozhba-mechti-za-evropa-i-kitay.html", "text": "Събитията в Бургас, посветени на китайската Нова година, продължават с втората изложба от празничната програма. Това съобщиха от пресцентъра на  Община Бургас . Тя ще бъде открита от 10.30 часа в Младежкия културен център и ще представи неповторимия талант на бургаските деца, участници в конкурса за детска рисунка „Мечти за Европа и Китай“. Община Бургас получи покана за участие от Посолството на Република България в Пекин през лятото на миналата година. Конкурсът пожъна изключителен успех, като общият брой на подадените рисунки бе 248. Всяка от тях беше изпратена дигитално до Китай за включване в съвместната изложба на китайски и бургаски деца, а участниците получиха сертификат и сувенир. До края на месец февруари жители и гости на Бургас ще могат да видят произведенията изложени във фоайето на МКЦ. Изложбата ще бъде открита с музикална програма и уъркшоп по китайски занаяти, за който специално в Бургас ще пристигнат преподаватели-доброволци от Институт „Конфуций“. Специални изненади очакват всеки посетител, сред които и анимационна кино прожекция. „Очакваме всички талантливи художници на изложбата, както и малки и големи любители на китайската култура, за да съпреживеем заедно един незабравим празник на изкуствата и да отбележим вълнуващо настъпващата нова китайска 2019 – година на Земния Глиган! Събитието се организира с любезната подкрепа на Институт „Конфуций“ при Великотърновски университет „Св. св. Кирил и Методий“ и ще протече при вход свободен“, посочиха още от Общината.", "date": "2019.02.09", "title": "Бургас: Отбелязването на китайската Нова година в града продължава с детската изложба „Мечти за Европа и Китай“"}
{"url": "http://www.focus-news.net/news/2019/02/09/2621570/turski-politolog-balgariya-i-gartsiya-se-konkurirat-za-turski-potok.html", "text": "Сериозна конкуренция за маршрута, по който ще преминава руския газ към Европа по газопровода „Турски поток“ се наблюдава между Гърция и България, заяви пред  РИА Новости  турският политолог Айдън Сезер. \r\nПреди това гръцкият премиер Алексис Ципрас заяви, че по време на визитата си в Турция е обсъдил с президента Реджеп Таийп Ердоган сътрудничеството в енергетика, включително строителството на газопровода „Турски поток“ за доставка на руски газ. \r\nРуската агенция припомня, че проектът предполага строителството на газопровод, състоящ се от две разклонения с мощност от по 15,75 милиарда кубически метра всяко. Първото е предназначено за газоснабдяване на турските граждани, а втората за доставка на синьо гориво в страните от Южна и Югоизточна Европа. Влизането в експлоатация на първата нитка се планира до края на 2019 година.  \r\n„В момента се наблюдава сериозна конкуренция около маршрута на второто разклонение на „Турски поток“, по което руският газ ще тръгне за Европа през Турция. Гърция и България се съревновават за това, през чия територия ще бъде продължен той. Русия води преговори както с тези две страни, така и с други, през които може да мине газопровода. Конкретно, миналия месец е постигната договорка със Сърбия, но все още не е взето окончателното решение“, е заявил събеседникът на агенцията. \r\nПо неговите думи, когато е подписван договора за „Турски поток“ между Русия и Турция се е предполагало, че газът по него ще влезе в Европа през Гърция. „Българският вариант се появи по-късно, но това е силен вариант, защото през България вече е положен стар газопровод, по който влиза газ от Украйна. Действащият тръбопровод може да бъде използван за доставката на идващия по „Турски поток“ газ в България, т.е., той може да бъде пуснат по обратната страна“, отбелязва експертът. \r\nПо неговите думи, ако в качеството на транзитна страна бъде избрана България, след това газът ще постъпва в Сърбия, Унгария, Словакия и Австрия, а ако бъде избрана Гърция – то той ще постъпва в Италия през Адриатическо море. \r\n„Обемът на второто разклонение на газопровода (15,75 милиарда куб. м.) е по-голям от потребностите на Гърция и България, но общите нужди на тях и съседните им страни може да превишават тази цифра. Тъй като руският газ е евтин и конкурентноспособен в сравнение с другите източници (например, газопроводът TANAP), Русия може скоро да изгради газопровод и през Гърция, и през България. Гърция ще закупува руски газ за собствените си нужди, а ако той отиде в Италия, ще взима пари и за транзит“, посочва събеседникът на агенцията. \r\nПо неговите думи, САЩ не могат да възпрепятстват реализацията на проекта „Турски поток“. „Тъй като газопроводът вече е построен до Турция, САЩ не могат да окажат никакъв натиск. По-рано САЩ натисна България „Южен поток“ да не минава през нейната територия. Затова вместо „Южен поток“, Русия започна да реализира „Турски поток“, добави Сезер. \r\nПревод и редакция:", "date": "2019.02.09", "title": "Турски политолог: България и Гърция се конкурират за „Турски поток“"}
{"url": "http://www.focus-news.net/news/2019/02/09/2621559/predsedatelyat-na-narodnoto-sabranie-tsveta-karayancheva-shte-pozdravi-uchastnitsite-v-konferentsiyata-estestveno-v-balgariya-2019-godina-na-vatreshniya-turizam.html", "text": "Председателят на Народното събрание Цвета Караянчева ще поздрави участниците в конференцията \"Естествено в България - 2019 година на вътрешния туризъм\". Това съобщиха от пресцентъра на  Народното събрание . Форумът, организиран от Министерството на туризма, ще бъде открит на 9 февруари 2019 г. в 11.00 часа в зала 8 на Националния дворец на културата.  \r\nЦелта на конференцията е да бъдат набелязани мерки и инициативи за насърчаване на пътуванията във вътрешността на страната и споделяне на добри практики за популяризиране на по-малко известни туристически обекти в България.", "date": "2019.02.09", "title": "Председателят на Народното събрание Цвета Караянчева ще поздрави участниците в конференцията \"Естествено в България - 2019 година на вътрешния туризъм\""}
{"url": "http://www.focus-news.net/news/2019/02/09/2621572/varna-tezhka-katastrofa-e-stanala-na-asparuhoviya-most-na-myastoto-se-e-obrazuvalo-zadrastvane-v-posoka-burgas.html", "text": "Тежка катастрофа в станала на „Аспаруховият мост“ във Варна, съобщи слушател на  Радио „Фокус“ . Задръстването е в посока Бургас, на мястото има \"Пътна полиция\", но движението за момента е спряно и колите изчакват на място.", "date": "2019.02.09", "title": "Варна: Тежка катастрофа е станала на \"Аспаруховия мост\", на мястото се е образувало задръстване в посока Бургас"}
{"url": "http://www.focus-news.net/news/2019/02/09/2621571/oblastnite-kragove-na-olimpiadite-po-angliyski-i-ruski-ezik-kakto-i-po-i-filosofiya-shte-se-provedat-v-kyustendil-i-dupnitsa.html", "text": "Областните кръгове на олимпиадите по английски и руски език, както и по и философия ще се проведат в Кюстендил и Дупница. Това съобщиха за  Радио „Фокус” – Кюстендил  от Регионално управление на образованието – Кюстендил. Изпитите ще се състоят от 9.00 часа. Училища-домакини на олимпиадата по английски език са Професионална гимназия „Христо Ботев” – Дупница и Професионалната гимназия по икономика и мениджмънт „Йордан Захариев”. Изпитът по руски език ще се проведе в Професионална гимназия по облекло и стопанско управление – Дупница. Две училища ще домакинстват областния кръг по философия. Това са Професионална гимназия „Акад. С. П. Корольов“ – Дупница и Езикова гимназия „Д-р П. Берон“ – Кюстендил. Провеждането на изпитите е съгласно утвърдените графици и правила. \r\nВенцеслав ИЛЧЕВ", "date": "2019.02.09", "title": "Областните кръгове на олимпиадите по английски и руски език, както и по и философия ще се проведат в Кюстендил и Дупница"}
{"url": "http://www.focus-news.net/news/2019/02/09/2621573/afp-edin-zaginal-i-chetirima-raneni-pri-sblasak-na-vlakove-v-ispaniya.html", "text": "Машинист загина, а още четирима души пострадаха в Североизточна Испания в петък, когато два влака се сблъскаха край Барселона, съобщиха от ж.п. компанията и местните служби за бързо реагиране, предава  AFP . \r\nСблъсъкът се е случил в петък късно вечерта край Кастелгали, на 50 километра от столицата на Каталуния, съобщават от националния превозвач „Ренфе“ чрез съобщение. \r\nВ резултат от инцидента е загина 26-годишен машинист, а четирима пътници са получили сериозни контузии. Още 100 души са с дребни наранявания, съобщиха от спешните служби в „Туитър“. \r\n65 души са останали невредими. \r\nПревод и редакция:", "date": "2019.02.09", "title": "AFP: Един загинал и четирима ранени при сблъсък на влакове в Испания"}
{"url": "http://www.focus-news.net/news/2019/02/09/2621562/ministar-nikolina-angelkova-shte-otkrie-konferentsiyata-estestveno-v-balgariya-2019-godina-na-vatreshniya-turizam.html", "text": "Министърът на туризма Николина Ангелкова ще открие конференцията „Естествено в България - 2019 година на вътрешния туризъм“, съобщиха от  пресцентъра на министерството.  Фокус на събитието е набелязване на мерки и инициативи за насърчаване на пътуванията във вътрешността на страната и споделяне на добри практики за популяризиране на по-малко известни туристически обекти у нас.  \r\nОфициални гости на конференцията ще са председателят на 44-тото Народно събрание Цвета Караянчева, министърът на младежта и спорта Красен Кралев и зам.-кметът на София Дончо Барбалов. На форума ще присъстват кметове, представители на бизнеса и на туристическите организации.  \r\nКонференцията „Естествено в България - 2019 година на вътрешния туризъм” ще се проведе от 11.00 часа в зала 8 на Националния дворец на културата, гр. София.", "date": "2019.02.09", "title": "Министър Николина Ангелкова ще открие конференцията „Естествено в България - 2019 година на вътрешния туризъм“"}
{"url": "http://www.focus-news.net/news/2019/02/09/2621574/burgas-s-poklonenie-shte-bade-izpraten-hudozhnikat-stoyan-tsanev.html", "text": "С поклонение ще бъде изпратен художникът Стоян Цанев от 12.00 часа в Ритуалната зала на Траурен парк – Бургас. Това съобщиха от пресцентъра на  Община Бургас . Художникът, прославил себе си и своя роден Бургас по целия свят, почина във вторник. По този тъжен повод кметът Димитър Николов изказва съболезнования на неговото семейство, колеги и приятели. „Беше толкова талантлив, че до края се съревноваваше единствено със себе си. Живя в усамотение, но не самотен. Не знам дали успя да нарисува всичко, но създаде много. И сътвореното от него ще живее дълго. Тъжен е днешният вторник – за Бургас, но и изобщо за българското изобразително изкуство. Поклон пред паметта на Стоян Цанев!“, посочи кметът Николов.", "date": "2019.02.09", "title": "Бургас: С поклонение ще бъде изпратен художникът Стоян Цанев"}
{"url": "http://www.focus-news.net/news/2019/02/09/2621575/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-tretoklasen-pat-108-v-rayona-na-selo-ribnik-poradi-avariyni-remontni-deynosti.html", "text": "Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Това съобщи за  Радио „Фокус“-Пирин  дежурният служител в Областно пътно управление-Благоевград. Срокът за приключване на аварийния ремонт е до 28 февруари. Проходими са пътищата в Благоевградска област. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.02.09", "title": "Благоевград: Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности"}
{"url": "http://www.focus-news.net/news/2019/02/09/2621561/sitel-makedoniya-talat-dzhaferi-nasrochi-prezidentskite-izbori-i-tur-21-april-ii-tur-5-may.html", "text": "Председателят на македонския парламент насрочи президентските избори в страната. Първият тур ще се състои на 21 април, а вторият, ако има такъв, на 5 май. Той се обърна с апел към партиите да зачитат правилата за честен и демократичен вот, предава  скопският телевизионен канал „Сител“ . \r\nДо средата на месец март ще станат известни и кандидатите на партиите. Премиерът Зоран Заев не се е отказал от идеята за консенсусен кандидат между Социалдемократическия съюз на Македония (СДСМ) и най-голямата албанска партия и партньор в управляващата коалиция „Демократичен съюз за интеграция“ (ДСИ), въпреки че от неговата партия идват сигнали, че ще се яви със собствен кандидат. \r\nВМРО-ДПМНЕ ще избере своя представител за вота измежду 8-те кандидати на конгреса на фракцията на 16 февруари. \r\nИзданието отбелязва, че все още не е взето решение дали с президентския вот да се проведат и предсрочни парламентарни избори, за което настояват от опозицията. Министър-председателят последно заяви, че в момента приоритет на страната са реформите. \r\nПревод и редакция:", "date": "2019.02.09", "title": "„Сител“ (Македония): Талат Джафери насрочи президентските избори: I тур – 21 април, II тур – 5 май"}
{"url": "http://www.focus-news.net/news/2019/02/09/2621582/plovdiv-povishena-opasnost-ot-padashti-kamani-ima-po-napravleniyata-bachkovo-narechenski-bani-krichim-stamboliyski-i-yugovsko-hanche-yugovo-laki-zdravets.html", "text": "Трафикът на територията на Пловдивска област се извършва с нормална интензивност, съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пловдивския участък на АМ „Тракия“. Пътните настилки на територията на областта са мокри на места, но нормално проходими. Водачите трябва да шофират с повишено внимание, съобразена скорост, както и да не предприемат рискови изпреварвания, призовават от Областното пътно управление. Проходът Троян-Кърнаре остава затворен за движение на всички моторни превозни средства. Забранено е преминаването на тежкотоварни моторни превозни средства над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Забранено все още е и движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Целогодишна е забраната за движение на моторни превозни средства по пътя Белица-Загражден-Давидково, в участъка от км 13 до км 18. Водачите трябва да бъдат особено бдителни по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец, тъй като там има повишена опасност от свличане на земна и скална маса. \r\nКъм този час трафикът на територията на град Пловдив се осъществява нормално и без затруднения. По-засилено автомобилно движение се отчита в централната градска част и по входно-изходните артерии. Пътните настилки на територията на града са частично мокри, но нормално проходими. \r\nТони МИХАЙЛОВ", "date": "2019.02.09", "title": "Пловдив: Повишена опасност от падащи камъни има по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец"}
{"url": "http://www.focus-news.net/news/2019/02/09/2621581/pazardzhik-remontni-deynosti-ogranichavat-dvizhenieto-na-tovarni-mps-po-transportniya-most-v-selo-boshulya.html", "text": "Нормално натоварено е движението по главните пътища в област Пазарджик. Пътните настилки в равнинната част са сухи, по високите и усойни места на Родопите и Средногорието частично мокри и заснежени, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.09", "title": "Пазарджик: Ремонтни дейности ограничават движението на товарни МПС по транспортния мост в село Бошуля"}
{"url": "http://www.focus-news.net/news/2019/02/09/2621580/plovdiv-nay-gledanite-filmi-ot-poslednata-godina-shte-mogat-da-vidyat-detsata-v-grada-napalno-bezplatno.html", "text": "Най-гледаните филми от последната година ще могат да видят децата на Пловдив напълно безплатно в Дом на киното всяка събота и неделя от 9 февруари до 17 март 2019 г. Това съобщиха за  Радио „Фокус“ – Пловдив  от Общината. В програмата са включени специално селектирани анимационни 3D и 2D детски филми, , сред които „Астерикс: тайната на вълшебната отвара“, „Капитан Шарки“, „Ману Бързолета“, „Пепеляшка: тайната на принца“, „Откраднатата принцеса“, „Чаровният принц“ и много други хитове, дублирани на български език. Програмата на Детски кинофестивал през 2019та фокусира върху родното детско кино, с прожекции на последните български игрални продукции – „Смарт Коледа“, „Случаят Кюри“ и „Лили рибката“. \r\nСпециален подарък за всички деца и родители ще бъде напълно безплатната за всички извънредна прожекция на обичания от поколения българи филм от 1982 година – „Куче в чекмедже“. С нея организаторите целят да запознаят най-малките с годините на златното българско кино и да ги потопят в детството на своите родители навръх Националния празник – 3ти март. \r\nВ шестте поредни уикенда на Детския филмов фестивал ще се състоят общо 53 прожекции, всяка събота и неделя, от 11.00 и 13.00 часа в Първа зала и от 11.30 и 13.15 часа във Втора зала. Организаторите са предвидили и допълнителна програма в празничния 3 март. \r\nВходът за възрастни е 4 лева, безплатните билети за деца се получават от касата на Дом на киното след 10.00 часа в деня на прожекциите. \r\nДетски филмов фестивал е част от Културния календар на Община Пловдив за 2019 година и дава възможност на най-малките да се срещнат за първи път с магията на седмото изкуство. Той се организира от фирма „Пловдив Ивент“, с финансовата подкрепа на Община Пловдив. \r\nСъбитието се провежда от 2013 година, като още от първото си издание се радва на огромен интерес. За шестте си години на провеждане, Детски кинофестивал е бил посетен от над 40 000 души.", "date": "2019.02.09", "title": "Пловдив: Най-гледаните филми от последната година ще могат да видят децата в града напълно безплатно"}
{"url": "http://www.focus-news.net/news/2019/02/09/2621578/yambol-ikona-na-sveti-efrem-novi-s-chastitsa-ot-svetite-mu-moshti-shte-badat-posreshtnati-v-grada.html", "text": "Икона на свети Ефрем Нови с частица от светите му мощи пристига в Ямбол. Това съобщиха  организаторите  на събитието. Посрещането на иконата на светия великомъченик и чудотворец Ефрем Нови ще бъде в 9 часа сутринта и ще бъде изложена за поклонение в храм „Св.Никола“, и ще престои само за ден.  В  17 часа пред иконата с мощите на свети Ефрем Нови ще бъде отслужен молебен за здраве и душевно спасение. \r\nЗа свети Ефрем се знае, че чува молитвите на вярващите много бързо и помага за страшни болести като рак, психични разстройства, сърдечни болести. Чудесата на свети Ефрем Нови не познават граници. Идването на мощите на свети Ефрем Нови Чудотворец съпътства и събитието по представяне на книгите за неговия живот и чудеса „Свети великомъченик и чудотворец Ефрем Нови“ и детската „Светецът светкавица“ от 17.30 часа отново в храм „Св.Никола“ в Ямбол. Автор на книгите е журналистът от Тв Европа и водещ на новините Ангел Бончев.  „Свети великомъченик и чудотворец Ефрем Нови“ е най-новата книга, която съдържа житието, чудесата, акатист, молебен канон, тропари и молитви към светеца. Дарът на чудотворството, даден му от Бога, е удивителен. Народът на Гърция го е нарекъл светец-светкавица, защото светкавично отговаря на просбите на призоваващите го. „Светецът светкавица“ е детската книга за свети Ефрем Нови чудотворец. Четивото представя по увлекателен начин през очите на едно дете, връстник на онези, които ще се докоснат до живота на свети Ефрем, неговият свят живот, който да им послужи като пример за това кой път да изберем в живота си. Книгата „Светецът светкавица“ е насочена към деца между 7 и 14 години.", "date": "2019.02.09", "title": "Ямбол: Икона на свети Ефрем Нови с частица от светите му мощи ще бъдат посрещнати в града"}
{"url": "http://www.focus-news.net/news/2019/02/09/2621579/blagoevgrad-spokoyno-se-osashtestvyava-dvizhenieto-v-oblastniya-tsentar.html", "text": "Спокойно се осъществява движението в областния център, предаде репортер на  Радио \"Фокус\" – Пирин . Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание. \r\nНатали СТЕФАНОВА", "date": "2019.02.09", "title": "Благоевград: Спокойно се осъществява движението в областния център"}
{"url": "http://www.focus-news.net/news/2019/02/09/2621576/kyustendil-dvuposochno-dvizhenie-v-edna-lenta-se-izvarshva-na-tretoklasen-pat-107-v-uchastaka-mezhdu-selo-pastra-i-rilski-manastir-ot-km-27700-do-km-27750.html", "text": "Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750, поради извършване на аварийно-възстановителни дейности по обрушване на ската.  Участъкът е сигнализиран с пътни знаци. Срокът за приключване на ремонтните дейности е 28 февруари 2019 година. Това съобщи за  Радио \"Фокус\" – Пирин  дежурният служител в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. \r\nНатали СТЕФАНОВА", "date": "2019.02.09", "title": "Кюстендил: Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750"}
{"url": "http://www.focus-news.net/news/2019/02/09/2621577/smolyan-praznik-na-maystorskoto-meze-shte-se-provede-za-treta-poredna-godina-v-shiroka-laka.html", "text": "За трета поредна година в Широка лъка ще се проведе празник на „Майсторското мезе” 2019. Това съобщиха от пресцентъра на  Община Смолян . Събитието е определено за днес, когато жителите и гостите на известното родопско село ще могат да се насладят на апетитни месни и млечни мезета, направени от местните производители. \r\n„Елате в Широка лъка, за да опитаме заедно вкусни мезета, хубаво вино и да се повеселим, а накрая ще определим чии мезета са най-добри тази година”, канят организаторите.", "date": "2019.02.09", "title": "Смолян: Празник на „Майсторското мезе” ще се проведе за трета поредна година в Широка лъка"}
{"url": "http://www.focus-news.net/news/2019/02/09/2621584/ia-regnum-rusiya-zaedno-s-iztrebitelite-f-16-balgariya-si-kupuva-i-satrudnichestvo-sas-sasht.html", "text": "Решението на правителството на България да купи американски изтребители F-16 за София е залог за сътрудничество с Вашингтон за десетилетия напред, заяви американският посланик в България Ерик Рубин пред българска телевизия, предава  руската агенция REGNUM . \r\nКакто отбелязва медията, дипломатът е уверил, че изборът на изтребителя F-16 да замени намиращите се в момента на въоръжение на българските ВВС МиГ-29 e „суверенно българско решение и САЩ не са оказвали никакъв натиск върху властите на нашата страна. \r\n„Не крием факта, че считаме F-16 за най-добрия избор. Но заявявам категорично, че не е имало никакъв лобизъм. Правителството на САЩ действително поощряваше България да модернизира армията си, ни ние сме оказвали натиск никога на никой“, заяви Рубин. \r\nКакто отбелязва REGNUM, дипломатът е признал, че първоначалната цена на американския самолет е по-висока от тази на другите изтребители, които са разглеждани като варианти от София. \r\nЗаедно с това Рубин посочи, че „в тази цена влиза всичко – въоръжението, обучението, поддръжката, инфраструктурата, както и сътрудничеството със САЩ за много десетилетия напред“. \r\nРуската агенция припомня, че през януари Народното събрание одобри започването на преговори със САЩ за закупуване на многоцелеви бойни самолети F-16V Block 70 за нуждите на ВВС. Един месец по-рано започване на консултации със САЩ препоръча междуведомствената комисия на Министерството на отбраната на България. \r\nREGNUM обръща внимание, че решението е предизвикало критики от страна на президента Румен Радев, който определи избора на американския изтребител за „триумф на лобизма“. По неговото мнение, изборът на самолета не е бил прозрачен и обективен, а плановете за провеждане на демократична процедура, при която да бъде избрано най-доброто предложение „претърпя провал“. В резултат, както заяви президентът, действията на правителството са „опорочили“ модернизацията на армията. \r\nМедията припомня също, че през 2014 година бе утвърдена концепцията „България в НАТО – 2020“, предвиждаща пълен отказ от използването на съветски/руски изтребители и хеликоптери за целите на обезпечаването на „военна независимост“ от Русия. При това въпросът за закупуване на нови изтребители, които да заменят използваните днес МиГ-29 остана открит няколко години – както заради недостига на средства в бюджета, така и заради политизацията на този въпрос и постоянните спорове по него в правителството. \r\nREGNUM отбелязва, че американската оферта превишава сумата от 920 милиона евро, която първоначално искаше да плати България. По-рано от Вашингтон заявиха, че са готови да предоставят на София по-добри условия, но не бяха разкрити никакви подробности. \r\nПървата среща по въпроса между представители на САЩ и България трябва да се състои на 14 февруари в Брюксел. \r\nПревод и редакция:", "date": "2019.02.09", "title": "ИА REGNUM (Русия): Заедно с изтребителите F-16, България си купува и „сътрудничество“ със САЩ"}
{"url": "http://www.focus-news.net/news/2019/02/09/2621583/gabrovo-dvizhenieto-v-uchastak-ot-patya-mezhdu-sevlievskite-sela-selishte-stokite-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата е минус 2 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.09", "title": "Габрово: Движението в участък от пътя между севлиевските села Селище – Стоките се осъществява с повишено внимание поради пропаднал участък"}
{"url": "http://www.focus-news.net/news/2019/02/09/2621588/varna-nyama-postradali-pri-katastrofata-na-asparuhoviya-most-dvizhenieto-e-vazstanoveno.html", "text": "Възстановено е движението по „Аспаруховия мост“ във Варна след пътнотранспортно произшествие. Това съобщиха за  Радио „Фокус“ – Варна  от „Пътна полиция“ в града. По данни на дежурния диспечер, преминаването на автомобили в платното в посока Бургас е нормално. Пострадал е един лек автомобил, който поради несъобразена скорост се е завъртял на „Аспаруховия мост“ и се е ударил в крайпътната мантинелата на съоръжението. Частично е охлузена мантинелата, пострадал е и авариралият автомобил. Няма данни за пострадали граждани, увериха от полицията. Сигнал за инцидента е получен около 07.30 часа. Според информация на полицията, леко задръстването се е получило в платното в посока Бургас, но екипи на КАТ регулират движението, за да осигурят спокойното преминаване на водачите. Няма данни за броя на пътниците в пострадалия автомобил, констатирани са материални щети, съобщиха от полицията. Детайлите около катастрофата тепърва ще се изясняват. \r\nБояна АТАНАСОВА", "date": "2019.02.09", "title": "Варна: Няма пострадали при катастрофата на Аспаруховия мост, движението е възстановено"}
{"url": "http://www.focus-news.net/news/2019/02/09/2621585/plovdiv-28-godishen-mazh-e-zaginal-pri-pozhar-v-kashta-v-selo-dragomir.html", "text": "28-годишен мъж е загинал при пожар в къща в пловдивското село Драгомир. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. В 23.36 часа снощи е получено съобщение за възникнали пламъци в къща в селото. На мястото на произшествието са изпратени 2 противопожарни екипа с общо 6 пожарникари. Единият екип е от Участъка за пожарна безопасност и защита на населението в Съединение, а другият – от Първа районна служба „Пожарна безопасност и защита на населението“ в Пловдив. Унищожена е къщата и домашното имущество. \r\nТони МИХАЙЛОВ", "date": "2019.02.09", "title": "Пловдив: 28-годишен мъж е загинал при пожар в къща в село Драгомир"}
{"url": "http://www.focus-news.net/news/2019/02/09/2621587/sport-stanislav-manolev-veche-ne-e-futbolist-na-tsska.html", "text": "ЦСКА и Станислав Манолев се разделиха по взаимно съгласие в петък, съобщиха на официалния сайт на най-титулувания български клуб. Защитникът пристигна на „Българска Армия“ през лятото на 2016 година и изигра 70 мача с червената фланелка, в които има 5 попадения и 14 асистенции. Преди това „червените“ се разделиха и със старши-треньора Нестор Ел Маестро и назначиха на негово място легендата на клуба Любослав Пенев.", "date": "2019.02.09", "title": "Спорт: Станислав Манолев вече не е футболист на ЦСКА"}
{"url": "http://www.focus-news.net/news/2019/02/09/2621586/burgas-normalno-prohodimi-pri-zimni-usloviya-sa-patishtata-v-oblastta.html", "text": "Нормално проходими при зимни условия са пътищата в областта, съобщи за  Радио „Фокус“ – Бургас  дежурният от Областното пътно управление. Пътищата в областта са сухи, по-рано в района Дюлински проход пътните настилки са били заледени, но вече са обработени и нормално проходими. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут: общинския път Черноморец – Созопол. Срок до 31.05.2019 г. \r\nДвижението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nДвижението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г.. Нормално натоварено е и движението по централните бургаски улици и булеварди „Христо Ботев“ и „Демокрация“. Както и по булевардите „Сан Стефано“, „Стефан Стамболов“ и „Тодор Александров“, в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“, по-интензивно е движението от и към ж.к. „Меден Рудник“. \r\nДеница ДИМИТРОВА", "date": "2019.02.09", "title": "Бургас: Нормално проходими при зимни условия са пътищата в областта"}
{"url": "http://www.focus-news.net/news/2019/02/09/2621590/sofiya-v-hram-uspenie-bogorodichno-v-samokov-shte-bade-otsluzhena-arhiereyska-sveta-liturgiya-na-10-fevruari.html", "text": "В храм „Успение Богородично“ в Самоков ще бъде отслужена Архиерейска света Литургия на 10 февруари, предаде репортер на  Агенция „Фокус“ . \r\nНа  10 февруари всяка година Православната църква прославя св. свещеномъченик Харалампий. По този повод във всички епархии на Българската православна църква се отслужва празнична света Литургия и се прави водосвет за меда от новата реколта. \r\nВ град Самоков на 10 февруари, неделя, от  09.30 ч. ,ще бъде отслужена Архиерейска света Литургия в храм „Успение Богородично“. Параклисът при храма е посветен на св. свщмчк Харалампий. С  благословението на Негово светейшество Българския патриарх и Софийски митрополит Неофит, богослужението ще оглави Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.02.09", "title": "София: В храм „Успение Богородично“ в Самоков ще бъде отслужена Архиерейска света Литургия на 10 февруари"}
{"url": "http://www.focus-news.net/news/2019/02/09/2621589/tass-guaydo-ne-izklyuchi-chuzhdestranna-interventsiya-za-svalyaneto-na-maduro-schita-che-rusiya-i-kitay-shte-se-otkazhat-ot-konstitutsionniya-prezident.html", "text": "Лидерът на венецуелската опозиция Хуан Гуайдо счита, че Китай и Русия рано или късно ще се откажат от подкрепата си за президента Николас Мадуро и че за свалянето на действащия режим може да се наложи чуждестранна военна интервенция, предава  ТАСС . \r\n„Лично аз не вярвам, че Русия и Китай са на страната на Мадуро“, заяви самообявилият се за президент на Боливарианската република пред американското издание The Wall Street Journal. „Те просто защитават своите инвестиции във Венецуела, но постепенно ще започнат да разбират, че Мадуро не може да им предложи нито стабилност, нито гаранции“. \r\nГуайдо не изключи, че за свалянето на действащия режим може да се наложи чуждестранна интервенция. \r\n„Важно е да се помни, че един диктатор няма да се откаже от властта по собствена воля, след като си е присвоил Конституцията и е управлявал страната с помощта на заплахи и обещания. Понякога трябва да бъде оказан достатъчен натиск, за да си тръгне“, отбеляза той. „Военната операция може да е най-ефективната форма на натиск, но това не е нещото, на което се надяваме“. \r\nПревод и редакция:", "date": "2019.02.09", "title": "ТАСС: Гуайдо не изключи чуждестранна интервенция за свалянето на Мадуро, счита, че Русия и Китай ще се откажат от конституционния президент"}
{"url": "http://www.focus-news.net/news/2019/02/09/2621596/ea-daily-izborite-v-ukrayna-veterani-ot-ato-v-donbas-organiziraha-protest-sreshtu-klounite-v-predizbornata-kampaniya-liderat-v-reytingite-zelenskiy.html", "text": "Шоуменът и кандидат за президент на Украйна Владимир Зеленский по време на пътуването си до Лвов влезе в спор с ветерани от „АТО“ в Донбас. Бившите участници в бойните действия проведоха протестна акция срещу участието на „клоуни“ в президентската кампания, предава  руската агенция EA Daily . \r\nНа публикуваното видео се вижда как Зеленский се оказва обкръжен от бивши военни, които преграждат пътя на шоумена към входа на градския Дворец на културата. Някои се държат агресивно. Агенцията отбелязва, че прави чест на Зеленский, че не е загубил самообладание и спокойно е поканил всички на своите концерти. При това не е забравил да скандира „Слава Украине“. \r\nЕдин от активистите е влязъл в спор с шоумена, а друг го е питал дали счита руснаците за братя. \r\n„Руснаците не са братя за нас“, отвръща кандидатът и се скрива зад стените на Двореца на културата. \r\nЕА Daily отбелязва, че, както пишат украинските медии, протестната акция на участниците в „АТО“ срещу участието на „клоуни“ в президентската кампания в Лвов се е провела по нареждане на администрацията на президента Порошенко. Нейната цел е била да дискредитира Зеленски, който в момента е лидер в предизборния рейтинг. \r\nАгенцията посочва, че конкурентите на Владимир Зеленский, Петро Порошенко и Юлия Тимошенко, започнаха кампании по неговата дискредитация. \r\nПревод и редакция:", "date": "2019.02.09", "title": "EA Daily: Изборите в Украйна: Ветерани от „АТО“ в Донбас организираха протест срещу \"клоуните\" в предизборната кампания (лидерът в рейтингите Зеленский)"}
{"url": "http://www.focus-news.net/news/2019/02/09/2621593/sport-otmeniha-startovete-po-biatlon-v-kenmor-zaradi-studa.html", "text": "Международният съюз по биатлон взе решение да отмени за неделя днешните спринтове при мъжете и жените за Световната купа в канадския зимен център Кенмор заради очакваните температури от минус 25 градуса. Снощи се проведоха щафетите при двата пола, като при мъжете победи Норвегия пред Франция и Русия, а при жените първи са германките, пред норвежките и французойките.", "date": "2019.02.09", "title": "Спорт: Отмениха стартовете по биатлон в Кенмор заради студа"}
{"url": "http://www.focus-news.net/news/2019/02/09/2621591/pss-dobri-sa-usloviyata-za-turizam-v-planinite-no-lavinnata-opasnost-e-visoka.html", "text": "Висока е лавинната опасност в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите са между минус 2 и минус 8 градуса. Времето е ясно и тихо, в най-високите части на планината облачно. Планинските спасители определят като добри условията за туризъм и разходка в планините, но предупреждават, че лавинната опасност е висока. ПСС препоръчва туристите да следват зимната маркировка и да не карат ски извън пистите. Не са регистрирани инциденти през изминалото денонощие.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2019.02.09", "title": "ПСС: Добри са условията за туризъм в планините, но лавинната опасност е висока"}
{"url": "http://www.focus-news.net/news/2019/02/09/2621592/pazardzhik-v-hram-sv-svshtmchk-haralampiy-v-septemvri-shte-bade-otsluzhena-arhiereyska-sveta-liturgiya-na-10-fevruari.html", "text": "Константийският епископ Яков ще оглави Архиерейска света Литургия за храмовия празник на църквата \"Св. свщмчк Харалампий\" в град Септември на 10 февруари, предаде репортер на  Агенция „Фокус“ . \r\nНа  10 февруари всяка година Православната църква прославя св. свещеномъченик Харалампий. По този повод във всички епархии на Българската православна църква се отслужва празнична света Литургия и се прави водосвет за меда от новата реколта. \r\nВ град Септември на 10 февруари, неделя, от  09.00 ч. ,ще бъде отслужена Архиерейска света Литургия в храм „Св. свщмчк Харалампий“. С благословението на Негово Високопреосвещенство Пловдивския митрополит Николай, богослужението ще оглави  Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия.  \r\nНикола ПЕТКОВ", "date": "2019.02.09", "title": "Пазарджик: В храм „Св. свщмчк Харалампий“ в Септември ще бъде отслужена Архиерейска света Литургия на 10 февруари"}
{"url": "http://www.focus-news.net/news/2019/02/09/2621594/sofiya-vremenno-dvizhenieto-se-osashtestvyava-samo-v-izprevarvashtata-lenta-v-uchastaka-km-46-km-47-na-avtomagistrala-trakiya-v-posoka-sofiya-poradi-remontni-deynosti.html", "text": "Временно движението се осъществява само в изпреварващата лента в участъка км 46 - км 47 на автомагистрала \"Тракия\" в посока София поради ремонтни дейности. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост.", "date": "2019.02.09", "title": "София: Временно движението се осъществява само в изпреварващата лента в участъка км 46 - км 47 на автомагистрала \"Тракия\" в посока София поради ремонтни дейности"}
{"url": "http://www.focus-news.net/news/2019/02/09/2621597/varna-patnite-nastilki-v-oblastta-sa-predimno-suhi.html", "text": "Пътните настилки във Варна и областта са предимно сухи, предаде репортер на  Радио „Фокус“ – Варна . С повишено внимание да се шофират водачите по път І-9 в участъка Кранево – Варна заради опасност от свлачище. Ограничено е преминаването на моторни превозни средства над 10 тона при км 83 в същия участък, като осигуреният обходен маршрут е през Кичево и Оброчище. Нормалното преминаване в района ще бъде възстановено до края на февруари. Ремонтни дейности по асфалтовата настилка се извършват по автомагистрала „Черно море“ от км 0 до км 8. Движението се осъществява двупосочно в платното в посока Бургас. Очаква се ремонтните дейности да приключат до края на март. Възстановено е нормалното преминаване по „Аспаруховия мост“ във Варна след лекото задръстване около 08.00 часа. Поради несъобразена скорост се беше завъртял и се беше ударил в крайпътната мантинелата лек автомобил, който е отстранен от пътното платно.  \r\nБояна АТАНАСОВА", "date": "2019.02.09", "title": "Варна: Пътните настилки в областта са предимно сухи"}
{"url": "http://www.focus-news.net/news/2019/02/09/2621595/sv-sinod-na-bpts-nastoyava-za-tsyalostna-redaktsiya-na-natsionalnata-strategiya-za-deteto-2019-2030-g.html", "text": "Св. Синод на Българската Православна Църква-Българска Патриаршия (БПЦ-БП) призовава за цялостна редакция на Националната стратегия за детето 2019-2030 г. (НСД`2019-2030 г.), съобщиха от  Светия Синод . „Светата ни Църква, като грижовна майка, се отнася с особено внимание към българските деца и желае да съдейства за тяхното по-добро настояще и бъдеще“, посочват от Св. Синод. Според него приоритетите в конструирането и прилагането на всяка бъдеща стратегия в тази сфера трябва да се отнасят до: опазване живота, здравето и добрите условия за развитие на детето; съхраняване на невинността на детското съзнание и повишаване на моралния капацитет и добродетелността на подрастващите; поощряване на ученолюбието и трудолюбието у децата; всяческо подпомагане на семейството като най-присъща среда и авторитетен институт за отглеждане и възпитание на детето. \r\n„Доколкото целта на НСД`2019-2030 г. „е създаване на визионерски документ” относно държавните политики, свързани с българските деца, „който да задава посоките на развитие през следващите дванадесет години” (с. 4, НСД`2019-2030 г.), Св. Синод на БПЦ-БП счита за свой дълг да отправи своя апел към Министерския съвет на Република България за нейното преразглеждане, коригиране и допълване“, допълват от Св. Синод. Те предлагат корекциите да са в следните аспекти: Съобразяване с актуалните проблеми на българското дете и българското общество, оставащи все още неразрешени, въпреки прилагането на Националната стратегия за детето 2008-2018 г.; Защитеност на детето и неговия живот от момента на зачатието му; Преодоляване на изострящия се проблем с детското насилие; с непрекъснатото увеличаване на наркотичната и други зависимости сред децата (срв. с 9-10, НСД`2019-2030 г.); Грижа за правилното и цялостно възпитание на детската личност. Осигуряване на качествено и многостранно образование; Защитеност на традиционните ценности и устои на българското семейство; Защитеност на родителите и техните родителски права; Съобразяване с нагласите и потребностите на българското общество и елиминиране на неприложими в българските условия чужди практики и политики по отношение на детето и семейството. \r\nСв. Синод не одобрява механичното възприемане и прилагане на чуждестранни практики и политики в сферата на детското развитие и семейния институт, нито поощрява тяхното макар и временно експериментиране върху българските деца и българските семейства. „Все по-либералните методи на „възпитание” и „образование”, които странят от здравите и консервативни ценности на християнството, носят на обществата, в които се прилагат, ценностен разпад, развращаване на децата и младежта, изкуствена преориентация по отношение на пола, значително намаляване на техните физически и морални сили, дух на протест, отчаяние, безнадеждност и суицидност“, заявяват от Св. Синод. \r\nСпоред тях отхвърлянето от българското общество на Истанбулската конвенция е достатъчно знаков пример за това, че всяка национална стратегия трябва да се съобразява с нагласите на българския народ. „Народът ни засвидетелства пред управляващите, че не одобрява формите на семейното, образователното и социалното експериментиране и инженерство, особено тези, внасяни отвън. Така също българското семейство не би приело стратегия, с която се нарушават вековните му традиции, религиозно-нравствените му устои и чувствителната сфера, свързана с отглеждането, възпитанието и образованието на българските деца. При несъобразяване с тези фактори одобряването на НСД`2019-2030 г. би се превърнало в инструмент за противопоставяне на държавата и семейството. А това не е в интерес нито на детето, нито на семейната общност, нито на здравината на българската държава. Чистотата на детските души, правата на родителите и защитата на традиционното семейство имат пряко отношение към националната сигурност, държавния просперитет и вечното спасение в Бога“, посочват още от Св. Синод. \r\nПълния текст на становището на Светия Синод на Българската православна църква-Българска патриаршия за Националната стратегия за детето 2019-2030 г. може да прочетете", "date": "2019.02.09", "title": "Св. Синод на БПЦ настоява за цялостна редакция на Националната стратегия за детето 2019-2030 г."}
{"url": "http://www.focus-news.net/news/2019/02/09/2621599/paazardzhik-kmetat-na-velingrad-d-r-kostadin-koev-i-evrodeputatat-andrey-novakov-se-sreshtnaha-s-mladshite-poslanitsi-na-pgit-aleko-konstantinov.html", "text": "Кметът на Велинград д-р Костадин Коев и най-младият евродепутат от групата на ЕНП Андрей Новаков се срещнаха с младшите посланици на ПГИТ „Алеко Константинов”, съобщи за  Радио „Фокус“ – Пазарджик  Бояна Кирилова, експерт в Общината. Повече от час те разговаряха на тема „Младите Алековци – бъдещи успешни предприемачи, благодарение на програмата „А.Л.Е.К.О”. В неформален разговор кметът, евродепутатът и учениците говориха за влиянието на България в Европа, за законопроектите над които е работил Андрей Новаков и не на последно място - за пътя от малкото село Момина Клисура до Европейския парламент. Младшите посланици показаха отлични познания за структурата и работата на Европейския съюз, както и за дейността на най-младия евродепутат. От своя страна Андрей Новаков заяви, че ще продължи  да работи  за превръщането на Велинград в Европейска СПА столица. Кметът д-р Коев благодари на евродепутата за подкрепата и допълни, че Велинград ще очаква още по-голяма подкрепа от европейските институции и през новия програмен период. Той не скри и гордостта си от младшите посланици от професионалната гимназия.", "date": "2019.02.09", "title": "Паазарджик: Кметът на Велинград д-р Костадин Коев  и евродепутатът Андрей Новаков се срещнаха с младшите посланици на ПГИТ „Алеко Константинов”"}
{"url": "http://www.focus-news.net/news/2019/02/09/2621601/blagoevgrad-dramatichen-teatar-nikola-vaptsarov-predstavya-detskiya-spektakal-momche-i-vyatar.html", "text": "Драматичен театър „Никола Вапцаров” – Благоевград представя детския спектакъл „Момче и вятър” от 11.00 часа. Това каза за  Радио „Фокус“ - Пирин  Симона Спасова, експерт по връзки с обществеността в театъра. „Драматизацията на Илия Деведжиев и режисурата на Тодор Вълов обогатяват класическата приказка с нови ситуации и герои“, посочи Спасова. В представлението на благоевградския театър Полето, Гората, Планината и Дяволът ще застанат на пътя на Момчето. Как преминава то през тях и успява ли да стигне вятъра ще разкажат актьорите Симеон Тодоров, Анастас Жайгаров, Жанет Керанова, Георги Манев, Илия Павлевчев и Александър Митев. „Момче и Вятър” ще припомни на всички зрители, че успява онзи, който е умен, упорит и безстрашен“, каза още Спасова. \r\nЛора КАЛЧЕВА", "date": "2019.02.09", "title": "Благоевград: Драматичен театър „Никола Вапцаров” представя детския спектакъл „Момче и вятър”"}
{"url": "http://www.focus-news.net/news/2019/02/09/2621598/ministar-neno-dimov-kontseptsiyata-na-krasimir-karakachanov-e-tochno-obratnoto-na-fashizam.html", "text": "Концепцията на Красимир Каракачанов е точно обратното на фашизъм. Това каза министърът на околната среда и водите Нено Димов във връзка с концепцията на Красимир Каракачанов за циганската интеграция в „Тази събота“ по  бТВ . \r\n„В продължение на десетилетия има определен тип интеграция, която се налага от либерален подход, който се проваля както в България, така и в Европа“, обясни министър Нено Димов. По думите му интеграцията не означава да оформяш гета и те да лежат на гърба на работещите. \r\n„Тази концепция е точно обратното на фашизъм, от гледна точка на това, че такъв тип концепция прави хората полезни за обществото. Когато имате образование, възможност за кариерно развитие, жилище, в което да живеете нормално, то да е законно, съответно да можете да си покриете сметки, вие сте интегрирани“, заяви още министърът. Според него този проблем може да се реши през образование, труд и вкарване в нормалните рамки.", "date": "2019.02.09", "title": "Министър Нено Димов: Концепцията на Красимир Каракачанов е точно обратното на фашизъм"}
{"url": "http://www.focus-news.net/news/2019/02/09/2621603/pazardzhik-provezhda-se-kampaniya-za-nabirane-na-sredstva-za-mikropediatrichnoto-otdelenie-na-mbal-v-grada.html", "text": "Кампанията „Пазарджик обича“ ще проведе поредната си проява, съобщиха за  Радио „Фокус“ – Пазарджик  организаторите на инициативата. Металното сърце в центъра на Пазарджик, където се събират пластмасови капачки, ще бъде изпразнено. Призовават се всички граждани, които имат отношение към кампанията, да донесат пластмасови капачки и шишета, алуминиеви кенчета и хартиени отпадъци. Те ще бъдат предадени за рециклиране, а събраните средства ще бъдат дарени на микропедиатричното отделение на МБАЛ – Пазарджик. Проявата ще продължи до 12.00 часа до статуята на „Лъва” – между Младежкия дом и сградата на Общината в Пазарджик.", "date": "2019.02.09", "title": "Пазарджик: Провежда се кампания за набиране на средства за микропедиатричното отделение на МБАЛ в града"}
{"url": "http://www.focus-news.net/news/2019/02/09/2621605/sofiya-142-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "142 души са нощували в Кризисния център за настаняване на бездомни хора в кв. „Захарна фабрика“. Това съобщи за  Агенция „Фокус“  директорът на Центъра Йорданка Темелкова.", "date": "2019.02.09", "title": "София: 142 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/02/09/2621604/veliko-tarnovo-obuchenie-za-efektivni-roditeli-se-provezhda-v-grada.html", "text": "Обучение за „ефективни родители“ се провежда във Велико Търново през уикенда. Това съобщиха за  Радио „Фокус“ – Велико Търново  от Училището за родители в града. Семинарът ще е двудневен. През първия ден участниците ще получат информация за подготовката за бременността, хранене и спорт по време на бременност, развитието на детето през първата година и др. Втората част на обучението е свързана с развитието на детето през неговата втора и трета година. Водещ ще Ива Александрова, която е член на Европейската асоциация за ранна интервенция и на Международното дружество по пренатална психология и медицина. Местата са ограничени за до 30 участници. \r\nНадежда КРЪСТЕВА", "date": "2019.02.09", "title": "Велико Търново: Обучение за „ефективни родители“ се провежда в града"}
{"url": "http://www.focus-news.net/news/2019/02/09/2621607/mvr-edin-chovek-e-zaginal-a-23-ma-sa-raneni-pri-katastrofi-prez-izminaloto-denonoshtie.html", "text": "Един човек е загинал, а 23-ма са ранени при катастрофи през изминалото денонощие. Това съобщиха от пресцентъра на  МВР . Общо в страната са регистрирани 21 пътнотранспортни произшествия. В София са станали 32 леки и 5 тежки катастрофи. При тях един човек е загинал, а шестима са пострадали.", "date": "2019.02.09", "title": "МВР: Един човек е загинал, а 23-ма са ранени при катастрофи през изминалото денонощие"}
{"url": "http://www.focus-news.net/news/2019/02/09/2621608/republika-makedoniya-georgi-ivanov-i-redzhep-taiyp-erdogan-se-sreshtnaha-v-istanbul.html", "text": "Президентите на Македония и Турция Георги Иванов и Реджеп Таийп Ердоган се срещнаха в петък вечерта в Истанбул, предава  скопското електронно издание „Република“. \r\nДвамата държавни глави са изразили задоволството си от високото ниво на двустранните отношенията и сътрудничество между Скопие и Анкара. \r\nЕрдоган и Иванов са обменили мнения за текущите политически събития в двете страни и конкретно за предстоящите избори за президент в Македония и за местни власти в Турция. \r\nПревод и редакция:", "date": "2019.02.09", "title": "„Република“ (Македония): Георги Иванов и Реджеп Таийп Ердоган се срещнаха в  Истанбул"}
{"url": "http://www.focus-news.net/news/2019/02/09/2621610/veliko-tarnovo-spektakalat-ludoriite-na-malak-sechko-shte-bade-predstaven-v-chitalishte-iskra.html", "text": "Спектакълът „Лудориите на Малък Сечко” ще бъде представен от Куклен театър „Весел“ във Велико Търново. Представление е част то съботния афиш на театъра. То ще се играе от 11.00 часа в читалище „Искра“, съобщиха от  Куклен театър „Весел“ . \r\nСценарият е дело на Маргарита Маринова. Постановката е на Веселин Василев, сценографията и куклите – на Стефка Кювлиева, а маските – на Лидия Къркеланова. Музикалната картина е на Веселин Василев, а студийният звукозапис – на Петър Атанасчев. Участват Елка Баланова и Веселин Василев. \r\nВ основата на сценария са класически стихове и народни притчи за мартеницата. Децата ще се срещнат с познатите на всеки българин персонажи – Голям Сечко Януари, Малък Сечко Февруари, както и вечно спорещите ветрове на Баба Марта – топлият вятър, който бил червен и се наричал Летник и студеният вятър, който бил бял и се наричал Зимник. Ще пристигнат смелите кокичета Кок и Че, заедно с красивата и суетна Теменужка, с веселия Кукуряк, с талантливия Минзухар и разбира се, очакваните от всички – любимите Пижо и Пенда. Дори за миг ще зърнем Пролетта… \r\nПроектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2019.02.09", "title": "Велико Търново: Спектакълът „Лудориите на Малък Сечко” ще бъде представен в читалище „Искра“"}
{"url": "http://www.focus-news.net/news/2019/02/09/2621609/gabrovo-v-selo-zaya-shte-bade-izbran-tsar-vinar.html", "text": "В село Зая, община Дряново, ще бъде избран Цар Винар '2019. Това съобщиха за  Радио „Фокус“ – Велико Търново  от кметството. В селото ще бъде празникът Трифон Зарезан. В 11.00 часа ще бъде спазена традицията за първата резитба на лозите. За здраве и плодородие те ще бъдат полети с вино, а отрязаните пръчки ще бъдат направени на венци и окичени на присъстващите. Два часа по-късно, в 13.00 часа, всички ще се съберат в сградата на читалище „Наука-1922“. Там ще бъде избрано най-доброто домашно приготвено вино и ще бъде коронован Цар Винар '2019. Ще има музика, танци и много уютна обстановка. \r\nСело Зая се намира на 4 км от град Дряново, точно до главния път към Велико Търново. Жителите му са около 50. \r\nНадежда КРЪСТЕВА", "date": "2019.02.09", "title": "Габрово: В село Зая ще бъде избран Цар Винар"}
{"url": "http://www.focus-news.net/news/2019/02/09/2621606/sport-tsska-pobedi-real-madrid-v-evroligata-po-basketbol.html", "text": "ЦСКА Москва победи защитаващият титлата си Реал Мадрид с 82:78 в дербито на 22-ия кръг на Евролигата за мъже. В другите срещи от турнира Армани Милано победи турския Дарушафака с 90:78, испанският Баскония победи Байерн Мюнхен със 76:68, а Фенербахче надделя над Панатинайкос с 86:66. Начело във временното класиране е Фенербахче с 19 победи и 3 загуби, пред ЦСКА Москва със 17:5, каквито са показателите и на третия Реал Мадрид.", "date": "2019.02.09", "title": "Спорт: ЦСКА победи Реал Мадрид в Евролигата по баскетбол"}
{"url": "http://www.focus-news.net/news/2019/02/09/2621602/ministar-neno-dimov-imame-zakonovata-vazmozhnost-da-nakarame-razrushitelya-na-dyunata-na-smokinya-da-ya-vazstanovi-i-tova-shte-bade-pretsedent-za-balgariya.html", "text": "Имаме законовата възможност да накараме разрушителя на дюната на „Смокиня“ да я възстанови и това ще бъде прецедент за България. Това каза министърът на околната среда и водите Нено Димов в предаването „Тази събота“ по  бТВ .  \r\n„В „Смокиня“ имаше вандалски акт спрямо дюната. Районната инспекция направи проверка, включително геодезично замерване. Видя проблема. В момента е спряла административното наказание, защото прокуратурата се самосезира и води наказателно разследване.  Докато това наказателно разследване не свърши ние трябва да изчакаме като институция, защото ако то свърши с осъдителна присъда на финал, при всички положения това е по-тежкото. Ако не свърши така, ние ще наложим административна санкция“, заяви Нено Димов. Той посочи, че административната санкция не е толкова страшна, колкото осъдителната. „Независимо как завърши, ще търсим, имаме законова възможност да накараме този, който е разрушил дюната да я възстанови. Между другото казвам това, давайки си сметка, че до момента не е използвана тази възможност в закона“, допълни още министърът. По думите му това не е прецедент за Европа, а ще бъде прецедент за България. „Факт е, че нещо, което се е формирало десетилетия, може би столетия, а може би хилядолетия, не се възстановява за 10 дена, 100 дена или 1000. Така или иначе то няма да бъде абсолютно автентично. Трябва да се даде пример, че когато рушиш нещо, което нямаш право, трябва да го възстановиш“, допълни още министърът. По думите му, след като бъде установен разрушителят на дюната, усилията трябва да бъдат в тази посока.", "date": "2019.02.09", "title": "Министър Нено Димов: Имаме законовата възможност да накараме разрушителя на дюната на „Смокиня“ да я възстанови и това ще бъде прецедент за България"}
{"url": "http://www.focus-news.net/news/2019/02/09/2621611/sitel-makedoniya-ruskiyat-poslanik-v-skopie-prizova-zapada-da-prieme-realnostta-na-politsentrichniya-svyat-i-da-ne-razpalva-konflikti.html", "text": "Руският посланик в Скопие Сергей Баздникин подчерта в петък в Битоля, че действията, целящи разрушаване на най-важните инструменти за осигуряването на стратегическа стабилност предизвикват опасения в Москва, предава  скопският телевизионен канал „Сител“ . \r\n„Отсъствието на желание у някои западни страни да приемат реалността на полицентричния свят, който обективно се формира и новите им опити да наложат своята воля водят до увеличаването на конфликтния потенциал, застрашавайки сигурността, включително и на нашия общ европейски континент. Готови сме да развиваме приятелски отношения с Република Македония в различни области – дори интензивно, ако нашите партньори са готови за това“, заяви Баздникин. \r\nРуският посланик присъства на честването на „Деня на руската дипломация“ в Битоля, където многобройни делегации поставиха цветя на Руския кръст, издигнат в чест на руския дипломат Ростковски, който е убит в близост до това място на 8 август 1903 година. \r\n„Според историците, усилията му са допринесли значително за укрепване на националната идентичност на македонците, подкрепили са стремежа им за държавна независимост и свобода на независимото вземане на решения въз основа на собствените си, а не на външни интереси“, припомни дипломатът. \r\n„Сител“ посочва, че Ростковски е познат в историята като защитник на обезправеното македонско население в Османската империя. \r\nПревод и редакция:", "date": "2019.02.09", "title": "„Сител“ (Македония): Руският посланик в Скопие призова Запада да приеме реалността на полицентричния свят и да не разпалва конфликти"}
{"url": "http://www.focus-news.net/news/2019/02/09/2621615/plovdiv-otchita-se-uvelichenie-v-broya-na-bolnite-ot-varitsela-v-oblastta.html", "text": "Отчита се увеличение в броя на болните от варицела в Пловдивска област. Това сочи справка в сайта на  Регионалната здравна инспекция . Последните данни сочат, че броят на засегнатите от варицела е нараснал двойно – от 26 на 55 души.  \r\nПрез последната седмица се отчита намаление при болните от чревни инфекции – от 42 на 30 души. Броят на засегнатите от скарлатина остава непроменен – петима души. Случаите на вирусен хепатит през последния отчетен период са 4.", "date": "2019.02.09", "title": "Пловдив: Отчита се увеличение в броя на болните от варицела в областта"}
{"url": "http://www.focus-news.net/news/2019/02/09/2621613/ia-regnum-rusiya-rakovoditelyat-na-operatsiite-na-vms-na-sasht-prizova-vashington-da-udari-rusiya-i-kitay-v-nyakolko-regiona.html", "text": "Ръководителят на военноморските операции на Военноморските сили (ВМС) на САЩ адмирал Джон Ричадсън заяви на заседание на Атлантическия съвет във Вашингтон на 9 февруари, че Вашингтон трябва да премине към „настъпление“ срещу Русия и Китай, предава  руската агенция REGNUM . \r\nРичардсън заяви, че Русия усилва своя контрол над ключови водни магистрали и обвини Москва конкретно за „блокирането“ на Азовско море и увеличаването на руското военно присъствие в Източното Средиземноморие. \r\nВъв връзка с това адмиралът призовава САЩ да проявят „повече агресия“ спрямо Русия и Китай. Той е уверен, че САЩ трябва да се мислят не само върху това как да „отговорят“ на Москва и Пекин, но и за това „сами да натиснат в няколко региона“. \r\nРичардсън е уверен, че превантивен удар по Русия и Китай ще даде преимущество на САЩ и си спомни за шахмата. \r\n„Считам, че би било много добре, ако бихме могли да принудим руснаците, нашите конкуренти, да реагират на нашите първи ходове. От време на време да играеш от бялата страна на дъската е преимущество“, заяви той. \r\nПревод и редакция:", "date": "2019.02.09", "title": "ИА REGNUM (Русия): Ръководителят на операциите на ВМС на САЩ призова Вашингтон да удари Русия и Китай \"в няколко региона\""}
{"url": "http://www.focus-news.net/news/2019/02/09/2621618/plovdiv-narodno-chitalishte-rodolyubie-v-asenovgrad-organizira-natsionalniya-literaturen-konkurs-za-uchenitsi-naslednik-sam-na-tsar-ivan-asen-2.html", "text": "За четвърта поредна година Народно читалище „Родолюбие“ в Асеновград организира национален литературен конкурс за ученици на тема „Наследник съм на цар Иван Асен ІІ”. Това каза за  Радио „Фокус“ – Пловдив  секретарят на читалището Дафинка Комитова. Според регламента в конкурса могат да участват ученици от 11 до 19 години от цяла България и българските общности в чужбина. Възрастовите категории в конкурса са две – от 11 до 14 и от 15 до 19 години. Всеки участник има право да представи едно есе, специално написано по темата на конкурса.  \r\nЛитературните творби могат да бъдат изпратени на e-mail адрес – daficom@abv.bg като прикачен файл с обозначение „За конкурса”, както и на адрес – гр. Асеновград 4230, обл. Пловдив, НЧ „Родолюбие–1873”, пл. „Академик Николай Хайтов” №4, За конкурса. Валидна е датата на пощенското клеймо на плика. Произведенията, които ще бъдат изпратени по пощата, трябва да са в 3 еднакви екземпляра. Творбите трябва да бъдат в размер до 2 стандартни страници, да бъдат подписани с трите имена на автора и да съдържат рождена дата, училище, адрес и телефон за обратна връзка. Срокът за изпращане на творбите е до 25 февруари. Предвиденият награден фонд в конкурса е осигурен от Община Асеновград и е в размер на 200 лв. В двете възрастови категории на участниците ще бъдат връчени по три награди, съответно, 50 лв. - за първо, 30 лв. - за второ, и 20 лв. - за трето място. \r\nНаграждаването ще се проведе на 11 март пред паметника на цар Иван Асен ІІ в Асеновград. „По принцип винаги награждаването го правим на 9 март – датата, на която се е състояла битката при Клокотница през 1230 година. Тази година, обаче, се пада в събота и, за да може да присъстват повече хора и самите ученици, награждаването ще бъде на 11 март“, отбеляза Комитова. \r\nТони МИХАЙЛОВ", "date": "2019.02.09", "title": "Пловдив: Народно читалище „Родолюбие“ в Асеновград организира националния литературен конкурс за ученици „Наследник съм на цар Иван Асен ІІ”"}
{"url": "http://www.focus-news.net/news/2019/02/09/2621600/a1-on-makedoniya-zapochva-upotrebata-na-novoto-ime-republika-severna-makedoniya.html", "text": "След ратифицирането на Протокола за присъединяване на Македония към НАТО от гръцкия парламент следва изпълнението на мерките и дейностите, обявени от македонското правителство за изпълнение на задълженията, произтичащи от Преспанския договор, отбелязва  македонският портал „А1 Он“ . \r\nПравителството вече е сформирало междуресорна група, която ще трябва да подготви Национален план за действие за изпълнение на по-нататъшните мерки и дейности, като в рамките на седем дни държавните институции, граничните пунктове и дипломатичните консулски служби ще трябва да променят табелките с новото име на държавата - Република Северна Македония. \r\nПравителството не очаква проблеми от държавните институции, когато използва новото име на държавата. \r\nИзползването на новото име на държавата ще бъде приведено в съответствие със Закона за използването на езиците, което означава, че табелките ще бъдат написани и на албански език, защото, както неотдавна заяви говорителят на правителството Миля Бошняковски, албанците са 20% на държавно ниво. \r\nМестните власти също ще получат препоръки за смяна на табелките, докато секторите и службите за връзки с обществеността на държавните и обществените институции ще получат насоки за използване на конституционното име. \r\nОт правителството за момента не се разкрива, но казват колко ще струва целият процес и посочват, че това ще бъде известно, след като се завърши цялата процедура. \r\nПромяната на конституционното име на Македония следва след подписването на Преспанския договор и неговото ратифициране в парламентите на двете страни. След 27-годишен спор с Гърция, Македония ще промени името си от \"Република Македония\" на \"Република Северна Македония\". \r\nС разрешаването на десетилетия спор за името, Протоколът за присъединяване на Македония за членство в НАТО бе подписан в сряда в Брюксел от посланиците на 29-те членове на Алианса. \r\nПревод и редакция:", "date": "2019.02.09", "title": "„А1 Он“ (Македония): Започва употребата на новото име Република Северна Македония"}
{"url": "http://www.focus-news.net/news/2019/02/09/2621617/aleks-aleksiev-tsentar-za-balkanski-i-chernomorski-izsledvaniya-prezidentat-na-venetsuela-nikolas-maduro-shte-padne-i-bez-voenna-interventsiya.html", "text": "Президентът на Венецуела Николас Мадуро ще падне и без военна  интервенция. Това каза за седмичното обзорно предаване „Метроном“ на  Радио „Фокус“  председателят на Центъра за балкански и черноморски изследвания Алекс Алексиев за случващото се в и със страната. Алексиев обясни, че възможните сценарии за развитието на събитията там са много, но със сигурност Мадуро скоро ще бъде отстранен. Новите санкции на САЩ елиминираха последния спасителен пояс на Мадуро, обясни той. „Той не може да вземе парите от петрола, който продава в САЩ. Всички пари, които идват от компанията Citgo, която се намира в Америка, се депозират в затворени сметки за Венецуела. Мадуро не може да ги ползва. Упорито се говори, че на Гуайдо и на опозицията като цяло ще бъде разрешено да използват парите за свои нужди“, обясни той. Алекс Алексиев припомни, че съветникът на Белия Дом по национална сигурност Джон Болтън обяви, че на военните, които се откажат от подкрепа на Мадуро и минат на страната на опозицията, няма да бъдат налагани санкции. Той обясни, че икономиката на Венецуела е пропаднала до степен, че средният венецуелец гладува. 65% от населението е загубило по 11кг. телесна маса само за миналата година. 80% от гражданите на латиноамериканската страната са против диктатора. Всеки ден има демонстрации. Според Алексиев, ако Мадуро реши да убие лидерът на венецуелската опозиция Хуан Гуайдо, това само ще приближи края.  \r\nЦоня СЪБЧЕВА", "date": "2019.02.09", "title": "Алекс Алексиев, Център за балкански и черноморски изследвания: Президентът на Венецуела Николас Мадуро ще падне и без военна  интервенция"}
{"url": "http://www.focus-news.net/news/2019/02/09/2621621/pazardzhik-96-politsai-polozhiha-kletva-za-spazvane-na-etichniya-kodeks-na-darzhavnite-sluzhiteli-v-mvr-na-tarzhestvena-tseremoniya-v-grada.html", "text": "96 полицаи положиха клетва за спазване на Етичния кодекс на държавните служители в МВР на тържествена церемония в Пазарджик, съобщиха за  Радио „Фокус“ – Пазарджик  от ОДМВР – Пазарджик. Церемонията се проведе в Центъра за специализация и професионална подготовка (ЦСПП) в града при Академията на МВР. С това завършва първоначалната подготовка на новоназначените полицаи, която се провежда в продължение на 6 месеца. След приключването й те придобиват статут на пълноправни служители и ще включат в състава на структурите на СДВР и областните дирекции на МВР в Хасково, Ямбол и Пловдив.  \r\nСтажантите са преминали през правна, физическа, стрелкова, тактическа и психологическа подготовка, съчетани с практически стажове в структурните звена, където са назначени. Завършилите обучението с отличен успех бяха наградени от ректора на Академията на МВР старши комисар доц. д-р Неделчо Стойчев и директора на Центъра за специализация и професионална подготовка в Пазарджик комисар Стоян Зайков. Празничен водосвет за здраве и късмет отслужиха свещеници от Пазарджишката духовна околия. Гости на тържествената церемония бяха зам. главният секретар на МВР гл. комисар Георги Арабаджиев, зам. областният управител Петър Белчев, директорите на СДВР и областните дирекции на МВР в Пазарджик, Пловдив и Хасково – старши комисарите Георги Хаджиев, Йордан Рогачев, Атанас Илков и Ангел Ганчев.  \r\nПрисъстваха още директорът на Регионална дирекция „Пожарна безопасност и защита на населението“ – Пазарджик комисар Иван Панайотов, началникът на отдел „Охранителна полиция“ в СДВР комисар Борислав Муеров, директорът на ЦСПП – Казанлък комисар Красимир Иванов. Да уважат клетвата на стажантите в пазарджишкия полицейски център бяха дошли много техни роднини и близки.", "date": "2019.02.09", "title": "Пазарджик: 96 полицаи положиха клетва за спазване на Етичния кодекс на държавните служители в МВР на тържествена церемония в града"}
{"url": "http://www.focus-news.net/news/2019/02/09/2621619/bloomberg-poslanitsite-na-sasht-v-sarbiya-i-kosovo-prizovaha-stranite-da-postignat-sporazumenie-tazi-godina.html", "text": "Сърбия и Косово трябва да се върнат на масата за преговори и да постигнат споразумение тази година, за да не изпуснат „най-добрата възможност за цяло поколение“, написаха посланиците на САЩ в двете балкански страни в обща статия, публикувана в сръбския ежедневник „Политика“ и косовското издание „Зери“, предава  агенция Bloomberg . \r\nБлизо две десетилетия след конфликта между сърби и албанци, който доведе до западната военна интервенция и обявяването на независимостта на Косово през 2008 година, двете страни трябва да разрешат различията си, пишат дипломатите. „Статуквото пречи на икономическия и политическия прогрес и в двете страни“, категорични са Филип Коснет (Косово) и Кайл Скот (Сърбия). \r\n„Убедени сме, че трезвото политическо лидерство с визия може да доведе до цялостно споразумение между Прищина и Белград, основано на взаимно признаване“, добавят те. \r\nГодините преговори между двете страни с посредничеството на Европейския съюз постигнаха малък напредък преди да спрат миналата година, когато Сърбия ускори лобирането срещу международното признание на Косово, което в замяна  наложи 100-процентови мита върху целия внос от Сърбия. \r\n„Време е Косово да премахне митата, за да може Сърбия да отговори конструктивно и така да спрат провокациите от двете страни“, призовават посланиците. „Ако направите това, ние сме оптимисти, че можете да постигнете историческо споразумение за нормализация през 2019 година“. \r\nАмериканските дипломати призовават лидерите на балканските страни да покажат същата „смелост и креативност“, като правителствата на Македония и Гърция, които разрешиха своя десетилетен спор за името. \r\nПревод и редакция:", "date": "2019.02.09", "title": "Bloomberg: Посланиците на САЩ в Сърбия и Косово призоваха страните да постигнат споразумение тази година"}
{"url": "http://www.focus-news.net/news/2019/02/09/2621614/predsedatelyat-na-parlamenta-tsveta-karayanechva-za-radost-imame-nad-9-mln-turisti-minalata-godina-i-e-hubavo-balgarskite-grazhdani-da-opoznayat-poveche-balgariya.html", "text": "За радост имаме над 9 млн. туристи миналата година и е хубаво българските граждани да опознаят повече България. Това каза председателят на 44-тото Народно събрание Цвета Караянчева пред журналисти преди конференцията \"Естествено в България - 2019 година на вътрешния туризъм\", предаде репортер на  Агенция „Фокус“ . \r\n„Идвам тук да подкрепя министъра на туризма и българския туризъм, защото е важно да развием туристическата индустрия още повече. За радост имаме над 9 млн. туристи миналата година. Хубаво е българските граждани да опознаят повече България, малките населени места, за да можем да се докоснем до природата, до културата и до тази наша България, която толкова малко познаваме понякога“, каза още Караянчева.  \r\nТя посочи, че знае много места в своя избирателен район – Кърджали, и изрази очаквания да научи нещо интересно и различно.  \r\nДеница КИТАНОВА", "date": "2019.02.09", "title": "Председателят на парламента Цвета Караянечва: За радост имаме над 9 млн. туристи миналата година и е хубаво българските граждани да опознаят повече България"}
{"url": "http://www.focus-news.net/news/2019/02/09/2621616/ministar-nikolina-angelkova-s-konferentsiyata-estestveno-v-balgariya-2019-g-na-vatreshniya-turizam-iskame-da-angazhirame-i-nay-malkite-naseleni-mesta-koito-imat-kakvo-da-pokazhat.html", "text": "Целта на днешната конференция е да дадем началото и да обявим годината на България на вътрешния туризъм. Това каза министърът на туризма Николина Ангелкова пред журналисти преди конференцията \"Естествено в България - 2019 година на вътрешния туризъм\", предаде репортер на  Агенция „Фокус“ . По думите ѝ целта е максимално да се насърчи пътуването в страната и да се надгради създаденото през миналата година. Министърът изброи балнео и спа туризма, културно-историческия туризъм и винения туризъм. „Така че в един общ пакет да покажем скритите кътчета на България, като например в Община Баните, Смолянско, където има прекрасна минерална вода. В Община Септември има редица традиции, свързани с производството на грозде, ракия, разбира се. Във Варна има годишнина на балетната опера, така че всички такива ключови събития целта е да бъдат показани от нас, популяризирани. Ще направим специален календар на тях за 2019 г., които да са различни от събитията, включени в националната програма за реклама“, допълни още Ангелкова.  \r\nСпоред нея България трябва да се разпознава като дестинация на четири сезона. „В момента с това събитие наистина искаме да ангажираме и най-малките общини и населени места, които има много какво да покажат“, допълни още Ангелкова. По отношение на Община Костинброд, министърът допълни, че там има страхотна крепост, която предстои да бъде разкрита. „Смятам, че кметът полага много усилия да покаже какво е било културно-историческото наследство на територията на общината и върху него да се изгради една история, която със сигурност би привлякла много от туристите“, заяви Ангелкова. Тя посочи, че е предвиден специален видеоклип, който ще бъде показан за първи път на конференцията.  \r\nДеница КИТАНОВА", "date": "2019.02.09", "title": "Министър Николина Ангелкова: С конференцията \"Естествено в България - 2019 г. на вътрешния туризъм\" искаме да ангажираме и най-малките населени места, които имат какво да покажат"}
{"url": "http://www.focus-news.net/news/2019/02/09/2621612/varna-znachitelno-e-namalyal-broyat-na-bolnite-ot-gripni-i-virusni-infektsii-v-oblastta-prez-poslednata-sedmitsa.html", "text": "Значително е намалял броят на болните от грипни и вирусни инфекции във Варненска област през последната седмица. Това съобщиха за  Радио „Фокус“ – Варна  от пресцентъра на Регионална здравна инспекция (РЗИ) – Варна. По данни на информационната система за събиране и анализиране на данни, заболеваемостта от грип и остри респираторни инфекции за периода от 1 до 7 февруари в областта е в характерните за сезона граници. Болните от грип са 24, спрямо 44 през предходната седмица. Пациентите с остри респираторни заболявания (ОРЗ) са със 189 по-малко спрямо предходния отчетен период, като 233 са болните за първата седмица на февруари. Техният брой е бил 422 в последната седмица на януари.  \r\nЗа сравнение, през същата седмица на месец февруари на 2018 година, болните са били 447. Усложненията от грипни и вирусни инфекции във Варна са 55 - 36 бронхита и 19 пневмонии. Най-висока заболеваемост от ОРЗ е регистрирана във възрастовата група от 30 до 64-годишна възраст, в която пациентите са 90. Общо 47 са болните във възрастовата група между 15 и 29 години. Заболеваемостта при децата от 5 до 14 години включва 37 случая на ОРЗ и един - на грип. При децата до 4-годишна възраст заболеваемостта е представена от 6 случая на грип, 24 случая на остри респираторни заболявания и 12 пациенти с усложнения при същите заболявания. \r\nБояна АТАНАСОВА", "date": "2019.02.09", "title": "Варна: Значително е намалял броят на болните от грипни и вирусни инфекции в областта през последната седмица"}
{"url": "http://www.focus-news.net/news/2019/02/09/2621623/volen-siderov-ataka-vestnik-demokratsiya-startira-kato-izdanie-na-nezavisimiya-sindikat-na-zhurnalistite-v-balgariya.html", "text": "Вестник „Демокрация“ стартира като издание на Независимия синдикат на журналистите в България . Това каза за седмичното обзорно предаване „Метроном“ на  Радио „Фокус“   председателят на ПГ на „Обединени патриоти“ и лидер на „Атака“ Волен Сидеров. Първото издание излиза на 12 февруари 1990г., а правенето му започва поне месец преди това. В първият му екип влизат Йордан Василев, Пламен Дайракчиев, Дончо Иванов, Волен Сидеров, Весела Петкова, Цветан Пенчев и Владимир Милков. Заедно те подписват учредителен акт, с който създават Независимия синдикат. „Събирахме се в къщата на Димитър Коруджиев, където имаше идея оформилия се СДС да има свое издание. Йордан Василев, мъжът на Блага Димитрова, беше определен за главен редактор. Това е преди да ни дадат сградата, може би през втората половина на ноември или декември. Това беше дори преди обявяването на СДС в „Радисън“ София. Първата половина на януари се събирахме в кабинет, който беше даден на главният редактор“, разказа той. Волен Сидеров  каза още, че от самото начало вестникът е отражение на ставащото в СДС. \r\nЦоня СЪБЧЕВА", "date": "2019.02.09", "title": "Волен Сидеров, „Атака“: Вестник „Демокрация“ стартира като издание на Независимия синдикат на журналистите в България"}
{"url": "http://www.focus-news.net/news/2019/02/09/2621620/ministar-nikolina-angelkova-predstoi-startirane-na-povtorna-kampaniya-za-nasarchavane-na-vatreshniya-turizam.html", "text": "Предстои стартиране на повторна кампания за насърчаване на вътрешния туризъм. Това каза министърът на туризма Николина Ангелкова пред журналисти преди конференцията \"Естествено в България - 2019 година на вътрешния туризъм\", предаде репортер на  Агенция „Фокус“ . Министърът уточни, че кампанията е била и през миналата година. Ангелкова заяви, че целта е да се промотира, че и почивката в България може да е прекрасна и незабравима. „Предвиждам това да се осъществи чрез различен медиен микс, както винаги сме го правили. Както чрез телевизионни, онлайн канали, радиа и различни дигитални и маркетингови активности. Предвидили сме няколко лъча, където лично аз и моят екип ще бъдем на място, когато са годишнините на събитията от календара. Друг фокус, който имаме за тази година, е свързан с инвестиционните турове, които предвиждаме“, допълни Ангелкова. Тя поясни, че целта е да се покажат и различните форми за туризъм. „Какво имам предвид? Например, на територията на националните ни курорти съвсем спокойно месеците март, април, май – тези, които са крилата на сезона, съответно октомври, ноември, биха могли да се използват за конферентен туризъм и да насърчим изграждането на голям конферентен център например в Слънчев бряг, Златни пясъци, Пампорово, Боровец, където базата би могла да се използва целогодишно. В тази връзка на 30 и 31 май предвиждаме много голям международен инвестиционен форум в Слънчев бряг“, заяви още министърът. \r\nДеница КИТАНОВА", "date": "2019.02.09", "title": "Министър Николина Ангелкова: Предстои стартиране на повторна кампания за насърчаване на вътрешния туризъм"}
{"url": "http://www.focus-news.net/news/2019/02/09/2621622/ministar-nikolina-angelkova-2018-g-beshe-izklyuchitelno-uspeshna-za-turizma-i-za-parvi-pat-preminahme-granitsata-ot-9-mln-chuzhdestranni-turisti.html", "text": "2018 г. беше изключително успешна и за първи път преминахме границата от 9 млн. чуждестранни туристи.  Това каза министърът на туризма Николина Ангелкова на конференцията \"Естествено в България - 2019 година на вътрешния туризъм\", предаде репортер на  Агенция „Фокус“ .  \r\n„Над 9 млн. и 200  хил., което е ръст от около 5%. За първи път за първите 11 месеца имаме над 7 млрд. и 200 млн. лв. Очакваме разбира се, когато излязат резултатите за цялата 2018 г., приходите да достигнат почти 8 млрд. Това със сигурност показва колко важен е секторът за икономиката, за насърчаване на заетостта в дадените региони и колко важно е да показваме съответно прекрасните възможности за туризъм целогодишно“, заяви още министърът.  \r\nДеница КИТАНОВА", "date": "2019.02.09", "title": "Министър Николина Ангелкова: 2018 г. беше изключително успешна за туризма и за първи път преминахме границата от 9 млн. чуждестранни туристи"}
{"url": "http://www.focus-news.net/news/2019/02/09/2621627/api-vremenno-dvizhenieto-se-osashtestvyava-samo-v-aktivnata-lenta-v-uchastaka-km-57-km-58-na-avtomagistrala-trakiya-v-posoka-sofiya-poradi-premahvane-na-rastitelnost-v-srednata-ivitsa.html", "text": "Временно движението се осъществява само в активната лента в участъка км 57 - км 58 на автомагистрала \"Тракия\" в посока София поради премахване на растителност в средната разделителна ивица. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание, спазвайки пътната сигнализация.", "date": "2019.02.09", "title": "АПИ: Временно движението се осъществява само в активната лента в участъка км 57 - км 58 на автомагистрала \"Тракия\" в посока София поради премахване на растителност в средната ивица"}
{"url": "http://www.focus-news.net/news/2019/02/09/2621629/ria-novosti-shvedite-zayaviha-che-sa-sazdali-iztrebitel-ubiets-na-ruskite-su.html", "text": "Командващият Военновъздушните сили (ВВС) на Швеция Матс Хелгсон заяви, че изтребителят Saab Gripen E е способен да победи руските самолети от серия Су във въздушен бой, предава  РИА Новости . \r\nКакто пише Business Insider, изтребителите „Сухой“ са получили легендарен статут заради своята маневреност и способност да бият американските самолети във въздуха за сметка на „опасни и агресивни каскади“. В отговор американските ВВС разчитат на скъпата технология „Стелт“. Конструкторите на Gripen, от друга страна, не се опитват да намалят видимостта на изтребителя, а да модернизират бордовите системи за радиоелектронна борба (РЕБ). \r\n„Грипен не може да се похвали с максимален боен товар, ниска видимост или голям обсег. Но този изтребител има изключителна особеност, която го прави кошмар за руските самолети”, отбелязва Business Insider. \r\nПо думите на експерта от британския Обединен кралски институт за военни изследвания Джъстин Бронк, изтребителите Gripen превъзхождат повечето аналози в ефективността на средствата за РЕБ и заглушаването на радарите на противника. \r\n„Когато на пилотите на Gripen им писна да бъдат посмешище за немските „Тайфуни“, те получиха възможността да проверят своите системи за РЕБ в бойни условия. Тогава за немците настъпиха трудни времена", "date": "2019.02.09", "title": "РИА Новости: Шведите заявиха, че са създали „изтребител убиец“ на руските Су"}
{"url": "http://www.focus-news.net/news/2019/02/09/2621626/ministar-nikolina-angelkova-2019-g-shte-bade-edna-mnogo-dinamichna-godina-i-trudna-v-borbata-za-vseki-edin-turist-vazhno-e-da-obedinim-usiliya.html", "text": "2019 г. ще бъде една много динамична година и трудна в борбата за всеки един турист - важно е да обединим усилия. Това каза министърът на туризма Николина Ангелкова на конференцията \"Естествено в България - 2019 година на вътрешния туризъм\", предаде репортер на  Агенция „Фокус“ . \r\n„Благодаря ви, че се отзовахте на поканата за днешната конференция, която е първа и дава началото на едно важно събитие, което искаме да обявим и да следваме по време на цялата година. Мотото на тази година е „България – година на вътрешния туризъм 2019 г.\", за да можем насърчим малко познатите и интересни, прекрасни места в България“, каза Ангелкова.  \r\nПо думите ѝ, когато има в продължение на три години изключително добри резултати, е важно четвъртата, петата и шестата година да има много силна мобилизация.  \r\n„Тук искам да благодаря на г-жа Караянчева, която изключително много ни подкрепя. Тази инициатива е под неин патронаж, под нейна егида, което показва колко е важна симбиозата между законодателната и изпълнителната власт“, каза Ангелкова. Министърът обърна внимание на присъствието на министър Красен Кралев. Тя посочи, че именно със спорта се популяризира страната. „В момента тече най-големият тенис турнир, който показва какви са възможностите за туризъм в нашата страна и колко прекрасна е тя. За миналата година имахме също над 3 млн. и 750 хил. българи, които са пренощували на територията на страната. Разбира се, най-голям процент от тях са в третото тримесечие, т.е. за летния туристически сезон. Това е един ръст от 2,6% , който е много малък, но е показателен, че ние вървим нагоре, защото това е с всяка една изминала година. Смятам, че с днешната инициатива допълнително ще насърчим пътуванията на българите и във вътрешността на страната, и в места, които може би не познават“, допълни Ангелкова. Тя обърна внимание, че с тази инициатива се насърчават и културно-историческите маршрути, които са създадени, както и спа и уелнес дестинациите и вино и кулинарните дестинации.  \r\nДеница КИТАНОВА", "date": "2019.02.09", "title": "Министър Николина Ангелкова: 2019 г. ще бъде една много динамична година и трудна в борбата за всеки един турист - важно е да обединим усилия"}
{"url": "http://www.focus-news.net/news/2019/02/09/2621628/ministar-nikolina-angelkova-do-dve-tri-sedmitsi-savmestno-s-usiliyata-na-obshtinite-shte-napravim-spetsialen-kalendar-na-sabitiyata-za-2019-g.html", "text": "До две-три седмици съвместно с усилията на общините ще направим специален календар на събитията за 2019 г. Това каза министърът на туризма Николина Ангелкова на конференцията \"Естествено в България - 2019 година на вътрешния туризъм\", предаде репортер на  Агенция „Фокус“ .   \r\n„Предстои в рамките до две-три седмици съвместно с усилията на общините да направим специален календар на събитията за тази 2019 г., за да може той да бъде оповестен. Както аз, така и моите колеги на място да организираме дискусия и да посещаваме ключовите събития, които са важни за всеки един регион в страната. Тук виждам кметът на Община Баните. Говорейки за спа и уелнес в началото на май месец, именно там в Смолянска област ще проведем едно от ключовите събития за развитие на балнео и спа туризма“, заяви Ангелкова. Тя призова да се даде възможност малките общини и прекрасните кътчета да се представят.  \r\nДеница КИТАНОВА", "date": "2019.02.09", "title": "Министър Николина Ангелкова: До две-три седмици съвместно с усилията на общините ще направим специален календар на събитията за 2019 г."}
{"url": "http://www.focus-news.net/news/2019/02/09/2621632/gergana-sandakchieva-turisticheski-informatsionen-tsentar-petrich-kongura-e-sred-10-te-nay-tsenni-rezervata-v-balgariya.html", "text": "Резерват „Конгура“, разположен на територията на Природен парк „Беласица“, в най-североизточната част на планина Беласица, от научно-приложна гледна точка, с разнообразието си и с уникалните си кестенови гори, е сред 10-те най-ценни резервата в България и е включен в общоевропейската екологична мрежа „Натура 2000“. Това каза за  Радио „Фокус“-Пирин  Гергана Сандъкчиева, служител в Туристически информационен център-Петрич.  \r\n„Намира се в землището на Петрич и е с надморска височина от 600 до 1950 метра, като най-високата му точка е връх Конгур. За резерват е обявен през юни 1988 година, с цел съхраняването на най-характерните за Беласица естествени и горски екосистеми от обикновен кестен и обикновен бук, както и за местообитанията на редки, застрашени от изчезване растителни и животински видове. Площта на резервата е приблизително 1317 хектара и се охранява от РИОСВ-Благоевград“, уточни тя. Гергана Сандъкчиева допълни, че в резервата на площ от 285 хектара е разположена и обявената за защитена местност „Бабите“. \r\nНатали СТЕФАНОВА", "date": "2019.02.09", "title": "Гергана Сандъкчиева, Туристически информационен център-Петрич: „Конгура“ е сред 10-те най-ценни резервата в България"}
{"url": "http://www.focus-news.net/news/2019/02/09/2621624/narodnoto-sabranie-otvarya-vrati-za-grazhdani-na-10-fevruari-po-povod-140-godini-ot-parvoto-zasedanie-na-uchreditelnoto-sabranie.html", "text": "Народното събрание отваря врати за граждани на 10 февруари 2019 г., от 10.00 часа, по повод 140 години от първото заседание на Учредителното събрание. Денят на отворени врати е част от инициативите за отбелязване на годишнината от Учредителното събрание и приемането на Търновската конституция. Това съобщиха от пресцентъра на  Народното събрание . \r\nПредседателят на парламента Цвета Караянчева ще посрещне първите посетители.  \r\nВ сградата на парламента гостите ще могат да видят оригиналите на Търновската конституция и на Сребърната конституция. Сред експонатите са лични вещи на Петко Р. Славейков – първата библия на говорим български език от 1871 г., издадена в Цариград, джобен часовник, калъф за пера, мастилница, перо, с което е писал, сребърна кутия и броеница, както и масата, която той донася от дома си, за да бъде подписана на нея Търновската конституция.  \r\nВ Народното събрание гражданите ще имат възможност да разгледат пътуващата експозиция „140 години от Учредителното събрание и подписването на Търновската конституция“. На 40 пана тя проследява събитията от свикването на Учредителното събрание, неговата дейност и подписването на Търновската конституция, както и промените в нея до обявяването на Независимостта на България. В рамките на честванията на 140-ата годишнина от Учредителното събрание изложбата ще бъде представена във всички областни градове.  \r\nДенят на отворени врати ще продължи до 16.00 часа.", "date": "2019.02.09", "title": "Народното събрание отваря врати за граждани на 10 февруари по повод 140 години от първото заседание на Учредителното събрание"}
{"url": "http://www.focus-news.net/news/2019/02/09/2621630/api-gotov-e-proektat-za-premestvane-na-arheologicheskite-tsennosti-otkriti-po-traseto-na-avtomagistrala-struma-kray-selo-pokrovnik.html", "text": "Агенция \"Пътна инфраструктура\" (АПИ) стриктно  спазва  разпоредбите и  решенията на Специализирания експертен съвет за опазване на недвижими културни ценности към Министерството на културата, свързани с опазването на археологическите находки край село Покровник. Това съобщиха от пресцентъра на  АПИ . \r\nОт агенцията припомнят, че в кратък срок бе възложено изготвянето на проект за преместване и теренна консервация на археологически ценности с експозиционна стойност, част от археологическия обект Зелен дол 2. Две от тях – римската фамилна гробница и раннохристиянската църква, ще бъдат преместени и консервирани, а римската вила и баня, които са извън трасето на магистрала \"Струма\", ще бъдат запазени. \r\nПроектът е изготвен от \"Вени дизайн\", представен е в АПИ и на 8 февруари т. г. е изпратен за съгласуване в Националния институт по недвижимо културно наследство, каквито са изискванията на Закона за културното наследство. \r\nОт АПИ припомнят, че през август миналата година агенцията представи на заседание на Специализирания експертен съвет за опазване на недвижимите културни ценности схема-предложение за преместването на археологическите структури. Въз основа на нея е изготвен настоящият проект. \r\nАПИ предприе и нужните действия за опазване на археологическите обекти през зимата. Гробницата и всички зидове са покрити с геотекстил, за да се опазят от ниските температури и валежите. \r\nАгенцията не е поемала ангажимент пред община Благоевград, нито са водени разговори за изграждането на отделен път до археологическия обект.", "date": "2019.02.09", "title": "АПИ: Готов е проектът за преместване на археологическите ценности, открити по трасето на автомагистрала \"Струма\" край село Покровник"}
{"url": "http://www.focus-news.net/news/2019/02/09/2621625/aleks-aleksiev-zhalko-e-stranata-ni-da-se-identifitsira-s-komunisticheski-diktator-kato-maduro.html", "text": "Жалко е страната ни да се идентифицира с комунистически диктатор като Николас Мадуро. Това каза за седмичното обзорно предаване „Метроном“ на  Радио „Фокус“  председателят на Центъра за балкански и черноморски изследвания Алекс Алексиев. Той обясни, че според него президентът Румен Радев бърка в тълкованията на ситуацията. Европа в много отношения е разединена, но е единна в позицията си за Венецуела, а позицията на президента Радев е „загубена“ и позиция, която не говори добре за България, добави още той. Той коментира и позицията на БСП и ГЕРБ по въпроса. „Това, което е явно, е, че БСП нищо не е научило и нищо не е разбрало. Това според мен продължава да бъде комунистическа партия и българският народ много добре трябва да го разбере, когато го извикат на урните да гласува отново. Тази партия не може да се реформира, тя никога не е била българска, винаги е била болшевишка партия. Крайно време е да се сложи край на нея в България“, добави Алексиев. Алекс Алексиев коментира, че интересите на социалистическата партия в България, не са интересите на българския народ, те са интересите на техните руски господари. Това, което наблюдаваме, тази поддръжка на един безпомощен диктатор във Венецуела е нещо, което може да продължи. Това показва до каква степен българските социалисти не са независими, докато останалите социалисти в Европа поддържат във опозицията и Хуан Гуайдо. Позицията на България за Венецуела е въпрос на принцип, не може демократична държава, която е член на ЕС и на НАТО, да не вземе позиция по въпрос, по който всички наши съюзници са на друго мнение. За България колебаенето е много лоша услуга, добави още той. \r\nЦоня СЪБЧЕВА", "date": "2019.02.09", "title": "Алекс Алексиев: Жалко е страната ни да се идентифицира с комунистически диктатор като Мадуро"}
{"url": "http://www.focus-news.net/news/2019/02/09/2621636/sport-uendi-holdener-specheli-kombinatsiyata-na-svetovno-parvenstvo-po-alpiyski-ski.html", "text": "Представителката на Швейцария Уенди Холденер спечели Комбинацията на Световното първенство по алпийски ски в шведския зимен център Оре, като с това дублира успеха си от Сейнт Мориц през 2017 година. На само 3 стотни от нея остана словакинята Петра Вълхова, която спечели първият индивидуален медал за страната си на шампионати на планетата. Трета остана Ранхилд Мовинкел от Норвегия.", "date": "2019.02.09", "title": "Спорт: Уенди Холденер спечели комбинацията на Световно първенство по Алпийски ски"}
{"url": "http://www.focus-news.net/news/2019/02/09/2621635/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Движението е с нормална интензивност, няма образували се колони от автомобили. \r\nДеница ДИМИТРОВА", "date": "2019.02.09", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/02/09/2621631/predsedatelyat-na-parlamenta-tsveta-karayancheva-neka-vazpitavame-taka-detsata-si-che-kato-gi-pitame-v-koya-strana-iskat-da-zhiveyat-rabotyat-i-pochivat-da-kazvat-estestveno-balgariya.html", "text": "Да възпитаваме така децата си, че като ги питаме в коя страна искат да живеят, работят и почиват, да казват – „Естествено, България“. Това каза председателят на 44-тото Народно събрание Цвета Караянчева на конференцията \"Естествено в България - 2019 година на вътрешния туризъм\", предаде репортер на  Агенция „Фокус“ . „Поздравявам ви за това, че насочвате вниманието на българските граждани и си поставяте амбициозната цел 2019 г. да бъде година на вътрешния туризъм. През последните година българинът се отвори към света. Хиляди наши съграждани пътуват по съседните страни и по далечни дестинации, за да видят забележителности и да опознаят други обичаи, култури, да се забавляват. В същото време българинът трябва да преоткрие живописната родна природа, да се вгледа в очарованието на всяко кътче, да види разнообразието и богатството на България. Той трябва да се убеди, че и тук може да получи качествено обслужване, да се радва на пълноценен отдих, да посети културни обекти и природни феномени. Да знае, че си заслужава да прекара ваканцията у дома“, каза Караянчева и припомни думите на Иван Вазов в стихотворението „Отечество, любезно“: „У нас погледът открива все по-нови и по-нови красоти. Тук весели долини, там планини гиганти“. По думите ѝ запознаването с красотата на Родината е особено не само за развитието на този сектор от икономиката на страната, но и за възпитанието на младите хора. Тя припомни, че когато попитали създателят на организирания туризъм в България Алеко Константинов в коя страна би предпочел да живее, той отговорил: „България“. \r\nДеница КИТАНОВА", "date": "2019.02.09", "title": "Председателят на парламента Цвета Караянчева: Нека възпитаваме така децата си, че като ги питаме в коя страна искат да живеят, работят и почиват, да казват - „Естествено, България“"}
{"url": "http://www.focus-news.net/news/2019/02/09/2621638/veliko-tarnovo-s-31-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 31 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 376 см, а температурата на водата - 3.4 градуса. \r\nВ Дунавската равнина облачността ще се разкъсва и намалява и след обяд ще е предимно слънчево. Максималните температури ще са между 4° и 9°, в Свищов – 5°.", "date": "2019.02.09", "title": "Велико Търново: С 31 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/09/2621639/ministar-nikolina-angelkova-za-minalata-godina-dannite-ot-vatreshniya-turizam-sa-nad-3-mln-i-750-hil-realizirani-patuvaniya-ot-balgari-vav-vatreshnostta-na-stranata.html", "text": "За миналата година данните от вътрешния туризъм са над 3 млн. и 750 хил. реализирани пътувания от българи във вътрешността на страната. Това каза министърът на туризма Николина Ангелкова на конференцията \"Естествено в България - 2019 година на вътрешния туризъм\", предаде репортер на  Агенция „Фокус“ . „Най-висок процент са в третото тримесечие. Периодът на лятната почивка. Реализирани нощувки от българи са над 8 млн. и 700 хил., което е ръст от 2,3 %“, отчете министърът. Николина Ангелкова допълни, че не е много този ръст, но е показателно, че се върви нагоре. „Със сигурност ни амбицира все повече да работим в посока насърчаване на вътрешния туризъм. Конкретните мерки, които предприемаме, за да насърчим вътрешния туризъм, са свързани с активности и събития, които сме предвидили тази година. Споменах за стартиране на кампания за насърчаване на вътрешния туризъм като „Неочаквана ваканция“, каза тя. По думите ѝ са предвидени все повече събития, за да се направят малко познатите места известни. „От друга страна е непрекъснатият диалог, който имаме с бизнеса“, допълни министър Ангелкова.  \r\nДеница КИТАНОВА", "date": "2019.02.09", "title": "Министър Николина Ангелкова: За миналата година данните от вътрешния туризъм са над 3 млн. и 750 хил. реализирани пътувания от българи във вътрешността на страната"}
{"url": "http://www.focus-news.net/news/2019/02/09/2621633/volen-siderov-ataka-nezavisimo-kak-shte-se-yavyat-na-evroizborite-partiite-ot-koalitsiyata-obedineni-patrioti-shte-prodalzhat-da-rabotyat-zaedno-za-da-zapazyat-mandata-si.html", "text": "Независимо как ще се явят на евроизборите, партиите от коалицията „Обединени патриоти“ ще продължат да работят заедно, за да запазят мандата си. Това каза за седмичното обзорно предаване „Метроном“ на  Радио „Фокус“   председателят на ПГ на „Обединени патриоти“ и лидер на „Атака“ Волен Сидеров. Според него с колегите му трябва да успеят да съобщят това на обществото убедително. Вътрешните противоречия могат да бъдат изгладени, каза още той. „Ако се разберем за това, то ще има сигнал, че явяването ни на евроизборите няма връзка с довършването на мандата. Има много критики към управлението, но се вижда, че в момента алтернативно управление не може да бъде формирано. Има неща, които са положителни, но изискват повече време и процес. Нека премиерът Бойко Борисов да завърши поне един мандат“, каза той. Според Волен Сидеров  именно неяснотата как ще се явят на евро изборите през май водят до съмненията за разпад на коалицията. \r\nЦоня СЪБЧЕВА", "date": "2019.02.09", "title": "Волен Сидеров, „Атака“: Независимо как ще се явят на евроизборите, партиите от коалицията „Обединени патриоти“ ще продължат да работят заедно, за да запазят мандата си"}
{"url": "http://www.focus-news.net/news/2019/02/09/2621641/mariya-popova-psiholog-vseki-onkologichno-bolen-chovek-se-nuzhdae-ot-psihologicheska-pomosht-bila-tya-ot-blizkite-mu-ili-ot-spetsialist.html", "text": "Ракът е болест, която се развива различно при всеки човек. Всеки онкологично болен човек се нуждае от психологическа помощ, била тя от близките му, или от специалист. Това каза за  Радио „Фокус“-Бургас  Мария Попова, психолог в Отделението по медицинска онкология и координатор в отдел „Пациентски грижи“ в университетска болница „Дева Мария“ в Бургас. „Това зависи от  индивидуалните качества на пациента, от неговите съпротивителни сили, от тежестта и развитието на заболяването, от отношението на лекарите към него, както и от това, дали има добра семейна и социална подкрепа“, посочи Попова. Според нея психологът може да помогне на всеки онкологично болен да открие в себе си силата и способността да създавате свои собствени стратегии за по-добър и пълноценен живот с болестта.  \r\n„Една от най-важните задачи на психолога, който работи с онкоболни пациенти, е да им помогне да намерят баланс между бремето на болестта и т. нар. време „без рак”. Чувствата като страх, гняв, скръб, мрачни мисли и т. н. имат своето място в живота на пациента“, заяви психологът. По думите й в същото време трябва да има часове, дни, в които на фокус да не бъде заболяването, а приоритет да са грижата за дома, близките, домашния любимец, социалните контакти, ангажираност с различни дейности, хоби и др. „Друг вид подкрепа са групите за самопомощ, където се срещат хора с аналогични проблеми. Тези групи дават възможност за споделяне на опит, полезна информация, както и кураж, надежда, емоционална топлота, разбиране и съчувствие“, допълни специалистът. Според Попова творческите подходи като танци, арт-терапия и музикотерапия също помагат да се намали тревожността, болката и да се подобри настроението.  \r\n„Има пациенти, за които подкрепата от психолог, участието в групи за самопомощ или творчески подходи не са достатъчни и в този случай е необходимо пациентът да се обърне към психиатър, за да му бъде назначено и медикаментозно лечение“, каза още психологът. \r\nДеница ДИМИТРОВА", "date": "2019.02.09", "title": "Мария Попова, психолог: Всеки онкологично болен човек се нуждае от психологическа помощ, била тя от близките му, или от специалист"}
{"url": "http://www.focus-news.net/news/2019/02/09/2621642/varna-bezplaten-kontsert-ot-poreditsata-muzikalnite-prikazki-na-gospozha-viola-shte-se-provede-v-grada-na-10-fevruari.html", "text": "Безплатен концерт от поредицата „Музикалните приказки на госпожа Виола“ ще се проведе от 11.00 часа на 10 февруари в Зала 1 на Фестивален и конгресен център – Варна. Това каза за  Радио „Фокус“ – Варна  един от организаторите на събитието - Руми Петрова, известна на децата като Госпожа Виола. Концертът е част от популярната поредица „Варненско лято за деца“.  \r\nПо думи на Руми Петрова темата на концерта ще бъде „Аз обичам музиката“ във връзка с февруари, който се смята за месец на любовта. „Ще има много и най-различни жанрове, ако мога така да се изразя. Ще има балетна музика, както винаги, с участието на деца от класовете по балет към Националното училище по изкуствата. Ще има класически балет по музиката на Чайковски, но ще има и горещи испански танци. Ще има един тореадор на сцената и, съответно - фламенко. Много и най-различни изненади ще поднесем на нашата публика“, съобщи Руми Петрова. Тя допълни, че основни участници в концерта ще са учениците от оркестъра на Националното училище по изкуствата „Добри Христов“, но ще има и много солисти, които ще допълнят програмата.  \r\n„Основен участник на сцената е Младежки симфоничен оркестър – Варна към Национално училище по изкуства, но, както обикновено, ще имаме много солисти - деца, солисти - балетисти, танцьори на народна музика, певци, включваме и за първи път инструмента акордеон, който мисля, че досега не е присъствал в детските концерти“, обясни Руми Петрова. Тя допълни, че в програмата ще бъдат включени над 10 произведения, които са вдъхновени от темата за любовта. По думите й концертът ще започне с увертюра на Волфганг Амадеус Моцарт към неговата комична опера „Сватбата на Фигаро“. Руми Петрова добави, че общо 6 концерта ще бъдат представени през февруари, март и април пред детската публика във Варна. \r\nБояна АТАНАСОВА", "date": "2019.02.09", "title": "Варна: Безплатен концерт от поредицата „Музикалните приказки на госпожа Виола“ ще се проведе в града на 10 февруари"}
{"url": "http://www.focus-news.net/news/2019/02/09/2621643/ministar-nikolina-angelkova-uchredeni-sa-7-ot-9-organizatsii-za-upravlenie-na-turisticheski-rayoni-po-proekt-po-op-inovatsii-i-konkurentosposobnost.html", "text": "Учредени са 7 от 9 организации за управление на туристически райони по проект по Оперативна програма \"Иновации и конкурентоспособност\". Това каза министърът на туризма Николина Ангелкова на конференцията \"Естествено в България - 2019 година на вътрешния туризъм\", предаде репортер на  Агенция „Фокус“ . Министърът уточни, че преди две години Министерството на туризма се е преборило да бъде пряк бенефициент по Оперативна програма „Иновации и конкурентоспобоност“. „Имаме одобрен проект на стойност 10 млн. лв. за организациите за управление на туристически райони“, каза министърът. По думите ѝ остават още две организации, за да може да се финализира тяхното учредяване. „Насочили сме ресурс към всяка една организация, свързан както с укрепване на капацитета, така и с разработване на конкретни маркетингови стратегии“, заяви още министърът. Тя допълни, че се стимулира участието на различни международни борси, както и изработването на конкретни рекламни материали. „Една голяма част от проекта обхваща и е свързана с дигиталния маркетинг. Успяхме да се преборим с това да довършим процедурата за обновяване на туристическия сайт на България. Имаме вече избран изпълнител и стартира ъпгрейда на сайта, така че да можем да отговаряме на най-съвременните и модерни дигитални изисквания, за да рекламираме допълнително България като предпочитана туристическа дестинация. Неразделна част от тази активност е свързана и с насърчаване на вътрешния туризъм“, каза още Ангелкова. По отношение на законодателните мерки за насърчаване на вътрешния туризъм, министърът обърна внимание в промените в Закона за туризма, които предстоят. „Те са свързани със статута на националните ни курорти, които са имиджа на българския туризъм с това да задължим създаването на така наречените консултативни съвети по туризъм по места с общините. Изключително важни, за да може бизнесът и туристическият сектор да участва пряко в решенията и политиките на съответния регион. Разбира се, и създаването на организациите за управление на туристическите райони“, обясни Ангелкова.  \r\nДеница КИТАНОВА", "date": "2019.02.09", "title": "Министър Николина Ангелкова: Учредени са 7 от 9 организации за управление на туристически райони по проект по ОП \"Иновации и конкурентоспособност\""}
{"url": "http://www.focus-news.net/news/2019/02/09/2621634/predsedatelyat-na-parlamenta-tsveta-karayancheva-kmetovete-da-napravyat-taka-che-obshtinite-im-da-badat-tsentarat-na-turizma-da-badat-kreativni-i-da-tarsyat-turistite.html", "text": "Кметовете да направят така, че общините им да бъдат центърът на туризма, да бъдат креативни и да търсят туристите. Това каза председателят на 44-тото Народно събрание Цвета Караянчева на конференцията \"Естествено в България - 2019 година на вътрешния туризъм\", предаде репортер на  Агенция „Фокус“ . „За мен е истинско удоволствие да бъда тук днес на тази конференция заедно с вас. Поздравявам всички участници, като пожелавам здраве и нови идеи. Бъдете креативни и търсете туристите. Предлагайте им нещо ново и интересно. Направете така, че вашите общини да бъдат центърът на туризма. Знам, че всички от вас се стремите към това“, каза председателят на парламента. Тя поясни, че от общата воля на законодателна, изпълнителна, местна власт и заетите в сектора на гражданите зависи развитието на този перспективен и приоритетен отрасъл на България. „Отрасъл, който прави Родината ни разпознаваема, предпочитана и обичана дестинация от чуждите туристи. Най-убедителното доказателство за успехите, които постигаме е броят на чуждестранните туристи през миналата година. Над 9 млн., както каза министър Ангелкова, с което трябва да се поздравим и трябва да поздравим Министерство на туризма за усилията, които полага“, каза още Караянчева.  \r\nТя допълни, че има определен напредък по отношение на целта, която се поставя, а именно да се превърне България в четирисезонна дестинация. „Днешното събитие е прекрасна и ценна инициатива, защото тя ще ни запознае с добрите практики и постижения у нас. По този начин ще роди идеи и ще очертае нови възможности. Всички ние знаем, че притежаваме неповторимо и безценно богатство. Природните забележителности на България и нейната хилядолетна култура. Това е предпоставка за развитие на различни видове туризъм: културен, селски, екотуризъм, балнеолечебен, освен традиционните морски и зимен туризъм“, допълни още Караянчева.  \r\nДеница КИТАНОВА", "date": "2019.02.09", "title": "Председателят на парламента Цвета Караянчева: Кметовете да направят така, че общините им да бъдат центърът на туризма, да бъдат креативни и да търсят туристите"}
{"url": "http://www.focus-news.net/news/2019/02/09/2621644/zorka-shumareva-osnovno-uchilishte-sveti-kliment-ohridski-dobrinishte-uchilishteto-ima-150-godishna-istoriya.html", "text": "Основно училище „Свети Климент Охридски“ в Добринище има 150-годишна история. Това каза за  Радио „Фокус“-Пирин  директорът на учебното заведение Зорка Шумарева. По думите й през 1854 година Стефан Палапуов и поп Тонин откриват килийно училище в селото, а пръв местен учител е даскал Михаил Попгеоргиев. „Знае се, че първоначално училището се е помещавало в една къща, която е била дарена за просветно дело и след това през 1933 година е построена старата сграда на училището, където и до ден днешен се помещават класни стаи. По-късно е построено още едно крило и така имаме в момента огромна училищна сграда за нуждите на училищното образование в Добринище“, отбеляза тя. Зорка Шумарева посочи, че, за съжаление, преди около 10 години в училището са се обучавали около 250 ученици, докато тенденцията през последните години е към рязко намаляване на техния брой, като през последните няколко години децата са около 140. Тя уточни, че демографският срив се отразява и в Добринище. \r\nТя заяви също, че сградата на училището е в перфектно състояние и уточни, че сградата е санирана и е с изцяло подменени дограми. Директорът на учебното заведение подчерта, че всичко е подменено с помощта на Община Банско. Тя посочи, че в училището е много топло, тъй като се отоплява чрез нова австрийска технология – на дървен чипс. Зорка Шумарева допълни, че състоянието на материално-техническата база е средно, а не високо, което обаче според нея е нормално за едно малко училище. По думите й най-добре би било всяка класна стая да е оборудвана с мултимедия, лаптоп и проектор, а като цяло сега по този начин са оборудвани половината кабинети. Тя изрази надежда до година-две и останалите стаи да бъдат снабдени с необходимото оборудване. \r\nНатали СТЕФАНОВА", "date": "2019.02.09", "title": "Зорка Шумарева, Основно училище „Свети Климент Охридски“-Добринище: Училището има 150-годишна история"}
{"url": "http://www.focus-news.net/news/2019/02/09/2621645/pazardzhik-11-lekari-i-edna-meditsinska-sestra-ot-bolnitsata-v-panagyurishte-poluchiha-sertifikati-ot-svetovnata-federatsiya-po-nevrologiya.html", "text": "11 лекари и една медицинска сестра от болницата в Панагюрище получиха сертификати от Световната федерация по неврология, съобщиха за  Радио „Фокус“ – Пазарджик  от пресцентъра на лечебното заведение. Документите удостоверяват успешното завършване на курс на тема „Мозъчно-съдова болест. Нови насоки в консенсусната стратегия при остър исхемичен инсулт“. Координатор на обучителната програма за България е акад. проф. д-р Екатерина Титянова, а модератор и създател на курса е началникът на Клиниката по нервни болести в „Уни Хоспитал“ доц. д-р Ирена Велчева. Заедно с доц. Велчева, сертификати получиха началникът на Спешното отделение д-р Румяна Вълкова, началникът на Отделението по физикална и рехабилитационна медицина д-р Борис Джурджев, лекарите от Клиниката по нервни болести – д-р Мария Зяпкова, д-р Галина Цоневска, д-р Десислава Николова-Цоневска, д-р Ирина Бикова, д-р Десислава Янчева, д-р Цочо Кметски, д-р Велко Калайджиев, д-р Емил Ръжгев и старшата сестра на клиниката – Светла Дамянова-Батлачка.  \r\nДоц. Велчева планира и през 2019 година да проведе подобен курс, след като станат ясни темите, препоръчани от Световната федерация по неврология.", "date": "2019.02.09", "title": "Пазарджик: 11 лекари и една медицинска сестра от болницата в Панагюрище получиха сертификати от Световната федерация по неврология"}
{"url": "http://www.focus-news.net/news/2019/02/09/2621646/vanshniyat-ministar-na-cherna-gora-rusiya-vodi-hibridna-voyna-na-balkanite.html", "text": "Русия се бори за влияние във всяка страна от Западните Балкани, но истинската цел на Москва са не Балканите, а Европейският съюз, заяви в интервю пред Voice of America министърът на външните работи на Черна гора Сърджан Дарманович на 8 февруари, предава  руската агенция EA Daily . \r\nПо неговото мнение, Русия „се бори за влияние във всяка от тях чрез различни способи – с помощта на икономическо влияние и хибридни войни“. \r\n„Нашият премиер знаеше за това преди две години. Русия не се изказва открито против евроинтеграцията на региона, но аз считам, че ЕС е истинската цел на руската външна политика“, предава думите на Дарманович сръбският ТВ канал РТС. \r\nЗатова, подчертава той, Съюзът трябва да действа активно, ако има намерение да включи Западните Балкани в своя състав. При това, подчертава външният министър на Черна гора, страните от региона носят отговорност за привеждането на своите юридически системи в съответствие с тази на ЕС. \r\n„Разширяването е не само технически процес, но едновременно с това и геополитическо съревнование. Присъединяването към Западния свят и ценности е двустранен процес. Ние не можем да постигнем това сами, ЕС също трябва да прояви активност. Той прави това, но въпросът е колко енергично“, заяви Дарманович. \r\nЩо се отнася до решението на косовския въпрос, той заяви, че неговата страна има своите опасения за варианта с размяната на територии, но „ако двете страни се съгласят“, Подгорица ще подкрепи такова решение. \r\n„От бившата Югославия наследихме проблеми, които трябва да бъдат решени. Един от тях са отношенията между Сърбия и Косово, вторият – стабилизацията на Босна и Херцеговина като страна, която е тръгнала по същия път, като останалите в региона – европейският, или по-точно, пътя към евроатлантическа интеграция“, поясни Дарманович. \r\nПревод и редакция:", "date": "2019.02.09", "title": "Външният министър на Черна гора: Русия води хибридна война на Балканите"}
{"url": "http://www.focus-news.net/news/2019/02/09/2621647/sport-tomash-berdih-se-klasira-na-polufinal-v-monpelie.html", "text": "Чехът Томаш Бердих победи Филип Краинович с 2:1 сета за 2 часа и 44 минути и се класира за полуфиналите на турнира във френския град Монпелие с награден фонд 524 340 евро. За място на финала той ще играе срещу представителя на домакините Пиер-Юг Ербер, който отстрани Денис Шаповалов с 2:0 сета.", "date": "2019.02.09", "title": "Спорт: Томаш Бердих се класира на полуфинал в Монпелие"}
{"url": "http://www.focus-news.net/news/2019/02/09/2621648/blagoevgrad-dopalnitelna-markirovka-oboznachava-opasnite-mesta-v-blizost-do-pistite-v-ski-zona-bansko.html", "text": "Дирекцията на Национален парк „Пирин” и Планинската спасителна служба в Банско поставиха допълнителна временна маркировка, обозначаваща опасните участъци в близост до пистите в ски зона Банско. Това съобщиха за  Радио „Фокус“ - Пирин  от Национален парк „Пирин”. Маркировката се поставя с цел безопасност на посетителите в парка и намаляване на зачестилите инциденти. Тя представлява опънато въже със закрепени флагове, непосредствено преди забранения и опасен участък. Маркировката ще бъде отстранена след приключване на зимния сезон.  \r\nДирекцията на парка припомня, че карането на ски извън маркираните писти и трасета, определени с Плана за управление на Национален парк „Пирин”, е абсолютно забранено. \r\nЛора КАЛЧЕВА", "date": "2019.02.09", "title": "Благоевград: Допълнителна маркировка обозначава опасните места в близост до пистите в ски зона Банско"}
{"url": "http://www.focus-news.net/news/2019/02/09/2621649/pregled-na-mezhdunarodnite-novini-do-13-chasa-agentsiya-fokus.html", "text": "Русия се бори за влияние във всяка страна от Западните Балкани, но истинската цел на Москва са не Балканите, а Европейският съюз, заяви в интервю пред Voice of America министърът на външните работи на Черна гора Сърджан Дарманович на 8 февруари, предава  руската агенция EA Daily . \r\nПо неговото мнение, Русия „се бори за влияние във всяка от тях чрез различни способи – с помощта на икономическо влияние и хибридни войни“. \r\n„Нашият премиер знаеше за това преди две години. Русия не се изказва открито против евроинтеграцията на региона, но аз считам, че ЕС е истинската цел на руската външна политика“, предава думите на Дарманович сръбският ТВ канал РТС. \r\nЗатова, подчертава той, Съюзът трябва да действа активно, ако има намерение да включи Западните Балкани в своя състав. При това, подчертава външният министър на Черна гора, страните от региона носят отговорност за привеждането на своите юридически системи в съответствие с тази на ЕС. \r\n„Разширяването е не само технически процес, но едновременно с това и геополитическо съревнование. Присъединяването към Западния свят и ценности е двустранен процес. Ние не можем да постигнем това сами, ЕС също трябва да прояви активност. Той прави това, но въпросът е колко енергично“, заяви Дарманович. \r\nЩо се отнася до решението на косовския въпрос, той заяви, че неговата страна има своите опасения за варианта с размяната на територии, но „ако двете страни се съгласят“, Подгорица ще подкрепи такова решение. \r\n„От бившата Югославия наследихме проблеми, които трябва да бъдат решени. Един от тях са отношенията между Сърбия и Косово, вторият – стабилизацията на Босна и Херцеговина като страна, която е тръгнала по същия път, като останалите в региона – европейският, или по-точно, пътя към евроатлантическа интеграция“, поясни Дарманович. \r\n***  Командващият Военновъздушните сили (ВВС) на Швеция Матс Хелгсон заяви, че изтребителят Saab Gripen E е способен да победи руските самолети от серия Су във въздушен бой, предава  РИА Новости . \r\nКакто пише Business Insider, изтребителите „Сухой“ са получили легендарен статут заради своята маневреност и способност да бият американските самолети във въздуха за сметка на „опасни и агресивни каскади“. В отговор американските ВВС разчитат на скъпата технология „Стелт“. Конструкторите на Gripen, от друга страна, не се опитват да намалят видимостта на изтребителя, а да модернизират бордовите системи за радиоелектронна борба (РЕБ). \r\n„Грипен не може да се похвали с максимален боен товар, ниска видимост или голям обсег. Но този изтребител има изключителна особеност, която го прави кошмар за руските самолети”, отбелязва Business Insider. \r\nПо думите на експерта от британския Обединен кралски институт за военни изследвания Джъстин Бронк, изтребителите Gripen превъзхождат повечето аналози в ефективността на средствата за РЕБ и заглушаването на радарите на противника. \r\n„Когато на пилотите на Gripen им писна да бъдат посмешище за немските „Тайфуни“, те получиха възможността да проверят своите системи за РЕБ в бойни условия. Тогава за немците настъпиха трудни времена", "date": "2019.02.09", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/02/09/2621640/volen-siderov-ataka-predlagam-aneks-kam-dogovora-ni-s-makedoniya-koyto-shte-garantira-izchistvaneto-na-neyasnoti-i-krazhba-na-istoriya.html", "text": "Предлагам анекс към договора ни с Македония, който ще гарантира изчистването на неясноти и кражба на история. Това каза за седмичното обзорно предаване „Метроном“ на  Радио „Фокус“   председателят на ПГ на „Обединени патриоти“ и лидер на „Атака“ Волен Сидеров. Такова подобрение на договора той е предложил още през лятото на миналата година. Според Сидеров отношенията ни с Македония продължават да бъдат сложни, но все пак отпушването им може да се приеме за успех. Премиерът Бойко Борисов има възможността по международен начин, чрез натиск отвън да поиска от ръководството на Македония да приемат условията, каза още Сидеров и допълни, че това е възможно да се случи без истерия и фалцет. „Най-кратко текстът на анекса казва, че двете страни се задължават да не спекулират с исторически факти, събития и личности по начин, по който обикновено Македония го прави. Чухме от премиерът Заев неща, свързани с Илинденско преображенското въстание,  които подразниха. Такива подмятания продължават. Този анекс изчиства нещата. Някой може би ще каже, че Македония няма да го подпише. А ще иска ли съгласието ни за членство в НАТО?!. Ще го иска“, обясни той. Волен Сидеров уточни, че българското съгласие за членството на Македония в НАТО и ЕС е шансът ни да защитим историята си. Според него това е начинът за правене на дипломация.  \r\nЦоня СЪБЧЕВА", "date": "2019.02.09", "title": "Волен Сидеров, „Атака“: Предлагам анекс към договора ни с Македония, който ще гарантира изчистването на неясноти и кражба на история"}
{"url": "http://www.focus-news.net/news/2019/02/09/2621651/rostislav-martinyuk-zhurnalist-rekordni-42-ma-kandidati-ima-za-posta-darzhaven-glava-na-ukrayna.html", "text": "Рекордни 42-ма кандидати има за поста държавен глава на Украйна. Това каза в интервю за седмичното обзорно предаване „Метроном“ на  Радио „Фокус“  журналистът от Киев  Ростислав Мартинюк. Той добави, че кампаниите протичат нормално и водещите кандидати са: сегашният президент Петро Порошенко, бившият премиер Юлия Тимошенко и шоумена Владимир Зеленски. Журналистът добави, че според социологически данни се очаква и рекордна избирателна активност до 70%. Ростислав Мартинюк каза още, че феноменът на тези избори е Зеленски, който изпреварва до момента своите съперници, а причината е, че в обществото се смята, че той е богат и влиятелен човек, който ще премахне корупцията и ще прекрати войната, но журналисти са доказали, че той е замесен в корупционни схеми с руски пари. Мартинюк поясни и, че шоуменът е марионетка не само на олигарси, но и на външни сили. „За да бъда справедлив, зад всички кандидати за президент има олигарси и те са едни марионетки и Зеленски не е изключение.  Всички в Украйна знаят, че той е персонален шут на милиардерът Игор Коломойски, но Коломойски е подкрепил не само Зеленски. Милиардерът е от град Нипро, но за сега е емигрирал в Швейцария поради конфликта му с Порошенко.  В момента е много активен в избирателните кампания в подкрепа на няколко кандидати, ако говорим за Зеленски, той е кандидат фактически на Коломойски, но магнатът има цял театър от кандидати. Едни от тях не крият това, другите като Тимошенко не обичат да демонстрират особени връзки“, поясни журналистът. Ростислав Мартинюк каза още, че Украйна в момента има сигурна валута, стабилно икономическо положение и добри политически отношения извън граница и след изборите страната трябва да продължи да се развива. Според него на амбициите за евроатлантическото бъдеще на страната от кандидатите най-много отговаря сегашният президент Петро Порошенко. \r\nЦоня Събчева", "date": "2019.02.09", "title": "Ростислав Мартинюк, журналист: Рекордни 42-ма кандидати има за поста държавен глава на Украйна"}
{"url": "http://www.focus-news.net/news/2019/02/09/2621650/veliko-tarnovo-stroitelstvoto-na-sedem-zhilishtni-sgradi-e-zapochnalo-prez-chetvartoto-trimesechie-na-2018-godina-v-oblastta.html", "text": "Строителството на седем жилищни сгради е започнало през четвъртото тримесечие на 2018 година в област Велико Търново, по данни на Териториално статистическо бюро – Север, Отдел „Статистически изследвания – Велико Търново“. От структурата съобщиха за  Радио „Фокус“ – Велико Търново , че жилищата в тези седем сгради са общо 156, с обща им застроена площ от 17 838 кв. м.  Започнал е строежът и на осем други сгради с 2 405 кв. м разгъната застроена площ. \r\nСпрямо предходното тримесечие започнатите жилищни сгради намаляват с 69.6%, докато жилищата в тях се увеличават с 44.4%, а общата им застроена площ – с 18.6%. Броят на започнатите други видове сгради и тяхната обща застроена площ регистрират спад, съответно, с 57.9% и 84.2%. \r\nВ сравнение с четвъртото тримесечие на 2017 година започнатите нови жилищни сгради са с 50% по-малко, а жилищата в тях - над девет пъти повече, с близо седем пъти по-голяма разгъната застроена площ. Броят на започнатите други видове сгради намалява с 20%, а общата им застроена площ – с 60.6%. \r\nНадежда КРЪСТЕВА", "date": "2019.02.09", "title": "Велико Търново: Строителството на седем жилищни сгради е започнало през четвъртото тримесечие на 2018 година в областта"}
{"url": "http://www.focus-news.net/news/2019/02/09/2621652/rumen-petkov-predsedatelyat-na-abv-mladezhi-plamena-zayachka-i-ivan-granitski-chl-kor-na-ban-byaha-pochetni-gosti-na-147-godishnina-ot-osnovavaneto-na-darzhavniya-istoricheski-muzey-v-moskva.html", "text": "Председателят на ПП АБВ Румен Петков, председателят на АБВ-Младежи Пламена Заячка и Иван Гранитски, член-кореспондент на Българската академия на науките, бяха почетни гости на 147 годишнина от основаването на Държавния исторически музей в Москва. Това съобщиха от пресцентъра на  ПП АБВ . \r\nВ поздравителното си слово Румен Петков отбеляза, че Русия е дала 140 000 жертви за освобождението на България. „Само в Плевен - град, чиито кмет бях в миналото, са дадени 30 000 жертви“. Петков посочи още, че тази година се навършват 140 години от установяване на дипломатически отношения между България и Русия.   \r\nПредседателят на ПП АБВ поздрави директора на Дирекция „Музейно дело“ към руското Министерство на културата Владислав Кононов и директора на Държавния исторически музей в Москва Алексей Левикин и им отправи покана за гостуване в Плевен на 10 декември – датата, на която градът чества своето освобождение. Румен Петков направи и подарък – валидираните пощенски плик и пощенска картичка, посветени на 140-та годишнина от Плевенската епопея.", "date": "2019.02.09", "title": "Румен Петков, председателят на АБВ-Младежи Пламена Заячка и Иван Гранитски, чл.-кор. на БАН, бяха почетни гости на 147-годишнина от основаването на Държавния исторически музей в Москва"}
{"url": "http://www.focus-news.net/news/2019/02/09/2621656/zorka-shumareva-osnovno-uchilishte-sveti-kliment-ohridski-dobrinishte-147-detsa-se-obuchavat-prez-tekushtata-uchebna-godina-v-uchilishteto.html", "text": "147 деца се обучават през текущата учебна година в Основно училище „Свети Климент Охридски“ в Добринище. Това каза за  Радио „Фокус“-Пирин  директорът на учебното заведение Зорка Шумарева. Тя уточни, че с учениците работят общо 16 души - педагогически персонал. „Работим по абсолютно всичко, което ни се задава от Министерството на образованието. Миналата година приключихме работата по проект „Твоят час“, а преди него работихме по проект „Успех“ за извънкласни дейности. Преди това имахме един проект за общинските училища на територията на община Банско – „За по-добро бъдеще“.  \r\nВ момента започваме работа по Националната програма за приобщаващо образование, която също е за занимания по интереси“, отбеляза Зорка Шумарева и посочи, че средствата за тази програма се осигуряват от Министерството на образованието и науката и Община Банско. По думите й в момента се уточнява броят на учениците, които ще участват, тъй като изискването е в един клуб да членуват над 30 деца, но при всички положения около половината ученици от училището ще се включат. Тя каза още, че се развиват много дейности и към читалището в Добринище, където има различни танцови и други състави, така че децата са ангажирани и участват във всички тържества в града. \r\nНатали СТЕФАНОВА", "date": "2019.02.09", "title": "Зорка Шумарева, Основно училище „Свети Климент Охридски“-Добринище: 147 деца се обучават през текущата учебна година в училището"}
{"url": "http://www.focus-news.net/news/2019/02/09/2621654/plovdiv-nad-230-proverki-po-izpalnenie-na-zabranata-za-tyutyunopushene-sa-izvarsheni-ot-rzi-prez-poslednata-sedmitsa-izdadeni-sa-osem-predpisaniya-za-ustanoveni-narusheniya.html", "text": "235 проверки по спазване на забраната за тютюнопушене са извършили здравните инспектори в Пловдив през последната седмица. Това сочи справка в сайта на  Регионалната здравна инспекция  (РЗИ) в Пловдив. Проверени са 50 заведения за обществено хранене, 55 открити и 53 закрити обществени места, както и 77 детски и учебни заведения. Здравните инспектори са издали осем предписания за установени нарушения.  \r\nПрез изминалата седмица в РЗИ са постъпили шест жалби от граждани и институции. Извършени са също 218 проверки по текущ контрол.", "date": "2019.02.09", "title": "Пловдив: Над 230 проверки по изпълнение на забраната за тютюнопушене са извършени от РЗИ през последната седмица, издадени са осем предписания за установени нарушения"}
{"url": "http://www.focus-news.net/news/2019/02/09/2621658/api-vazstanoveno-e-dvizhenieto-v-dvete-lenti-po-pat-i-3-pleven-byala.html", "text": "Възстановено е движението в двете ленти по път I-3 Плевен - Бяла. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.02.09", "title": "АПИ: Възстановено е движението в двете ленти по път I-3 Плевен - Бяла"}
{"url": "http://www.focus-news.net/news/2019/02/09/2621660/sport-kristian-eriksen-otkaza-peto-predlozhenie-ot-totnam.html", "text": "Една от големите звезди на Тотнъм Кристиан Ериксен е на път да напусне клуба, след като отказа пето предложение на ръководството за продължаване на контракта му. Той е обвързан до 30 юни 2020 година и ако лондончани не искат да го изпуснат без пари ще трябва да го продадат през следващото лято. Говори се за интерес към футболиста от испанските грандове Реал Мадрид и Барселона.", "date": "2019.02.09", "title": "Спорт: Кристиан Ериксен отказа пето предложение от Тотнъм"}
{"url": "http://www.focus-news.net/news/2019/02/09/2621661/predsedatelyat-na-parlamentarnata-grupa-na-gerb-tsvetan-tsvetanov-uchastva-v-traditsionnoto-zaryazvane-na-lozovite-masivi-v-harmanli.html", "text": "Председателят на Парламентарната група на ГЕРБ и зам.-председател на партията Цветан Цветанов участва в традиционното зарязване на лозовите масиви в Харманли. Това съобщиха от пресцентъра на  ПП ГЕРБ . По време на церемонията водосвет отслужи Старозагарският митраполит Киприян в съослужение с местни православни свещеници. Гости на събитието бяха още народните представители от ГЕРБ Делян Добрев, д-р Георги Станков и Станислав Иванов, областният управител на Хасково Станислав Дечев, кметовете на Харманли, Любимец и Димитровград, както и стотици граждани. \r\n\"За мен бе удоволствие на присъствам да ритуала по зарязването на лозите в Харманли. Пожелавам на всички производители в България берекет и богата година\", каза след зарязването Цветанов.  \r\nМасивът в местността Конлука е част от лозята на една от най-големите винарски фирми в Южна България. Семейство Зайчеви са собственици на хиляди декари лозови масиви и произвеждат вина, търсени на световните пазари. Те са и едни от най-големите работодатели в региона.", "date": "2019.02.09", "title": "Председателят на Парламентарната група на ГЕРБ  Цветан Цветанов участва в традиционното зарязване на лозовите масиви в Харманли"}
{"url": "http://www.focus-news.net/news/2019/02/09/2621662/sitel-makedoniya-chetiri-novi-zhertvi-ot-gripa-v-bosna-i-hertsegovina-veche-sa-obshto-40.html", "text": "В Босна и Херцеговина са загинали 40 души заради здравословни усложнения, причинени от прекарана грипна инфекция, като 37 от случаите са на територията на Република Сръбска, предава  скопският телевизионен канал „Сител“ . \r\nКакто съобщиха от местните власти, още четирима пациенти са загинали от последици от остри респираторни инфекции, увеличавайки смъртните случаи на 37. \r\nДокладвани са нови смъртни случаи от грип в болници в Баня Лука, Биелина, Зворник и Босанска Градишка. \r\nНа територията на Босна и Херцеговина са регистрирани три смъртни случая, причинени от усложнения от грипния вирус. \r\nПревод и редакция:", "date": "2019.02.09", "title": "„Сител“ (Македония): Четири нови жертви от грипа в Босна и Херцеговина, вече са общо 40"}
{"url": "http://www.focus-news.net/news/2019/02/09/2621664/anastas-trendafilov-kmet-na-byala-i-obshtinski-rakovoditel-na-gerb-s-evrosredstva-i-podkrepa-ot-darzhavata-obnovyavame-infrastrukturata-na-byala.html", "text": "С евросредства и с подкрепата на държавата продължаваме обновяването на инфраструктурата в Бяла. Финансирането, осигурено чрез местната инициативна група с Долни Чифлик и местната инициативна рибарска група, в която двете общини си партнират с Аврен, открива много възможности и за малкия и средния бизнес в нашия регион. Това коментира кметът на Бяла и общински ръководител на ГЕРБ Анастас Трендафилов на среща на партийната организация в общината с областния координатор на ГЕРБ и кмет на Варна Иван Портних, съобщиха от пресцентъра на  ПП ГЕРБ – Варна .  \r\n„В резултат от проекти по МИГ „Долни чифлик – Бяла” ще изградим по една детска площадка във всяко населено място в общината, а Бяла ще има нов парк. Ще реконструираме канално-помпената станция в зона „Чайка”, ще ремонтираме кметството в Дюлино, което е лошо състояние, а в Попович ще има ново читалище. С подкрепата на правителството, което ни оказа безценно съдействие за обезпечаване на необходимото съфинансиране, обновяваме по европроект детската градина във второто по големина село в общината”, посочи Анастас Трендафилов. Той изтъкна, че с финансовата помощ на правителството ще се извърши реконструкция и на ул. „Иван Калчев” в Бяла. „Отсечката е дълга около 700 метра, ще бъде подменена и стара ВиК мрежа”, обясни кметът на Бяла и изказа благодарност за финансовата помощ от правителството, която ускорява обновяването на общинската инфраструктура и допринася за развитието на местния туризъм. \r\n„Безспорно с активната работа по европрограми и със силната подкрепа на правителството на премиера Бойко Борисов успяваме да реализираме проекти, които не са по силите на общинските бюджети”, отбеляза Иван Портних. „Успешните европроекти генерират ползи за всички и са пример за прекия ефект на европейските политики за подобряване на средата на живот за хората”, категоричен бе той в рамките на провелата се дискусия по повод подготовката на партията за предстоящите евроизбори. По думите му доверието и авторитета, които България е спечелила сред европейските си партньори, са предпоставка за стабилност в държавата и икономически растеж.", "date": "2019.02.09", "title": "Анастас Трендафилов, кмет на Бяла и общински ръководител на ГЕРБ: С евросредства и подкрепа от държавата обновяваме инфраструктурата на Бяла"}
{"url": "http://www.focus-news.net/news/2019/02/09/2621653/parvan-simeonov-politolog-ot-septemvri-2018-g-gerb-vleze-v-politicheski-upadak-ako-partiyata-udarzhi-oshte-nyakolko-sedmitsi-shte-uspee-da-preskochi-politicheskiya-trap.html", "text": "От септември 2018 г. ГЕРБ влезе в политически упадък, ако партията удържи още няколко седмици, ще успее да прескочи политическия трап. Това каза за седмичното обзорно предаване „Метроном“ на  Радио „Фокус“  политологът и директор на „Галъп интернешънъл“ Първан Симеонов. Според него ГЕРБ трябва да се радва, че има силна опозиция и да се страхува да не се появи нещо ново, което в опит да попречи на БСП, да попречи на тях. Масата избиратели започват да се оглеждат за генерални алтернативи. Това има своите предимства и недостатъци, в които живеем вече две десетилетия, коментира той. Фигурите, които привличат внимание, като нещо ново според политологът са президентът Румен Радев, Мая Манолова и шоумена Слави Трифонов. Еднообразието е токсично за политиците, коментира той. „Целта на БСП е да продължава да смъква разликата от ГЕРБ. Тук се появява парадоксът. Когато толкова яростно се сражаваш с управляващите, стягаш и техният лагер и не ги оставяш да консумират собствените си грешки. По-добрата тактика на БСП би била да остави управляващите да се пържат в собствен сос, но свръхенергичната БСП не може да спре да върти колелото. Това може да направи така, че от пренавиване БСП да загуби, а управляващите да се стегнат и да вдигнат гарда от този постоянен бой по себе си. Точно това е и причината ГЕРБ все още да водят“, обясни той. Според Първан Симеонов политиката ни се намира в парадоксална ситуация на динамична статичност. Цикличността, на която сме свидетели близо две десетилетия, премина в зацикляне, каза още той и добави, че живеем с постоянен скандал, който дори вече не ни прави впечатление. \r\nЦоня СЪБЧЕВА", "date": "2019.02.09", "title": "Първан Симеонов, политолог: От септември 2018 г. ГЕРБ влезе в политически упадък - ако партията удържи още няколко седмици, ще успее да прескочи политическия трап"}
{"url": "http://www.focus-news.net/news/2019/02/09/2621663/parvan-simeonov-galap-interneshanal-partiynite-mrezhi-vkorenenite-partii-i-tvardite-yadra-srabotvat-za-pechelene-na-evroizbori.html", "text": "Партийните мрежи, вкоренените партии и твърдите ядра сработват за печелене на евроизбори. Това каза за седмичното обзорно предаване „Метроном“ на  Радио „Фокус“  Първан Симеонов, изпълнителен директор на Агенция „Галъп интернешънъл“, коментирайки възможната поява на “нови играчи“ по време на изборите за ЕП. „Протестното пространство, това, което напоследък се характеризира като патриотично, консервативно, но по същината си е протестно срещу статуквото. Там има шнасове, сравнително добри. За Обединени патриоти, въпросът е дали ще си останат обединени. Въпроът е дали пък вече това „обединени“ не им тежи. Част от играчите в това пространство направиха доста, за да се карат помежду си, с което започват да торпилират шансовете на цялото. Там неподозирана величина е г-н Джамбазки, който по класациите е най-активен български евродепутат. Джамбазки съдържа още загадачност, новост – предстои да разберем каквът е мажоритарния бонус от неговото участие. Там е едната потенциална неизвестна на тема „нови играчи“ и появата им“, коментира Първан Симеонов. Като друга голяма неизвестна Симеонов определи това дали ще се появи някой истински нов и като най-често спрягано име посочи Слави Трифонов.  \r\nЦоня СЪБЧЕВА", "date": "2019.02.09", "title": "Първан Симеонов, „Галъп интернешънъл“: Партийните мрежи, вкоренените партии и твърдите ядра сработват за печелене на евроизбори"}
{"url": "http://www.focus-news.net/news/2019/02/09/2621666/afp-bryuksel-nalozhi-veto-na-obedinenieto-mezhdu-simens-i-alstom-frantsiya-e-v-yarost.html", "text": "Мощният регулаторен антитръстов орган на ЕС наложи вето на сливането на железопътния бизнес на Siemens-Alstom, предизвиквайки горчивата ярост на Франция, предава  AFP . \r\nОбединението, обявено с големи фанфари през 2017 година, бе приветствано като раждането на един толкова необходим европейски индустриален шампион, „Рейлбъс“, на равна нога с европейския авиационен гигант „Еърбъс“, който да се справи с конкуренцията на Китай. \r\nНо след месеци на разследване и отхвърлена оферта за отстъпки от компаниите, Европейската комисия блокира обединението между германската „Сименс“ и френската „Алстом“. \r\n„Комисията забрани сливането, тъй като компаниите не бяха склонни да се заемат с сериозните ни опасения за конкуренцията“, заяви еврокомисарят по конкуренцията Маргарет Вестагер на брифинг. \r\n„Без достатъчни мерки за защита, това сливане би довело до по-високи цени за системите за сигнализация, които пазят сигурността на пътниците и за следващите поколения много високоскоростни влакове“. \r\nОтказът доведе до ужас в Париж, където министрите лобираха силно за сливането, виждайки го като необходима отбрана, за да се конкурират с подкрепяната от правителството на Китай CRRC. \r\nТълкуванията на Вестагер за конкуренцията са „дива“ и „много стара идея за закона“, гръмна френският премиер Едуар Филип в парламента. \r\nФренският министър на финансите Бруно Льо Мейр нареча отказа „икономическа грешка“, която „ще служи на интересите на Китай“, докато младшият министър Агнес Паниер-Рунахер заяви, че Брюксел не е разбрал идеята. \r\nИзпълнителният директор на „Сименс“ Джо Кайзер също нападна ЕС, като каза, че ветото показва спешната нужда от реформи на Съюза. \r\nОт „Алстром“ оцениха, че решението е „тежък удар за индустрията в Европа“ и че стремежът към сливане на компаниите вече е проключил. \r\n„Моето убеждение е, че каквото и да предложихме, отговорът щеше да е не“, заяви изпълнителният директор Анри Пупарт-Лафарж. \r\nВестагер защити решението си да наложи вето на сливането, като посочи, че по-малките европейски нации, включително „не толкова гласовитите“, трябва да бъдат чути. \r\n„Разбира се, интересът от Франция и Германия бе много голям, но все пак има още 26 други страни-членки, които имат интереси към пазара“, заяви тя. \r\nБрюксел смята, че алиансът ще смаже по-малките групи и ще повиши цените на железопътните линии, като слятото предприятие ще бъде в командно положение за продажба на сигнално оборудване и високоскоростни влакове. \r\nОрганите за конкуренция във Великобритания, Холандия, Белгия и Испания подкрепиха твърдо Вестагер, страхувайки се от увеличаване на разходите за техните национални железници. \r\nНо поддръжниците на връзката искат комисарят да погледне отвъд Европа към възхода на CRRC, която е родена чрез сливане на китайски компании, преди да е станало твърде късно. \r\n„Не са ли авиацията, железниците и банките сфери, в които трябва да се вземе предвид глобалния пазар, а не европейския?“ – заяви германският министър на икономиката Петер Алтмайер. \r\nПо-късно той съобщи, че Париж и Берлин ще предложат съвместно промени в европейските правила за конкуренцията, за да отговорят на нарастващото съперничество с глобалните гиганти. \r\nУловен в политическа буря, председателят на Комисията Жан-Клод Юнкер защити политиката на ЕС в областта на конкуренцията, като посочи с пръст тези, които казват, че комисията е съставена от слепи, глупави, упорити технократи. \r\nЮнкер изглежда отговори на директора на „Сименс“ Кайзер, който миналата седмица се оплака от „гледащите назад технократи“, които осуетиха стратегическо сливане в полза на Европа. \r\n„Ние никога няма да си играем политика или да си играем на фаворити, когато става въпрос за осигуряване на равнопоставеност“, каза Юнкер. \r\nПредложението за сливане беше да се създаде железопътен гигант с операции в 60 страни и годишен оборот от 15,6 милиарда евро. \r\nСамо годишните приходи на CRRC от 26 милиарда евро надхвърлят трите западни гиганта Bombardier, Siemens и Alstom, всяка от които носи около 8 милиарда годишно. \r\nПревод и редакция:", "date": "2019.02.09", "title": "AFP: Брюксел наложи вето на обединението между „Сименс“ и „Алстом“, Франция е в ярост"}
{"url": "http://www.focus-news.net/news/2019/02/09/2621667/mariya-popova-psiholog-blizkite-na-bolnite-ot-rak-sashto-se-nuzhdayat-ot-psihologicheska-pomosht.html", "text": "Близките на болните от рак също се нуждаят от психологическа помощ. Това каза за  Радио „Фокус“-Бургас  Мария Попова, психолог в Отделението по медицинска онкология и координатор в отдел „Пациентски грижи“ в университетска болница „Дева Мария“ в Бургас. „Когато човек усети дъха на смъртта, това засяга и неговите близки. Те са тези, които се грижат за него, помагат и го насърчават да се излекува. Именно близките трябва да се справят с тежките последствия от емоционалния стрес на пациента, като раздразнителност, депресия и емоционална нестабилност“, посочи Попова. По думите й и близките поемат лошите настроения на болния, разходите по лечението му и тежестта на ежедневния ангажимент към него, докато трябва да вършат ежедневната си работа и да съхранят своя нормален живот. Поради това те също се нуждаят от психологическа грижа. Попова препоръчва на всеки, който се е изправил пред  диагнозата „рак“, заедно с лечението на онколозите да потърси и подкрепата на психолог. „Той е този, който ще помогне на вас и вашето семейство да се справите с несигурността и да намерите  решение на проблемите възникнали в следствие на заболяването“, допълни психологът. \r\n„Няма „личност на рака”, има рак на личността“, коментира също Мария Попова. „Злокачественото заболяване засяга както тялото, така и психиката. Съществуват общи за всички хора и уникални черти, характерни за отделния индивид. Няма две лица, които са напълно сходни и следователно няма две лица, които отговарят по един и същ начин на дадено събитие“, каза още психологът. Според нея убеждението, че ракът е психологически обусловен, често кара засегнатите от болестта да обвиняват себе си, че са живели погрешно. „Факт е, че отрицателният дългосрочен стрес е вреден и увеличава риска от заболявания. Но в същото време, разбира се, трябва да се вземат предвид и генетичните,  хранителните, физическите причини, както и токсините в околната среда, радиацията, злоупотребата с алкохол и тютюнопушене и т. н.“, заяви Попова. По думите й депресията не е причина за онкологично заболяване, а е реакция на болестта. „Убеждението на мнозина, че човек се разболява от рак поради депресия, определени личностни черти, стрес на работното място, или загуба на важен за него близък, е научно недоказано“, уточни специалистът. Според Попова също така няма доказателства, че положителното мислене и позитивното отношение към живота предотвратяват появата на рак. \r\nДеница ДИМИТРОВА", "date": "2019.02.09", "title": "Мария Попова, психолог: Близките на болните от рак също се нуждаят от психологическа помощ"}
{"url": "http://www.focus-news.net/news/2019/02/09/2621668/varna-s-20-poveche-sa-zabolelite-ot-varitsela-v-oblastta-ot-nachaloto-na-mesetsa-spryamo-poslednata-sedmitsa-na-yanuari.html", "text": "С 20 повече са пациентите, заболели от варицела във Варненска област от началото на месеца спрямо последната седмица на януари. Това съобщиха за  Радио „Фокус“ – Варна  от пресцентъра на Регионална здравна инспекция (РЗИ) – Варна. По данни на информационната система за събиране и анализиране на данни заболеваемостта от варицела за периода от 1 до 7 февруари във Варна и областта е леко завишена – с 20 повече са болните от варицела спрямо последната седмица на месец януари. От въздушно-капкови инфекции са засегнати 67 души, при 54 за предходната седмица. Общо са отчетени 66 случая на варицела през първата седмица на февруари, от които 7 са в малките общини на област Варна. Броят на пациентите с това заболяване е бил 46 за периода от 25 до 31 януари. За сравнение през 2018 година случаите на варицела за първата седмица на февруари са били 73. Намалял е броят на болните от скарлатина в областта. Само 1 пациент е приет със скарлатина от 1 до 7 февруари, при 8 за предходната седмица. Няма данни за болни от рубеола във Варненска област. \r\nБояна АТАНАСОВА", "date": "2019.02.09", "title": "Варна: С 20 повече са заболелите от варицела в областта от началото на месеца спрямо последната седмица на януари"}
{"url": "http://www.focus-news.net/news/2019/02/09/2621665/veliko-tarnovo-prodalzhava-da-spada-zabolevaemostta-ot-grip-i-ostri-respiratorni-zabolyavaniya-v-oblastta.html", "text": "Продължава да спада заболеваемостта от грип и остри респираторни заболявания във Великотърновска област. Това съобщиха за  Радио „Фокус“ – Велико Търново  от Регионалната здравна инспекция. В периода от 1 до 7 февруари отчетените стойности са  61.06 заболели на 10 000 души, а за сравнение в периода 23 – 31 януари те са били 152.66 на 10 000 човека. Средната заболеваемост за страната за периода е била 113.56 на 10 000 души. На 7 февруари регистрираните стойности за областта са едва 7.27 на 10 000 души, а за страната - 18.42 на 10 000. На 6 февруари заболеваемостта в област Велико Търново е била 10.18 на 10 000, при средна за страната 19.46 на 10 000 души. \r\nНадежда КРЪСТЕВА", "date": "2019.02.09", "title": "Велико Търновo: Продължава да спада заболеваемостта от грип и остри респираторни заболявания в областта"}
{"url": "http://www.focus-news.net/news/2019/02/09/2621637/volen-siderov-ataka-kontseptsiyata-za-spravyane-s-tsiganskata-prestapnost-na-vitsepremiera-krasimir-karakachanov-ne-tryabva-da-vodi-do-naprezhenie.html", "text": "Концепцията за справяне с циганската престъпност на вицепремиера Красимир Каракачанов не трябва да води до напрежение. Това каза за седмичното обзорно предаване „Метроном“ на  Радио „Фокус“   председателят на ПГ на „Обединени патриоти“ и лидер на „Атака“ Волен Сидеров. Решението на проблема не трябва да се приема като репресия или отнемане на права на част от обществото, коментира той. „В никакъв случай една такава концепция не трябва да води до напрежение, защото това е опасно за България. У нас ромското население е голям процент. Натрупани са страшно много проблеми, но те не могат да се разсекат с един удар на меча. Трябва да се работи внимателно и конструктивно без да се предизвиква междуетническо напрежение, защото това е възможно“, каза той. Волен Сидеров  посъветва Каракачанов да внесе концепцията си в Министерския съвет. „Въпросът е как и дали ще може да бъде приложена“, каза още той.   \r\nЦоня СЪБЧЕВА", "date": "2019.02.09", "title": "Волен Сидеров, „Атака“: Концепцията за справяне с циганската престъпност на вицепремиера Красимир Каракачанов не трябва да води до напрежение"}
{"url": "http://www.focus-news.net/news/2019/02/09/2621655/forbes-zashto-frantsiya-spasi-severen-potok-2.html", "text": "На 7 февруари перспективите на руския проект „Северен поток 2“ изглеждаха много мрачни. След няколко месеца, в течение на които Франция подчертаваше, че не иска да влиза в споровете около газопровода, представител на френското Министерство на външните работи изневиделица заяви, че страната му ще подкрепи предложението на Европейската комисия, което съществено ще усложни процеса на строителство на тръбопровода. Но на 8 февруари, също толкова внезапно, Франция промени своята позиция, като заяви на съвещание на министрите на енергетиката в Брюксел, че е успяла да постигне „компромис“ с Германия, пише авторитетното  американско списание Forbes  в материал, представен без редакторска намеса. \r\nГазопроводът „Северен поток 2“ ще позволи доставката на газ от Русия в Германия по дъното на Балтийско море. Против това активно действа цяла коалиция от окръжаващи съседи и десни правителства в Източна Европа и САЩ. Всички те са обединени от убеждението ,че този нов газопровод ще стане проблем както за борбата с промените в климата, така и за обезпечаването на енергийната сигурност на Европа. \r\nКанцлерът на Германия Ангела Меркел се стреми да отстои този проект, защото трябва да изпълни своето обещание да замени атомната и топло енергията в близките няколко години. Но на срещата на върха на НАТО, която се състоя в Брюксел през юли м.г., президентът на САЩ Доналд Тръмп разкритикува остро решението на Меркел да одобри строителството на „Северен поток 2“, като заяви, че той ще направи Германия „напълно зависима“ от Русия. Администрацията на Тръмп би предпочела, вместо това Германия да внася американски втечнен газ. Спирания и пускания \r\nВ резултат от мощния натиск от страна на Вашингтон, критичен брой страни от ЕС получиха възможност да блокират мандата на ЕС за строителство на газопровода. В отговор на това Германия и Русия заявиха, че за строителството на газопровода им е нужно не одобрението на целия блок, а само съгласието на страните, през които ще преминава тръбата (Финландия, Швеция, Дания и Германия). \r\nСлед като призна, че правилата не са достатъчно ясни, Европейската комисия излезе с предложение, съгласно което всички газопроводи, влизащи или излизащи от страни, които не членки на Съюза, трябва да получат разрешението на целия блок. Германия призова страните-членки да не приемат това предложение, защото то ще позволи на Брюксел да постави кръст на реализацията на проекта за газопровода „Северен поток 2“, която вече е започнала. \r\nФранция се стараеше да не се намесва в тези спорове, но нейното заявление, че ще подкрепи предложението на ЕК, можеше рязко да промени хода на играта, тъй като в Европейския съвет Франция заема второ място по брой на гласовете след Германия. \r\nНо впоследствие министрите от Германия и Франция успяха да намерят компромис, който позволява да се запазят тези пунктове от предложението на ЕК, които обуславят увеличаването на степента на контрола на ЕС над подобни проекти, но не му позволява да ги спира. \r\nКакто съобщават източници от Брюксел, въпреки че това компромисно решение може да усложни процеса на строителството на газопровода, то все пак не пречи на неговото завършване. \r\nНо да се говори, че сега вече нищо не заплашва „Северен поток 2“ все още е рано. Компромисът, постигнат от министрите, сега трябва да получи подкрепата на Европейския парламент. Преговорите по този въпрос ще текат в близките няколко месеца, но дори парламента да блокира компромисното решение, в резултат предложението на ЕК просто няма да бъде прието и „Северен поток 2“ ще бъде спасен. \r\nНякои изказват мнения, че Франция въобще не е имала намерение да подкрепи предложението на ЕК и че тя се е опитвала да използва „Северен поток 2“ като коз в един от нейните спорове с Германия. Френският президент Еманюел Макрон иска Меркел да приеме предложенията му за реформиране на Съюза, докато германският канцлер продължава да отхвърля тяхната част за общ бюджет и дългова система на еврозоната. \r\nПрез следващите няколко седмици може да видим, какво се е наложило да пожертва Германия, за да се съгласи Франция на компромис за газопровода. Вероятно, Германия ще обяви, че приема предложенията на Макрон. Предвид това, че Париж не е демонстрирал особен интерес към темата за „Северен поток 2“ до тази седмица, това изглежда най-вероятното обяснение на тази рязка промяна в позициите на Франция. \r\nПодобни колебания, без съмнение, ще разстроят опонентите на газопровода във Вашингтон и Варшава. Но от страна на Берлин и Москва се дочуха въздишки на облекчение. \r\nПревод и редакция:", "date": "2019.02.09", "title": "Forbes: Защо Франция спаси „Северен поток 2“"}
{"url": "http://www.focus-news.net/news/2019/02/09/2621669/tsetska-stoyanova-mestna-komisiya-za-borba-sreshtu-protivoobshtestvenite-proyavi-na-maloletni-i-nepalnoletni-dupnitsa-kam-komisiyata-deystva-konsultativen-kabinet-za-detsa-ot-8-do-18-godini.html", "text": "Към Местната комисия за борба срещу противообществените прояви на малолетни и непълнолетни в Дупница действа консултативен кабинет, който е помощен орган и предоставя услуги от специалисти - педагози и психолози, за деца на възраст от 8 до 18 години и техните родители. Това каза за  Радио „Фокус“ - Пирин  Цецка Стоянова, секретар на комисията. По думите й в кабинета се осъществява корекционно-възпитателна дейност с деца с асоциални прояви, както и индивидуално-консултативна дейност.  \r\n„По член 13 ал. 1 т. 3, което е задължаване да участват в консултация, обучение и програми за преодоляване на отклоненията от поведението. Това е една от мерките, която местната комисия налага при провеждане на възпитателните дела“, заяви Стоянова. Тя уточни, че целевите групи за консултативния кабинет са деца, учители, родители, потърсили помощ, когато срещат трудност в общуването, или при деца в междуличностни отношения, проблеми, адаптация в училище, в социалната среда, малолетни и непълнолетни с асоциално поведение, които са преминали през местната комисия или през инспектор в Детска педагогическа стая, през педагогическите съветници в училищата и др. „Има индивидуално и групово консултиране. Предоставят се обучителни материали по отношение на превенция на асоциални поведения, всички видове превенция, също така превенция и интервенция на лица, рискови групи, кризисни ситуации, създаване и реализиране на програми свързани със свободното време. Обучение и работни срещи с родители и т. н.“, каза Стоянова. \r\nТя посочи също, че към Местната комисия за борба срещу противообществените прояви на малолетни и непълнолетни в Дупница работят обществени  възпитатели, които добре осъзнават отговорноста, която поемат към децата, и техните семейства. По думи на Цецка Стоянова чрез тях се работи с училищата на територията на Общината, като това зависи от спецификата на проблемите във всяко учебно заведение. „Работата се състои основно в набиране на информация за учениците с девиантно и агресивно поведение, проблеми в общуването, социално занемарени деца. Провеждат се беседи, срещи, тренинги и т. н.“, уточни Стоянова. По думите й местната комисия подпомага и чрез консултативния кабинет родители, които срещат затруднения при възпитанието на децата си.  \r\n„Традиционно отбелязваме „Деня на розовата фланелка“. За 2016-та, като се предвижда и за тази година, във всички училища на територията на общината бяха изработени съвместно с децата табла, която бяха посветени на борбата с училищния тормоз“, каза Стоянова. Тя посочи, че се организират и различни ателиета за 8 март. „Всяка година се възползваме от възможностите, които предлагат различните центрове тук“, заяви Стоянова. \r\nЛора КАЛЧЕВА", "date": "2019.02.09", "title": "Цецка Стоянова, Местна комисия за борба срещу противообществените прояви на малолетни и непълнолетни -  Дупница: Към комисията действа консултативен кабинет за деца от 8 до 18 години"}
{"url": "http://www.focus-news.net/news/2019/02/09/2621671/tass-v-16-srabski-grada-se-provedoha-antipravitelstveni-protesti.html", "text": "Антиправителствени манифестации под лозунга „Един от пет милиона“ се състояха в петък вечерта в 16 града в Сърбия, съобщи националната телевизия РТС. Главният лозунг на шествието се появи след заявлението на сръбския президент Александър Вучич, който заявим че няма да допусне незаконно взимане на властта, „дори протестиращите да са пет милиона“, предава  ТАСС . \r\nХора с транспаранти и искания за „оставка на действащата власт“, създаване на „свободна Сърбия“ и „решение на проблемите по места“, излязоха по улиците на Ниш, Смедерево, Нови Сад, Суботица, Крушевац, Шапац, Панево, Ужице, Кралево, Лозница, Лесковац, Зайчар, Пожаревац, Чачак и други. \r\nВъв втория по големина сръбски град Нови Сад хората се обявиха за свобода на медиите. В Лесковац протестиращите искаха да бъде лишен сръбския президент Вучич от званието почетен гражданин на града, а градоначалникът Горан Цветанович да подаде оставка. Аналогични искания издигнаха и гражданите на Чачак. \r\nЗа събота е предвиден голям протест в Белград. В хода на митинга обединението на опозиционните партии „Съюз за Сърбия“ и редица опозиционни политически движения ще представят на събралите се на демонстрацията списък със свои политически искания и цели, сред които са отказ от участие във възможни парламентарни избори и бойкот на работата на парламента и съветите на всички нива. Сред опозиционерите са бившият президент Борис Тадич, бившият кмет на Белград Драган Джилас, бившият външен министър ВукЙеремич, лидерът на движението „Врата“ Божко Обрадович и други. \r\nПротестните акции се провеждат десета седмица подред. Повод за тяхното начало стана пребиването на един от опозиционерите Борко Стефанович в град Крушевац от неизвестни лица. В тази връзка опозицията обвини властите, че са създали атмосфера на насилие и призова своите привърженици да излязат на улицата. \r\nПревод и редакция:", "date": "2019.02.09", "title": "ТАСС: В 16 сръбски града се проведоха антиправителствени протести"}
{"url": "http://www.focus-news.net/news/2019/02/09/2621672/dafinka-komitova-narodno-chitalishte-rodolyubie-asenovgrad-utvarzhdavaneto-na-patriotizma-u-detsata-e-osnovna-tsel-na-literaturniya-konkurs-naslednik-sam-na-tsar-ivan-asen-ii.html", "text": "Разкриването и утвърждаването на патриотизма у децата, на българщината, са основните цели на литературния конкурс „Наследник съм на цар Иван Асен II“. Това каза за  Радио „Фокус“ – Пловдив  Дафинка Комитова, секретар на Народно читалище „Родолюбие“ в Асеновград. По думите й през годините конкурсът се е развил изключително много, а творбите на участниците са станали по-оригинални и по-съдържателни. „В началото всеки участник се придържаше към историческата личност цар Иван Асен Втори, впоследствие творбите се отдалечиха от фактологическата и историческата рамка и се насочиха в правилната посока – към българщината, към патриотизма, към това какви наследниците сме на българския владетел и как самите те се виждат като наследници“, коментира Комитова. \r\nСекретарят на читалище „Родолюбие“ каза още, че по-активните участници в литературния конкурс са по-големите ученици – във възрастовата група от 15 до 19 години. „Може би причина за това е тяхната осъзнатост, че са наследници на патрона на Асеновград – цар Иван Асен II, че са осъзнали какво искат и какви са те. В началото очаквахме малките ученици да са по-активните, но се оказа точно обратното. Така или иначе, до нас достигат много интересни есета и е изключително трудно да определим кои от тях да бъдат наградени“, заяви Комитова. \r\n„Когато стартирахме конкурса преди 4 години, тогава участваха само асеновградчани и не знам защо не се получиха нещата на национално ниво. Впоследствие се оказа, че почти всички награди се печелят от деца в други области, градове и села, което е показателно за развитието на конкурса“, посочи Дафинка Комитова. \r\nТони МИХАЙЛОВ", "date": "2019.02.09", "title": "Дафинка Комитова, Народно читалище „Родолюбие“ – Асеновград: Утвърждаването на патриотизма у децата е основна цел на литературния конкурс „Наследник съм на цар Иван Асен II“"}
{"url": "http://www.focus-news.net/news/2019/02/09/2621657/mafkaks-makedoniya-bosnenski-grad-sprya-finansiraneto-na-politicheskite-partii-i-prenasochi-sredstvata-za-studentski-stipendii.html", "text": "Общинското събрание на боснeнското градче Долни Вакъф, на 85 км северозападно от Сараево, Федерация Босна и Херцеговина, реши да спре финансирането на политическите партии от бюджета и да пренасочи средствата за студентски стипендии, предава  македонската агенция „Макфакс“ , като се позовава на публикация в сараевското издание „Освобождение“. \r\nРешението е взето единодушно на заседание, проведено преди няколко дни, а, както предава вестникът, става въпрос за около 12 500 евро месечно. Агенция „Фокус“ припомня:  \r\nНа редица места в Босна и Херцеговина (БиХ) все още не са формирали парламенти на всички нива на управлението заради резултатите от проведените на 7 октомври 2018 година общи избори в страната. В единия от ентитетите – Република Сръбска, решаваща победа постигна „Съюза на независимите социалдемократи“, оглавяван от Милорад Додик, който след два мандата начело на РС бе избран да представлява босненските сърби в тристранния президиум. По-заплетена е ситуацията в другия ентитет – „Федерация Босна и Херцеговина“, където, както твърдят хърватите, включително и от Хърватия, за техния представител в президентството са гласували хиляди бошняци, в резултат от което за представител на босненския народ в президиума бе излъчен социалдемократът Желко Комшич, склонен към съюз с мюсюлманите, а не председателят на „Хърватския демократически съюз“ (ХДС) Драган Чович, който е склонен към ситуационен съюз със сърбите за промяна на някои от положенията на Дейтънския договор, което да доведе до подобряване на положението на хърватите в страната. \r\nПревод и редакция:", "date": "2019.02.09", "title": "„Мафкакс“ (Македония): Босненски град спря финансирането на политическите партии и пренасочи средствата за студентски стипендии"}
{"url": "http://www.focus-news.net/news/2019/02/09/2621673/ana-mpa-kiriakos-mitsotakis-shte-obikoli-gratskata-makedoniya-v-sabota-i-nedelya.html", "text": "Лидерът на основната гръцка опозиционна партия „Нова Демокрация“ Кириакос Мицотакис ще обиколи гръцката провинция Македония в събота и неделя, предава  държавната агенция АНА-МПА . \r\nВ събота той ще бъде в Енидже Вардар, а в неделя в Сятища и Кожани. \r\nПревод и редакция:", "date": "2019.02.09", "title": "АНА-МПА: Кириакос Мицотакис ще обиколи гръцката Македония в събота и неделя"}
{"url": "http://www.focus-news.net/news/2019/02/09/2621674/sport-natsionalat-galin-ivanov-otiva-v-posledniya-v-ungariya.html", "text": "Българският национал Галин Иванов, който се раздели по взаимно съгласие със Славия, реши да продължи кариерата си в последния в унгарския елит – Халадаш, който му предложи 500 хиляди евро за 18 месеца. През тази година Иванов има 25 мача за „белите“, в които е отбелязал 6 гола. Националът е отказал предложение от Левски.", "date": "2019.02.09", "title": "Спорт: Националът Галин Иванов отива в последния в Унгария"}
{"url": "http://www.focus-news.net/news/2019/02/09/2621670/tsvetan-tsvetanov-gerb-komisiyata-za-kontrol-nad-sluzhbite-shte-ima-izslushvane-za-sluchaya-s-otravyaneto-na-emiliyan-gebrev-na-14-fevruari.html", "text": "Комисията за контрол над службите са сигурност ще се състои изслушване на компетентните институции във връзка с отравянето на бизнесмена Емилиян Гебрев и информациите за съпричастност на извършителя със случая „Скрипал“ на 14 февруари (четвъртък). Аз съм сигурен, че вече е създадена необходимата координация между българските, британските и европейските власти по случая и се работи активно по него. Това заяви в Харманли председателят на ПГ на ГЕРБ и зам.-председател на партията Цветан Цветанов, съобщиха от пресцентъра на  партията . \r\nПредседателят на ПГ на ГЕРБ подчерта, че в последните 3-4 години България, ЕС и САЩ са подложени на хибридна атака от Русия. „Има информации за руска намеса посредством онлайн и социалните медии в изборите в няколко държави, което във всеки един от случаите доведе до дестабилизация. Съществува мнение, че дори „Брекзит“ се е случил под такова влияние“, коментира той. Цветанов изрази мнение, че случаят „Скрипал“ само е затвърдил позицията на ЕС за продължаване на санкциите срещу Русия. По думите му Русия иска да отклони ЕС от политиката му за единство в името на всеобщия просперитет.", "date": "2019.02.09", "title": "Цветан Цветанов, ГЕРБ: Комисията за контрол над службите ще има изслушване за случая с отравянето на Емилиян Гебрев на 14 февруари"}
{"url": "http://www.focus-news.net/news/2019/02/09/2621675/parvan-simeonov-galap-interneshanal-v-koalitsiyata-obedineni-patrioti-predstoi-pregrupirane-koeto-skoro-shte-nablyudavame.html", "text": "В коалицията „Обединени патриоти“ предстои прегрупиране, което скоро ще наблюдаваме. Това каза за седмичното обзорно предаване „Метроном“ на  Радио „Фокус“  Първан Симеонов, изпълнителен директор на Агенция „Галъп интернешънъл“. Обединените патриоти направиха доста трудни неща. Удивително е да се наблюдава, как са на път да се провалят в по-лесните. Имат пред себе си нагледния пример на Реформаторския блок - имат собствения си опит и грешките на другите, от които да се учат, заяви той. „Там ми се струва, че ще спечелят онези, които успеят да покажат тяга в някаква посока, защото в момента част от Обединените патриоти говори на себе си, говорят един на друг, а не на публиката. Онези, които по-успешно говорят на публиката, ще успяват да дърпат напред и може да увлекат след себе си електората, докато другите си говорят един на друг. Там шансовете са сравнително добри, но ако продължават в този дух, може да се окаже, че ще се окажат вкупом зад борда“, заяви Първан Симеонов. Първан Симеонов каза още, че това се разбира от всички в коалицията, част от която се опитва да „вдига цената си“ във вътрешнокоалиционния микс, но вдигайки цената, накрая може да се окаже, че се обезценяват вкупом. \r\nЦоня СЪБЧЕВА", "date": "2019.02.09", "title": "Първан Симеонов, „Галъп интернешънъл“: В коалицията „Обединени патриоти“ предстои прегрупиране, което скоро ще наблюдаваме"}
{"url": "http://www.focus-news.net/news/2019/02/09/2621678/gerb-dolni-chiflik-zapochna-podgotovkata-si-za-evroizborite.html", "text": "Подготовката за предстоящите европейски избори беше във фокуса на организираната от общинския ръководител на ГЕРБ – Долни чифлик Николай Николов среща, съобщиха от пресцентъра на  ПП ГЕРБ – Варна . В срещата взе участие и областният координатор на партията и кмет на Варна Иван Портних. \r\nВ рамките на дискусията единодушно бе споделена позицията, че благодарение на водената от правителството на премиера Бойко Борисов политика страната ни се възползва от възможностите, които предлага членството в Европейския съюз (ЕС), по най-добрия начин. „Европейските проекти осигуряват инвестиции в развитието на общините, а в резултат от доверието, с което се ползваме като коректен партньор в ЕС, евросредствата за България ще се увеличат през следващия програмен период”, коментира Иван Портних. \r\nТой припомни, че успехите на българско председателство на Съвета на ЕС са признати от всички, а темата за интеграцията на Западните Балкани, която влезе в европейския дневен ред, открива нови перспективи за икономическа и транспортна свързаност. „България се утвърди като двигател на процесите в региона, а форматът на срещата на балканските лидери, на която морската ни столица беше домакин, стана известен като „варненската четворка”, припомни Портних. \r\nПрисъстващите определиха фалшивите новини, които изкривяват действителната картина в страната и изкуствено генерират напрежение в обществото, като едно от най-сериозните предизвикателства. „На фона на спекулациите, които всекидневно ни заливат, предстоящите избори ще са не само тест за демокрацията в Европа, а тест за разума”, отбеляза областният координатор на ГЕРБ. По думите му, залагайки на подготвени и компетентни хора, които познават механизмите на работа в Европейския парламент, ГЕРБ отстоява добрите  позиции на България в ЕС. \r\nКметът на Долни чифлик Красимира Анастасова, която също взе участие в срещата отбеляза, че стабилността в държавата дава увереност на местната власт, че предприетите проекти ще ускорят обновяването на средата за живот. Тя изтъкна, че с подкрепата на държавата общините ще могат да използват ефективно минералните си води, като припомни, че Долни чифлик вече получи правото да стопанисва ценния природен ресурс от находище, което е на територията две общини. \r\n„Това е огромен потенциал за развитието на туризма в нашия регион, а също и възможност за редици други ползи като отоплението на обществени сгради например. Получихме съдействие на национално ниво и вече има ясен законов регламент общините да управляват ефективно минералните си води”, допълни Портних, който поде инициативата за необходимите промени.", "date": "2019.02.09", "title": "ГЕРБ – Долни чифлик започна подготовката си за евроизборите"}
{"url": "http://www.focus-news.net/news/2019/02/09/2621677/plovdiv-vazpomenatelno-otbelyazvane-na-146-godini-ot-gibelta-na-vasil-levski-shte-se-provede-v-karlovo-programata-zapochva-na-11-fevruari.html", "text": "В Карлово се организира възпоменателно отбелязване на 146 години от гибелта на Васил Левски. Това съобщиха за  Радио „Фокус“ – Пловдив  от Общината. Програмата по повод годишнината започва още на 11 февруари с откриване на изложба на Стефан Йорданов, посветена на паметта за Левски. Събитието ще се състои в 16.00 часа във фоайето на Общината.  \r\nНа следващия ден – 12 февруари, от 17.00 часа в зала „Васил Караиванов“ ще бъде представен сборникът „Карлово – късчета история“, посветен на първия уредник на Музея на Васил Левски – Никола Славчев. \r\nПрограмата в Карлово по повод 146 години от гибелта на Апостола на свободата продължава в 18.00 часа на 18 февруари с възпоменателна церемония на площад „Васил Левски“, а в 19.00 часа в зрителната зала на Народно читалище „Васил Левски“ ще бъде представен възпоменателен ученически спектакъл „Васил Левски – един неосъществен сценарий“. \r\nНа 19 февруари, от 09.00 часа, в храм „Св. Богородица“ в Карлово ще бъдат отслужени архиерейска света литургия и панихида в памет на Апостола. Два часа по-късно ще се състои възпоменателен митинг-поклонение на площад „Васил Левски“, ще бъдат поднесени венци и цветя пред паметника на Апостола, след което ще тръгне шествие до родната му къща. Програмата по повод годишнината от трагичната гибел на Левски завършва в 18.00 часа в Народно читалище „Васил Левски“ с представянето на спектакъла „Великденско вино“ на читалищен театър „Елена Снежина“. \r\nВъзпоменателното отбелязване е под патронажа на вицепрезидента на Република България Илияна Йотова. Съорганизатори са Национален музей „Васил Левски“, Фондация „Васил Левски“, 61-ва Стрямска механизирана бригада, СУ „Васил Левски“ и НЧ „Васил Левски – 1861г.“ \r\nТони МИХАЙЛОВ", "date": "2019.02.09", "title": "Пловдив: Възпоменателно отбелязване на 146 години от гибелта на Васил Левски ще се проведе в Карлово, програмата започва на 11 февруари"}
{"url": "http://www.focus-news.net/news/2019/02/09/2621681/veliko-tarnovo-rezervirani-sa-povecheto-zavedeniyata-v-grada-za-14-fevruari-denya-na-vinoto-i-lyubovta.html", "text": "Резервирани са повечето заведенията във Велико Търново за 14 февруари – Деня на виното и любовта, показа репортерска проверка на  Радио „Фокус“ – Велико Търново . Резервациите за вечерта са направени още преди дни, а на места масите са запазени от седмица. Кувертите са от 30 до 50 лева, като в тази цена са включени салата, основно ястие с месо, десерт, хляб и минерална вода. Някой от заведенията предлагат богат избор от вина, съпътстващи всяко блюдо. Много от тях имат специално изработени винени менюта, от които почитателите на тази напитка могат да поръчат. Повечето заведения обаче не са изготвили специални празнични менюта, а разчитат на свободна консумацията, тъй като тази година празникът се пада през седмицата. Това е и причината резервациите за самия ден да са по-малко спрямо миналата година. Повечето от жителите на града предпочитат да отпразнуват Трифон Зарезан и Свети Валентин през почивните дни, затова и в голяма част от заведенията места за петък и събота вечер няма. Управителите споделят, че резервациите са както за големи компании, така и само за двама, което означава, че хората отбелязват и двата празника. За голяма част от празнуващите веселието ще продължи и до по-късните часове на денонощието. Нощните заведения също имат предложения за двата празника – промоции на алкохол и диджей програма със селектирани хитове за вино и любов. \r\nНадежда КРЪСТЕВА", "date": "2019.02.09", "title": "Велико Търново: Резервирани са повечето заведенията в града за 14 февруари – Деня на виното и любовта"}
{"url": "http://www.focus-news.net/news/2019/02/09/2621659/krum-zarkov-bsp-zakonat-vazhi-za-vsichki-dori-i-za-tezi-koito-go-pishat.html", "text": "Държим да се изпълни Изборният кодекс такъв, какъвто е днес, и да се избере нов състав на Централната избирателна комисия (ЦИК). Безпрецедентно е опозицията да провокира процедура, която трябва да е отговорност на ръководството на Народното събрание (НС) и на мнозинството. Виждайки обаче, че те си правят оглушки, ние внесохме необходимия проект за решение. Това заяви зам.-председателят на парламентарната група на \"БСП за България\" Крум Зарков пред Дарик радио, съобщиха от пресцентъра на  Националния съвет на БСП . Той обясни, че законът постановява, че трябва да се избере нов състав на ЦИК - има ясни регламентации за мандатите на който и да е орган, назначен от когото и да било.  \r\nНа въпрос за работата на сегашната ЦИК Зарков отговори, че има своите забележки - провела е поредица от избори, но проблемите от преди 5 години са същите, членовете й не само не са успели, но не са се и опитали да изпълнят изискванията на закона за машинното гласуване. По думите му при избор на състав на ЦИК не става въпрос за преговори и компромисни решения, а да се отвори процедура за избор и всяка партия да каже - кои от членовете иска да номинира отново, или да номинира нови. \"Въпросът не е само за тази комисия и за тези хора, а за отношението към закона, и то не на кого да е, а на законодателния орган. Всеки ден, по няколко пъти, различни хора се кълнат във върховенството на закона. Законът важи за всички, дори и за тези, които го пишат\", заяви той. Социалистът подчерта, че никога досега обаче не е имало прецедент, в който органът, който трябва да назначава, просто да каже: \"Аз не виждам смисъл да изпълня закона\".  По думите му, ако не се спази Изборния кодекс (ИК) и остане същият състав, не само ще бъде нарушен законът, но и тези от членовете, които биха искали да бъдат номинирани отново, ще бъдат подвластни на натиск. Зарков допълни, че основният проблем на ИК е, че държавата 30 години не може да уточни изборните списъци, за да се знае кой реално гласува.  \r\nНа въпрос за предложеното от БСП - политиците да плащат за свои изказвания, ако те са довели до осъдителните решения срещу България на съда в Страсбург, Зарков отговори че не става дума само за говорене, но и за действия и поведение, които са довели до това страната ни да бъде осъдена за неспазване на Европейската конвенция за правата на човека. Той обясни, че това предложение има двоен смисъл - не е честно да се плаща от държавния бюджет за поведението на някого, и дисциплиниращ ефект за министрите и длъжностните лица - да имат едно на ум, че няма всичко да се размине с един скандал.  \r\nКрум Зарков заяви, че е внесъл предложения в НС българските граждани да бъдат обезщетявани за вреди, нанесени от държавата в резултат на незаконни и отменени като нищожни административни актове. \"Сега това е невъзможно за периода между издаване на акта и неговата отмяна. Направихме и предложение, когато човек счита, че правата му по Конвенцията за правата на човека са нарушени, да може да търси обезщетения по Закона за отговорност на държавата за вреди в България пред българските съдилища\", коментира той. По думите му тези предложения са били отхвърлени без една дума дебат от управляващите. Според него целта на тези промени е била всеки да знае, че носи отговорност за своята дейност.  \r\nПо отношение на наложеното вето на президента върху Закона за защита на личните данни Зарков заяви, че държавният глава е напълно прав да постави въпроса още веднъж. Има само една разпоредба, която е върната - за журналистическа и изследователска дейност. \"И по думите на регламента се цели баланс между две основни свободи на гражданите - правото да бъдат защитени личните им данни и правото им да бъдат информирани. По начина, по който обаче българският законодател се е опитал да постигне това, е неработещ. Записаните в закона 10 критерия създават предпоставки за цензура, което е недопустимо в нашето общество\", заключи Крум Зарков.", "date": "2019.02.09", "title": "Крум Зарков, БСП: Законът важи за всички, дори и за тези, които го пишат"}
{"url": "http://www.focus-news.net/news/2019/02/09/2621679/", "text": "Пресичането се прави бавно, с уверена стъпка, при добра обратна връзка от приближаващия автомобил. Това каза в интервю за  Радио „Фокус“ – Варна , член на постоянната общинска комисия по пътна безопасност и представител за Варна към Института за пътна безопасност. По думите му, една от грешките  на част от по-възрастните пешеходци, е да се опитват да пробягат разстоянието между двата тротоара. Според Юлиан Арнаудов, пресичането трябва да се прави спокойно, с цел да се избегнат изненадващи ситуации. „За къде бързат не мога да кажа. Не бягайте по платното и не бягайте по пешеходната пътека. Пресичането се прави бавно, с уверена стъпка, при добра обратна връзка от автомобила, който идва. При пресичане, гледайте водачите в очите“, каза Юлиан Арнаудов. Той допълни, че както водачите, така и пешеходците трябва да се отнасят сериозно към собствената си безопасност, като винаги предвиждат най-лошото развитие на дадена ситуация. „По-добре да мислим затова, което може да ни се случи в по-отрицателен аспект, за да си изградим някакво по особено отношение и внимание, отколкото да си мислим: „Това няма да се случи на мен“. Да, но на много хора се случва това нещо и никой не е застрахован. Пожелавам на всички да не стават част от лошата статистика“, добави Юлиан Арнаудов. Относно шофьорите, Юлиан Арнаудов, допълни, че смята по-дългогодишните водачи за по-отговорни поради натрупания опит. „Общо взето човек като изпати няколко пъти в някакви такива ситуации и започва да влиза в едно по-балансирано състояние и поведение на пътя. Не си спомням да съм виждал такива водачи, които са вече с определен стаж, сякаш тяхното поведение  е доста по-спокойно“, каза още Юлиан Арнаудов. Според него младежкият дух в някои по-млади водачи, понякога става причина за превишаване на скоростта и нарушаване на правилата за движение по пътищата. Той обясни, че тези тенденции в младежите се оправят с течение на времето. \r\nБояна АТАНАСОВА", "date": "2019.02.09", "title": "Юлиан Арнаудов, представител за Варна към Института за пътна безопасност: Пресичането се прави бавно, с уверена стъпка, при добра обратна връзка от приближаващия автомобил"}
{"url": "http://www.focus-news.net/news/2019/02/09/2621680/plovdiv-zhitelite-na-selo-voyvodinovo-izlyazoha-na-spontanen-protest-politseyskoto-prisastvie-e-zasileno.html", "text": "Жителите на село Войводиново излязоха на спонтанен протест. Това потвърди за  Радио „Фокус“ – Пловдив  кметът на населеното място Димитър Тосев. Спонтанното недоволство е предизвикано от появата на около 40 цигани, които твърдят, че ще нощуват в къщите си. Те са придружавани от представители на правозащитна организация. Събралите се протестиращи са опитали да пробият полицейската блокада, но са били спрени. Към момента е засилено полицейското присъствие в село Войводиново. Очаква се със съдействието на органите на реда циганите да напуснат населеното място и да няма напрежение сред жителите. \r\nТони МИХАЙЛОВ", "date": "2019.02.09", "title": "Пловдив: Жителите на село Войводиново излязоха на спонтанен протест, полицейското присъствие е засилено"}
{"url": "http://www.focus-news.net/news/2019/02/09/2621682/blagoevgrad-detsko-utro-pod-nadslov-prikazkite-na-bratya-grim-shte-se-sastoi-v-regionalna-biblioteka-dimitar-talev-na-11-fevruari.html", "text": "Детско утро под надслов „Приказките на братя Грим“ ще се състои в Регионална библиотека „Димитър Талев“ в Благоевград. Това съобщиха за  Радио „Фокус“ - Пирин  от библиотеката. Събитието ще се проведе от 16.30 часа на 11 февруари в читалнята на регионалната библиотека. На същата дата в културния календар е включена и мултимедийна презентация във връзка с Кървавия четвъртък на Народния съд през 1945 година.  \r\nНа 18 февруари ще се проведе рецитал по надслов „Апостолът на свободата“. На същата дата ще бъде отбелязано и навършването на 146 години от обесването на Васил Левски. На 19 февруари се отбелязват 210 години от рождението на Феликс Менделсон, германски композитор, диригент и пианист. На 26 февруари ще бъдат чествани 141 години от Освобождението на България от турско робство и националния празник на България - 3 март. \r\nЛора КАЛЧЕВА", "date": "2019.02.09", "title": "Благоевград: Детско утро под надслов „Приказките на братя Грим“ ще се състои в Регионална библиотека „Димитър Талев“ на 11 февруари"}
{"url": "http://www.focus-news.net/news/2019/02/09/2621683/pazardzhik-izlozhbata-s-uchastie-na-sinyoto-shte-bade-predstavena-v-hudozhestvena-galeriya-stanislav-dospevski-na-12-fevruari.html", "text": "Изложбата „С участие на синьото…“ ще бъде представена в художествена галерия „Станислав Доспевски“ в Пазарджик на 12 февруари, съобщиха за  Радио „Фокус“ – Пазарджик  от галерията. В изложбата са включени 116 творби от фонда на галерията – живопис, графика и скулптура. Откриването на експозицията е предвидено за 18.00 часа.", "date": "2019.02.09", "title": "Пазарджик: Изложбата „С участие на синьото…“ ще бъде представена в художествена галерия „Станислав Доспевски“ на 12 февруари"}
{"url": "http://www.focus-news.net/news/2019/02/09/2621684/poslanikat-na-rusiya-v-skopie-pred-tass-vlizaneto-v-nato-nyama-da-donese-nishto-dobro-na-makedoniya.html", "text": "Посланикът на Русия в Скопие Сергей Баздникин разказа в специално интервю пред   за възможните последствия от влизането на Македония в НАТО и ЕС и нагнетяването на русофобията от страна на Запада. ТАСС: На 6 февруари НАТО подписа протокола за влизане на Македония в Алианса. Каква е реакцията на Русия на перспективата още една балканска страна да се присъедини към НАТО? \r\nПосланик Сергей Баздникин: Позицията на Русия по отношение на разширението на НАТО, включително и на Балканите, е добре известна. \r\nНезависимо от всички заявления, че процесът не е против нашата страна, реалните действия говорят за обратното: военната инфраструктура на Алианса, който официално разглежда Русия като своя основен противник, се придвижва все по-близо към нашите граници . Заедно с войнствената и все по-агресивна риторика на натовските „ястреби“ – а именно те днес „формират климата“ в Алианса – не обещава нищо добро. \r\nМакедонското ръководство не веднъж, включително публично, ни уверяваше, че стремежът на Скопие към НАТО няма антируски подтекст. И ние нямаме основания да се съмняваме в искреността на нашите македонски партньори. Проблемът е в това, че, влизайки в Алианса, те ще бъдат принудени да взимат решения, съобразявайки се не със своите национални интереси, а с принципите на „атлантическата солидарност“, която по същество не им оставя свобода на действията. Според вас, кога може да се очаква влизането на Македония в Европейския съюз? \r\nРазбира се, би било по-уместно този въпрос да бъде зададен на властите на самата Република Македония, или съответстващите структури на ЕС. Но на мен ми се струва, че дори и те не знаят отговора на този въпрос. В Скопие се надяват решението за започване на присъединителните преговори да бъде взето през юни т.г. Даже ако това се случи, то продължителността на преговорите ще зависи от редица фактори, при което усилията на македонската страна са само един от тях. \r\nСъздава се впечатление, че перспективата за влизане в ЕС се използва от много години – и си мисля, че ще бъде използвана още дълго – като своего рода „морков“, позволяващ на Запада да води Македония, а и други страни от региона, в нужното им направление, а по същество, да им налага своята политика, която, между другото, далеч не винаги отговаря на собствените им национални интереси. Както в Македония, така и в Гърция има политически сили, които не подкрепят Преспанския договор. Могат ли запазващите се разногласия по този въпрос да дестабилизират ситуацията в Македония и региона, като цяло? \r\nНе толкова политическите сили, колкото народът. Погледнете – близо две трети от населението бойкотираха референдума за Преспанския договор на 30 септември и, да кажем така, „с краката си“ гласуваха против наложеното отвън споразумение. Това свидетелства, че разколът в македонското общество се е засилил. Разбира се, това не може да няма дългосрочни негативни последствия в толкова взривоопасен регион като Балканите. \r\nНие, разбира се, по никакъв начин не сме заинтересовани от дестабилизация на ситуацията – независимо дали в Македония или балканския регион – колкото и да се опитват да ни обвинят в това. Но трябва да си даваме сметка, че Преспанския договор е сключен чрез сериозни нарушения на нормите на вътрешното и международното право, с други думи, излиза от пределите на правовото поле. Той едва ли ще може да бъде инструмент за постигането на справедливо, устойчиво и дългосрочно решение на проблема с името на държавата Македония. Напротив, както не веднъж е подчертавал президентът на Македония Георги Иванов, вместо решаването на един стар проблем, договорът може да създаде много нови. Западът не спира да обвинява Русия в намеса във вътрешните работи на балканските страни. Влияят ли тези заявления на отношенията между Москва и Скопие? Доколко са подложени македонските политици на западното влияние? \r\n„Отделни западни страни, начело със САЩ, действително нагнетяват русофобия по целия свят и се стараят да вкарат в своята пропагандистка орбита колкото е възможно повече страни, включително, опирайки се на същата прословута „атлантическа солидарност“, за която вече говорих по-рано. Подобни политики видяхме и тук. Едно от практическите проявления на тази неистова кампания стана изгонването на руски дипломат от Скопие през март м.г. – и отново от солидарност по т.нар. дело „Скрипал“. \r\nПри това няма никакви „доказателства“ за руска намеса във вътрешните работи на Република Македония, а и не може да има – не можете да намерите котка в тъмна стая, ако нея я няма там. В последно време това признават и в Скопие. \r\nОчакваме, че македонските политици ще могат да издържат на натиска и на практика ще докажат, че уверенията им за интереса им да поддържат приятелския характер на отношенията с Русия не са само думи. Руската позиция е, че темата за преименуването на Македония може да бъде разгледана в Съвета за сигурност на ООН. Има ли намерение Москва да повдигне този въпрос в СС? \r\nНие изхождаме от факта, че Резолюция 845 (1993) на Съвета за сигурност на ООН директно инструктира генералния секретар на ООН да докладва на Съвета за напредъка в решаването на въпроса за името на Македония. Разбира се, това задължение трябва да бъде изпълнено - решенията на Съвета за сигурност на ООН, както е известно, са задължителни за всички. Кога ще се случи това, зависи от много фактори, включително технически и организационни. Посланикът на Македония в Руската федерация по-рано съобщи, че руската дипломатическа мисия в Скопие планира да попълни и дори да разшири състава си след експулсирането на дипломат заради случая „Скрипал“. Можете ли да потвърдите тази информация?  \r\nУвеличаването на сътрудниците на руското посолство в Скопие не е влизало в нашите планове и продължава да не влиза. Нашият колектив се справя изцяло с възложените ни задачи по осъществяването на външнополитическия курс в съществуващия, между другото, съвсем не голям състав. \r\nЩо се касае до персоналната замяна на изгонения дипломат, това е нормална практика. Тази замяна вече е направена. Планират ли се двустранни посещения на длъжностни лица от Русия и Македония в близко бъдеще?  \r\nПосещенията, особено на високо ниво, изискват внимателна подготовка, изработване на практически теми за преговори, проекти на документи, които могат да бъдат подписани по време на посещението. \r\nНадяваме се, че с възстановяването на нормалната вътрешна политическа ситуация в Република Македония, ще можем да започнем съществена дискусия с нашите партньори по дневния ред на руско-македонското взаимодействие. Според резултатите от тази работа ще бъде определен възможен график за двустранни контакти. Има ли планове за разширяване на икономическото сътрудничество между Москва и Скопие? Могат ли плановете за евроинтеграция на страната да повлияят на съвместните проекти с Русия? \r\nС македонските партньори сме единни в констатацията, че разширяването на икономическото сътрудничество изцяло отговаря на интересите на народите на нашите страни. Стараем се да градим двустранните отношения така, че търговията, инвестиционното взаимодействие и деловите връзки да останат свободни от политическата конюнктура. \r\nПотенциалът на руско-македонското икономическо сътрудничество е голям и далеч не е изчерпан. Виждаме много сфери, в които нашите управляващи субекти могат да си взаимодействат ефективно на основата на взаимната изгода и принципите на партньорството – тук са и енергетиката, и транспортната инфраструктура, селското стопанство, туризма и много други. \r\nСтремежът на Република Македония да се интегрира в ЕС не ни предизвиква алергия. Надяваме се, че този процес, както ни уверяват македонските партньори, няма да окаже негативно въздействие на качеството и интензивността на сътрудничеството с Русия. Разбра се, че по време на гласуването на необходимите за промяната на името на страната промени в Конституцията в македонския парламент, в сградата е бил американският посланик в Скопие Редица руски медии, а и в социалните мрежи, задаваха въпроса къде е бил в този момент посланикът на Русия? Бихте ли могли в Деня на дипломатическия работник да дръпнете завесата на тази тайна и да разкажете, къде се е намирал в този момент главата на руското дипломатическо представителство? \r\nТук няма никаква тайна. Намирах се в своя работен кабинет и заедно с моите сътрудници следихме внимателно развиващите се събития по македонската телевизия, която периодично имаше директни включвания, както и социалните мрежи. А това, което се случи тогава в парламента на Република Македония, действително, е безпрецедентно. Методите, с помощта на които „скалъпиха“ нужното квалифицирано мнозинство (директно изнудване, заплахи и подкуп на депутати) още веднъж показва колко пренебрежително и цинично се отнася на практика Вашингтон към същите „демократически ценности“, за които не се стеснява да тръби по целия свят. \r\nПревод и редакция:", "date": "2019.02.09", "title": "Посланикът на Русия в Скопие пред ТАСС: Влизането в НАТО няма да донесе нищо добро на Македония"}
{"url": "http://www.focus-news.net/news/2019/02/09/2621688/dimitar-popov-balgarsko-druzhestvo-za-zashtita-na-ptitsite-gotse-delchev-organizatsiyata-zashtitava-ne-samo-interesa-na-ptitsite-no-i-na-prirodata-i-horata-koito-sa-zavisimi-ot-neya.html", "text": "Българското дружество за защита на птиците  е организация, която защитава не само интереса на птиците, но и на природата и хората, които са зависими от нея. Това каза за  Радио „Фокус“ - Пирин  Димитър Попов, председател на Българско дружество за защита на птиците - Гоце Делчев. По думите му грижейки,  изследвайки и опазвайки птиците, те разбират какво е състоянието на околната среда. „Общо взето ние събираме и предоставяме данни на Министерството на околната среда и водите и звената към министерството“, каза Попов. По думите му е важно да обяснят на хората, защо трябва да опазват птиците. „Птиците са навсякъде около нас и могат да бъдат наблюдавани изключително лесно. По малко са като видове, в сравнение например с насекомите, които са милиони. Съдейки за състоянието на птиците ние можем да следим и за състоянието на околната среда от различните типове местообитания, от които сме зависими“, каза Попов. \r\nЛора КАЛЧЕВА", "date": "2019.02.09", "title": "Димитър Попов, Българско дружество за защита на птиците - Гоце Делчев: Организацията защитава не само интереса на птиците, но и на природата и хората, които са зависими от нея"}
{"url": "http://www.focus-news.net/news/2019/02/09/2621685/poslanikat-na-rusiya-v-skopie-moskva-smyata-che-temata-za-preimenuvaneto-na-makedoniya-tryabva-da-bade-razgledana-ot-ss-na-oon.html", "text": "Русия смята, че темата за преименуването на Македония трябва да бъде обсъдена в Съвета за сигурност на ООН, заяви в интервю пред  ТАСС  посланикът на Русия в Скопие Сергей Баздникин. \r\n„Ние изхождаме от факта, че Резолюция 845 (1993) на Съвета за сигурност на ООН директно инструктира генералния секретар на ООН да докладва на Съвета за напредъка в решаването на въпроса за името на Македония. Разбира се, това задължение трябва да бъде изпълнено - решенията на Съвета за сигурност на ООН, както е известно, са задължителни за всички. Кога ще се случи това, зависи от много фактори, включително технически и организационни“, заяви дипломатът. \r\nПревод и редакция:", "date": "2019.02.09", "title": "Посланикът на Русия в Скопие: Москва смята, че темата за преименуването на Македония трябва да бъде разгледана от СС на ООН"}
{"url": "http://www.focus-news.net/news/2019/02/09/2621691/pazardzhik-inspektori-ot-rzi-iznesoha-zdravna-beseda-pred-chitalishtni-sekretari-po-povod-denya-na-vlyubenite.html", "text": "Инспектори от Регионална здравна инспекция (РЗИ)-Пазарджик изнесоха здравна беседа пред читалищни секретари от областта по повод Деня на влюбените – 14 февруари, съобщиха от  РЗИ . Срещата под надслов „Любов, вино и сексуално здраве – тема за читалищни беседи“ се проведе в читалище „Христо Ботев – 1897 г.“ в Пазарджик, като проявата бе ръководена от Радка Кочева, инспектор от отдел „Профилактика на болестите и промоция на здравето“ при РЗИ-Пазарджик.  \r\nСъбитието е част от здравно-информационната кампания на здравната инспекция по повод 14 февруари – Ден на влюбените. Инспекторите Анелия Куртакова и Иванка Маврикова по интересен и впечатляващ начин запознаха присъстващите с темите за любовта и виното и бяха посрещнати с голям интерес от присъстващите. Началото на срещата бе поставено с провокативен асоциативен въпрос „Продължете изречението: Любовта за Вас е ….“.   Отговорите бяха разнообразни, но всички се обединяваха от идеята за магическата сила на любовта, задаваща смисъла на човешкия живот. Анелия Куртакова в своята презентация представи психосоциалните аспекти на любовта. Тя разгледа различните теории за любовта, видовете любов, разликите между влюбване и любов, любов и сексуално здраве, сексуалното образование като част от превенцията на сексуално предаваните инфекции.  \r\nС тезата „Любов и вино, вино и любов“, свързана с Деня на влюбените и празника на виното и винарите, инспектор Иванка Маврикова разясни на читалищните секретари ползите и здравните ефекти от умерената консумация на вино (1-2 чаши дневно) и вредата от злоупотребата с него. Виното е алкохолна напитка , ферментирал гроздов сок, отличаващ се с необичайно разнообразен състав от биологично активни вещества, обусловен от първоизточника му и начина на получаване. То  притежава антисептично действие, противовъзпалителни  и антидиабетни свойства. Виното съдържа водоразтворими витамини – В1, В2, В6, В12, пантотенова киселина, фолиева киселина, холини и др., но при големи дози  токсичното действие на спирта надделява над неговите хранителни свойства. Превишаването на количеството може да доведе до нарушения в съня, инсулт, увреждане на сърцето и храносмилателната система, черния дроб.  След прекаляване с алкохол хората се отпускат. Заради падането на задръжките е много вероятно да попаднат в ситуации, за които после да съжаляват – рискови сексуални контакти, практикуване на необезопасен секс.  \r\nСлед приключване на презентациите между лекторите и присъстващите се разви интересна дискусия и бяха обменени  полезни за двете страни  идеи за здравно-информационни дейности.", "date": "2019.02.09", "title": "Пазарджик: Инспектори от РЗИ изнесоха здравна беседа пред читалищни секретари по повод Деня на влюбените"}
{"url": "http://www.focus-news.net/news/2019/02/09/2621686/veliko-tarnovo-zhezalat-i-koronata-na-ekzarh-antim-i-shte-badat-pokazani-v-grada-po-povod-140-godini-ot-priemaneto-na-tarnovskata-konstitutsiya.html", "text": "Жезълът и короната на Видинския митрополит и председател на Учредителното събрание Антим I ще бъдат показани във Велико Търново по повод 140 години от приемането на Търновската конституция. Това каза за  Радио „Фокус“ – Велико Търново  д-р Иван Църов, директор на Регионалния исторически музей. Той отбеляза, че експонатите, които ще пристигнат от Лопушанския манастир, са част от изложба, подготвяна от музея във връзка с годишнината. Засега експозицията носи работното име „Учредителите“. Ще бъдат представени над 100 лични вещи на участници в Учредително събрание. За целта великотърновският музей преговаря с повече от 15 музея в цялата страна. От Националния литературен музей в София ще предоставят предмети, които са били притежание на П. Р. Славейков. Историческият и от Етнографският музей в Пловдив ще се включат в изложбата с вещи на други видни депутати, участвали в създаването на Търновската конституция. Очакват се експонати и от музея в Копривщица, както и от Националния исторически музей и Регионалния исторически музей в София.  \r\n„Надявам се да оформим една интересна изложба и да успеем да покажем експонати, които великотърновци и гости на града ще видят за първи път. Възможно е някои от тези предмети да са били в Търново, но не като експонати, а като вещи на участниците в Учредителното събрание преди 140 години“, посочи д-р Иван Църов. \r\nЕкспозицията ще бъде открита на празника на Велико Търново - 22 март, като ще остане в залата на Музей „Учредително събрание“ и на 15 и 16 април, когато ще бъде кулминацията на честванията по повод 140 години от приемането на Търновската конституция. \r\nНадежда КРЪСТЕВА", "date": "2019.02.09", "title": "Велико Търново: Жезълът и короната на екзарх Антим I ще бъдат показани в града по повод 140 години от приемането на Търновската конституция"}
{"url": "http://www.focus-news.net/news/2019/02/09/2621694/burgas-v-uchastak-ot-patya-varovnik-valchanovo-hanche-e-ogranicheno-dvizhenieto-na-mps-nad-10-t-poradi-stesnyavane-na-patnoto-platno.html", "text": "Пътните настилки в област Бургас са сухи и нормално проходими. Това съобщиха за  Радио „Фокус“ - Бургас  от Областното пътно управление. Видимостта е добра, няма затворени пътища и проходи. Движението е нормално натоварено. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходният маршрут е общинския път Черноморец – Созопол. Срокът е до 31 май. Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т поради стесняване на пътното платно. Срокът е до 21 декември. Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срокът е до  21 декември.  \r\nБез затруднения се осъществява движението на моторни превозни средства на територията на Бургас в края на съботния ден. Няма образувани големи колони от автомобили по възловите кръстовища в центъра на града. По-натоварено е движението по бул. „Тодор Александров“ по пътя към ж. к. „Меден Рудник“, както и по бул. Стефан Стамболов в района на болницата. \r\nДеница ДИМИТРОВА", "date": "2019.02.09", "title": "Бургас: В участък от пътя Варовник  –  Вълчаново ханче е ограничено движението на МПС над 10 т поради стесняване на пътното платно"}
{"url": "http://www.focus-news.net/news/2019/02/09/2621692/sport-manchestar-yunayted-pobedi-s-fulam-i-e-v-top-4-pone-vremenno.html", "text": "Манчестър Юнайтед победи Фулъм с 2:0 като гост в мач от 26-ия кръг на английската Висша лига, с което събра 51 точки и излезе на 4-о място във временното класиране, което дава право на участие в Шампионската лига, изпреварвайки с 1 точка Челси, който утре гостува на лидера Манчестър Сити. Фулъм е на предпоследното, 19-о, място с актив от 17 точки.", "date": "2019.02.09", "title": "Спорт: Манчестър Юнайтед победи с Фулъм и е в топ 4, поне временно"}
{"url": "http://www.focus-news.net/news/2019/02/09/2621693/plovdiv-obstanovkata-v-selo-voyvodinovo-veche-e-spokoyna-ne-e-dopusnato-narushenie-na-obshtestveniya-red.html", "text": "Обстановката в село Войводиново вече е спокойна. Това съобщи за  Радио „Фокус“ – Пловдив  говорителят на Областната дирекция на МВР. Около 11.00 часа е получен сигнал за завърнали се обитатели на част от къщите в циганската махала във Войводиново. Натам са насочени екипи на Районното полицейско управление в Труд, Специализирани полицейски сили и работещите в региона служители на жандармерията. Не е допуснато нарушение на обществения ред. Циганите вече са си тръгнали, разотишли са се и местните жители, които се бяха събрали край църквата, за да изразят недоволството си. В селото е осигурено полицейско присъствие.", "date": "2019.02.09", "title": "Пловдив: Обстановката в село Войводиново вече е спокойна, не е допуснато нарушение на обществения ред"}
{"url": "http://www.focus-news.net/news/2019/02/09/2621696/gergana-sandakchieva-turisticheski-informatsionen-tsentar-petrich-estestvenite-kestenovi-gori-v-rezervata-kongura-sa-na-vazrast-nad-200-a-otdelni-darveta-nad-500-godini.html", "text": "Естествените кестенови гори в резервата „Конгура“ са на възраст над 200, а отделни дървета - над 500 години. Това каза за  Радио „Фокус“-Пирин  Гергана Сандъкчиева, служител в Туристически информационен център-Петрич. „Биологичното биоразнообразие на резервата е изключително голямо и ценно. На територията му са установени 429 вида растения, 11 от които - редки. В цяла България само в резерват „Конгура“ може да се види прекрасната теменуга, която е обявена за застрашен от изчезване вид. Животинският свят в резервата е доста богат и е разнообразен. Срещат се сърна, дива свиня, заек, лисица, голям ястреб, сокол орко, скален орел, черен кълвач и други защитени от закона видове“, посочи тя.  \r\nСандъкчиева отбеляза, че посещението в резервата се осъществява с разрешение от Министерството на околната среда и водите, но трябва да се координира и с Регионална инспекция по околната среда и водите (РИОСВ)-Благоевград, защото резерватът е територия с широк природозащитен режим. Тя уточни, че в него се забраняват всякакви дейности, с изключение на охрана, посещение с научна цел, преминаване на хора по маркирани пътеки, тъй като е важно да не се разрушава екосистемата. Гергана Сандъкчиева каза още, че в горите може да се влиза и за потушаване на пожари и санитарни мероприятия, в следствие на природни бедствия. \r\nНатали СТЕФАНОВА", "date": "2019.02.09", "title": "Гергана Сандъкчиева, Туристически информационен център-Петрич: Естествените кестенови гори в резервата „Конгура“ са на възраст над 200, а отделни дървета - над 500 години"}
{"url": "http://www.focus-news.net/news/2019/02/09/2621687/pazardzhik-do-1200-leva-dostigna-tsenata-na-pchelniya-med-po-pazarite-v-oblastta.html", "text": "До 12.00 лева достигна цената на буркан пчелен мед по пазарите в Пазарджишко, показа репортерска проверка на  Радио „Фокус“ – Пазарджик .  От производител цената  на меда е около 10.00 лева. До 13 лева за буркан е цената на акациевия и мановия мед на кооперативния пазар в Пазарджик, докато същите продукти и количества се продават за около 8-9 лева от производителите. Най-често потребителите търсят пчелен мед за лични нужди, предимно свързани със здравословен проблем. Има търсене и към плелния клей и пчелния прашец, чиято цена е от 5.00 до 8.00лв в зависимост от грамажа. Производителите напомнят, че пчелните продукти имат широко приложение в народната медицина, като всеки от тях може да се приготвя в домашни условия. Много полезен за цялостния имунитет е пчелният прашец, също и клеевата тинктура, която има различни приложения, като унищожава гъбички, бактерии и микроспори и спомага за изграждането на здрава съединителна тъкан. \r\nАлбена ЖИЛЕКОВА", "date": "2019.02.09", "title": "Пазарджик: До 12.00 лева достигна цената на пчелния мед по пазарите в областта"}
{"url": "http://www.focus-news.net/news/2019/02/09/2621698/sport-shetil-yensrud-e-svetoven-shampion-v-spuskaneto.html", "text": "Норвежецът Шетил Йенсруд спечели спускането на Световното първенство по ски-алпийски дисциплини в шведския зимен център Оре. На само 2 стотни от него остана олимпийският шампион в дисциплината Аксел Лунд Свиндал, който участва в последното състезание в кариерата си. 36-годишният скиор е двукратен олимпийски и петкратен световен шампион. Трети остана австриецът Винсент Крихмайер на 33 стотни от победителя. Спускането се забави с около час заради силния снеговалеж и ниската видимост, което накара организаторите да скъсят трасето.", "date": "2019.02.09", "title": "Спорт: Шетил Йенсруд е световен шампион в спускането"}
{"url": "http://www.focus-news.net/news/2019/02/09/2621697/erdogan-pri-spuskaneto-na-razuznavatelen-korvet-v-istanbul-imperativ-e-da-podobrim-razuznavaneto-si-s-ogled-na-situatsiyata-v-egeysko-more-iztochnoto-sredizemnomorie-i-cherno-more.html", "text": "Турция се нуждае от по-силно разузнаване заради „събитията“ в Източното Средиземноморие, Егейско и Черно море, заяви президентът на страната Реджеп Таийп Ердоган в събота, в хода на изказване на церемония по спускане на вода на нов разузнавателен кораб в Истанбул, пише  електронното издание на вестник Kathimerini . \r\n„Вярвам, че корветът Уфук ще запълни голяма празнина в днешния свят, когато превантивното разузнаване и конкретно радиоелектронното разузнаване, придоби жизнена важност. Корветът Уфук ще бъде ушите и очите на Турция в моретата“, заяви той, съгласно прессъобщение на турското президентство. \r\nЕрдоган многократно предупреди, че Анкара няма да допусне завземането на природните ресурси от Република Кипър в Източното Средиземноморие. \r\nНикозия вече даде на американския петролен гигант Exxon Mobil и Qatar Petroleum права да проучват за газ и нефт в Блок 10 на Ексклузивната икономическа зона на острова. \r\nВестникът има информация, че компанията  е завършила сондажите и ще обяви резултатите в близката седмица. \r\nПревод и редакция:", "date": "2019.02.09", "title": "Ердоган при спускането на разузнавателен корвет в Истанбул: Императив е да подобрим разузнаването си с оглед на ситуацията в Егейско море, Източното Средиземноморие и Черно море"}
{"url": "http://www.focus-news.net/news/2019/02/09/2621676/tsvetan-tsvetanov-gerb-vsyaka-edna-politika-nasochena-kam-po-dobrata-romska-integratsiya-tryabva-da-mine-prez-shiroko-obshtestveno-obsazhdane.html", "text": "Всяка една политика, насочена към по-добрата ромска интеграция, трябва да мине през широко обществено обсъждане, в което дейно участие да вземат всички заинтересовани страни и институции. Това каза председателят на ПГ на ГЕРБ и зам.-председател на партията Цветан Цветанов в Харманли във връзка с лансираната от ВМРО концепция за ромската интеграция, съобщиха от пресцентъра на  ПП ГЕРБ . \"Неслучайно в управленската ни програма като основен акцент бе заложено образованието. 30 000 деца бяха върнати в образователната система и сега те ще имат възможността да получат перспектива и да бъдат полезни на обществото“, каза зам.-председателят на ГЕРБ. Според него социалните помощи на ромите трябва да се обвържат с тяхната ангажираност, защото днес в обществото ни съществува усещането, че представителите на тази общност получават средства от държавата, но не изпълняват в замяна на това своите задължения както всички останали граждани. „Затова искаме да постигнем баланс и дадем равен шанс на всички деца. Това може да се случи само чрез образованието. В България има много роми, които са се интегрирали и водят успешен живот. Трябва по-често да даваме техния пример“, отбеляза Цветанов. Той подчерта, че ако се създадат условия за по-добра ромска интеграция, това би дало добавена стойност и на българската икономика. Цветан Цветанов сподели, че към момента не може да има окончателна позиция във връзка с концепцията и уточни, че до една седмица трябва да се проведе коалиционен съвет, като на него това ще бъде една от обсъжданите теми.", "date": "2019.02.09", "title": "Цветан Цветанов, ГЕРБ: Всяка една политика, насочена към по-добрата ромска интеграция, трябва да мине през широко обществено обсъждане"}
{"url": "http://www.focus-news.net/news/2019/02/09/2621700/smolyan-shiroka-laka-sabra-hilyadi-za-praznika-na-maystorskoto-meze-2019.html", "text": "Широка лъка събра хиляди за празника на „Майсторското мезе” за трета поредна година. Това съобщиха от пресцентъра на  Община Смолян . Жителите и гостите на известното родопско село се насладиха на апетитни месни и млечни мезета, направени от местните производители. На призива на организаторите „Елате в Широка лъка, за да опитаме заедно вкусни мезета, хубаво вино и да се повеселим, а накрая ще определим чии мезета са най-добри тази година” се включиха стотици дегустатори. Те безплатно опитваха чудесните вкусови качества на месните  и млечни продукти. Дегустацията вървеше и с чаша червено вино, а след това които желаеха гласуваха в кутия с номера на всяка маса за най-добрия майстор. \r\nГостите и жителите на празника бяха поздравени от кмета Николай Мелемов и неговите заместници Венера Аръчкова и инж.Мариана Цекова. Събитието уважиха председателят на Общинския съвет инж. Данчо Киряков и Денислав Костов, директор на ОД на ДФЗ в Смолян. „Широка лъка е място, където може да стане този празник, който се утвърждава вече трета година. По този начин се рекламират уникалните местни продукти, както и прочутото родопско гостоприемство”, коментира Мелемов. В категория „месни продукти” за трета поредна година първото място бе присъдено на Тодор Чакъров. На второ и трето място се наредиха мезетата на Калин Сираков и Георги Серафимов. За добро представяне награда получи и Георги Згуровски. В категория „млечни продукти” на първо място се класира след гласуването Спас Седянков, а на второ Кирил Габров. \r\nВсички наградени получиха парични награди и грамоти, които им бяха връчени от инж. Цекова, Аръчкова и Костов.  \r\nРавносметката след празника беше – изконсумирани 70 кг. суджук, 40 кг. сланина, 80 кг. хляб и изпито 120 литра червено вино. Вкусните мезета бяха приготвени от майстори от Широка лъка, Стикъл и Солища, посочи кметът на Широка лъка Васил Седянков. \r\nОрганизатори на празника са кметството и читалището в селото.", "date": "2019.02.09", "title": "Смолян: Широка лъка събра хиляди за празника на „Майсторското мезе” 2019"}
{"url": "http://www.focus-news.net/news/2019/02/09/2621690/kostadin-nikolov-pchelar-ot-varna-badeshtite-pchelari-tryabva-da-se-saobrazyavat-s-pchelite-za-da-izbegnat-po-seriozni-uzhilvaniya-ot-tyahna-strana.html", "text": "Бъдещи пчелари, да преценяват и да се съобразяват с пчелите, за да избегнат по-сериозни ужилвания от тяхна страна.  Това каза в интервю за  Радио „Фокус“ – Варна  дългогодишният пчелар от Варна Костадин Николов. Той обясни, че има около 30 кошера, които се намират в село Орешак. По думите му, всеки в началото има някакъв страх при досега си с пчелите, но той намалява с времето. „Полека лека започнах, обаче бях като космонавт в първите си години – облечен от горе до долу, слънцето пече. При пчеларството по принцип се бърка в кошера по горещо време, ставаш вир вода. Дойде един друг колега и ми казва: „Ама ти ще умреш от жега, бре колега, какво правиш“. Аз му казвам: „Нали трябва така да съм облечен“, а той ми обясни, че пчелите лятото не жилят така“, каза Костадин Николов. Според него, с течение на времето всеки изпитан пчелар, започва да усеща поведението на пчелите в даден момент. „Човек, когато работи с пчелите започва да усеща поведението им спрямо сезона, настроението на времето – дали ще вали, дали ще е облачно. Имало е случаи, когато вече станах по-спокоен пчелар, да ходя и по потник между пчелите без маска и без ръкавици. Същия кошер след 4 дни, с маска и с ръкавици ме ужилиха 4-5 пчели, та ме гониха чак и до мазата“, разказа пчеларят. По думите на Костадин Николов, са се появили редица публикации в Интернет пространството, които твърдят, че пчелите могат да разпознаят пчеларя, който се грижи за тях. Според него това е невъзможно, тъй като някои от тях имат много кратък живот. „Това е абсурд след като летните пчели живеят между 15 – 30 до 45 дни. Те няма как да запомнят един пчелар, който ги е посетил само няколко пъти през това време“, обясни Костадин Николов. \r\nБояна АТАНАСОВА", "date": "2019.02.09", "title": "Костадин Николов, пчелар от Варна: Бъдещите пчелари трябва да се съобразяват с пчелите, за да избегнат по-сериозни ужилвания от тяхна страна"}
{"url": "http://www.focus-news.net/news/2019/02/09/2621704/pazardzhik-natovareno-e-dvizhenieto-po-glaven-pat-i-8-v-posoka-belovo.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на  Радио „Фокус“ – Пазарджик . Повече автомобили се движат в посока Белово. Пътните настилки са сухи. Патрули на „Пътна полиция“ са разположени на изходите на Пазарджик в посока Пловдив и към пътя за село Звъничево. \r\nАлбена ЖИЛЕКОВА", "date": "2019.02.09", "title": "Пазарджик: Натоварено е движението по главен път I-8 в посока Белово"}
{"url": "http://www.focus-news.net/news/2019/02/09/2621702/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 28 февруари. Проходими са пътищата в Благоевградска област. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Няма регистрирани тежки пътни инциденти през деня по пътищата от републиканската пътна мрежа в региона. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nСпокойно се осъществява движението в областния център. Няма образували се задръствания. Всички светофарни уредби в града са изправни. Градският транспорт се движи по разписание. \r\nЛора КАЛЧЕВА", "date": "2019.02.09", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/02/09/2621695/shampionat-kubrat-pulev-izbrah-balgarskiya-turizam.html", "text": "Кубрат Пулев подкрепи българския туризъм с нов видеоклип. Това съобщиха от пресцентъра на  Министерството на туризма . „Ако не обичаш България, не обичаш и себе си“, казва във видеото шампионът. Клипът бе представен премиерно на конференция на Министерството на туризма, на която 2019 г. бе обявена за година на вътрешния туризъм. В клипа Кубрат Пулев разказва за красотите и героичната история на страната ни, за великите победи на българските спортисти и защо не би излязъл на ринга под друг флаг, освен родния. \r\n„Ходим навсякъде по света, а не знаем достатъчно за родината си. Аз избрах българския туризъм, защото, ако не познаваш България, не познаваш и себе си. Обичам България и българския народ“, казва Пулев във видеото.", "date": "2019.02.09", "title": "Шампионът Кубрат Пулев: Избрах българския туризъм"}
{"url": "http://www.focus-news.net/news/2019/02/09/2621699/st-inspektor-dragomir-ganchev-paten-kontrol-varna-ot-nachaloto-na-godinata-v-grada-sa-registrirani-18-proizshestviya-s-uchastieto-na-peshehodtsi.html", "text": "От началото на годината във Варна са регистрирани 18 произшествия с участието на пешеходци. Това каза в интервю за  Радио „Фокус“ – Варна  старши инспектор Драгомир Ганчев, началник на група „Пътен контрол“ при Областна дирекция на МВР – Варна, във връзка с акцията на „Пътна полиция“ за неправилно пресичащите пешеходци, която се провежда в цялата страна. По думите му при инцидентите има 1 загинал и 18 ранени. Според ст. инспектор Ганчев участници в инциденти са както пешеходци, така и водачи на автомобили. Затова той посъветва шофьорите да бъдат изключително внимателни с пешеходците, защото те са една от най-уязвимите групи участници в движението.  \r\n„Особено що се касае до по-възрастни хора, или деца и такива в юношеска възраст, когато все още нямат достатъчно добре изградени навици за безопасно придвижване. А пък възрастните поради своето физическо състояние пресичат по-бавно и по-трудно платното за движение, съответно те са по-уязвими, и водачите трябва да проявяват по-голямо внимание и повече предпазливост към тази категория участници в движението“, посочи старши инспектор Ганчев. Той съобщи, че през 2018 година на територията на Варна са регистрирани 730 тежки произшествия с пострадали участници. По думите му 207 от тях са с участието на пешеходци, от които 11 са загинали. \r\nБояна АТАНАСОВА", "date": "2019.02.09", "title": "Ст. инспектор Драгомир Ганчев, „Пътен контрол“ – Варна: От началото на годината в града са регистрирани 18 произшествия с участието на пешеходци"}
{"url": "http://www.focus-news.net/news/2019/02/09/2621705/veliko-tarnovo-s-50-000-leva-shte-bade-remontiran-pokrivat-na-konstantsalievata-kashta-v-selo-arbanasi.html", "text": "С 50 000 лева ще бъде ремонтиран покривът на Констанцалиевата къща в село Арбанаси. Това съобщи за  Радио „Фокус“ – Велико Търново  д-р Иван Църов, директор на Регионалния исторически музей във Велико Търново. Той посочи, че средствата са заложени в Инвестиционната програма на Общината. Предвижда се цялостно препокриване на сградата. Директорът на музея припомни, че Констанцалиевата къща е архитектурен паметник, строен през 17 век. Основно е реставрирана през 1969 – 1970 година. Оттогава са правени частични, но не и цялостни ремонти. „Наистина има известни конструктивни изменения по покрива, които не са критични, не са аварийни, но се налага да бъде ремонтиран“, посочи д-р Иван Църов. \r\nКонстанцалиевата къща е била притежание на големия род от Арбанаси Тафрили. Впоследствие тя е закупена от Атанас Констанцалията от селото, от чието прозвище произхожда името, с която е позната днес. Понастоящем в къщата е разположена експозиция, представяща бита на местните жители от XIX век. \r\nНадежда КРЪСТЕВА", "date": "2019.02.09", "title": "Велико Търново: С 50 000 лева ще бъде ремонтиран покривът на Констанцалиевата къща в село Арбанаси"}
{"url": "http://www.focus-news.net/news/2019/02/09/2621701/tass-zhaltite-zhiletki-ustroyvat-pogromi-v-parizh.html", "text": "Манифестацията на „жълтите жилетки“ в Париж се съпровожда от нападения срещу банкови клонове, кафенета и ресторанти, съобщи намиращ се на мястото на събитието кореспондент на  ТАСС . \r\nНа средата на пътя от Елисейския дворец към Сената колоната се е намирала на булевард Распай и Монпарнас. Там демонстрантите са нападнали банковия клон. В хода на погромите е бил напълно унищожен един от офисите на голяма застрахователна компания. Пострадало е и представителство на банка BNP, а освен това са нанесени щети и на редица други компании. \r\nНа улица Вожирар протестиращите са мятали камъни и бутилки по полицейските коли. Няколко кафенета и ресторанти са нападнати на улица Медичи. Полицията е успяла да изтласка нападателите бързо, като е използвала сълзотворен газ. \r\nВ момента колоната е стигнала до Латинския квартал, където е сградата на френския сенат. Край него са се състояли значителни сблъсъци с полицията, в резултат от които има пострадали. Няколко демонстранти са задържани. \r\nПревод и редакция:", "date": "2019.02.09", "title": "ТАСС: „Жълтите жилетки“ устройват погроми в Париж"}
{"url": "http://www.focus-news.net/news/2019/02/09/2621711/varna-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата във Варненска област. Това съобщиха за  Радио „Фокус“ – Варна  от сектор „Пътна полиция“ при ОДМВР – Варна. Продължават ремонтните дейности по автомагистрала „Черно море“ в участъка от км 0 до км 8. Преминаването на автомобили се осъществява двупосочно изцяло в платното в посока Бургас. С повишено внимание трябва да се движат шофьорите по пътя Кранево – Варна при км 83. Забранено е преминаването на моторни превозни средства над 10 тона в района, като обходният маршрут е през Кичево и Оброчище. \r\nПо информация на дежурния диспечер не са регистрирани тежки произшествия или неизправни светофарни уредби, които да затрудняват движението във Варна. Общо 4 катастрофи са обслужени от екипите на полицията от началото на дена. При тях са констатирани само материални щети, като няма пострадали граждани.  \r\nБояна АТАНАСОВА", "date": "2019.02.09", "title": "Варна: Нормално се осъществява движението по пътищата в областта"}
{"url": "http://www.focus-news.net/news/2019/02/09/2621706/vidin-na-glaven-pat-e-79-neposredstveno-predi-dunav-most-se-e-obrazuvala-7-kilometrova-opashka-ot-kamioni.html", "text": "На главен път Е-79 непосредствено преди Дунав мост - Видин се е образувала 7-километрова опашка от камиони, съобщи от слушател на  Радио „Фокус“ . По-думите му трафикът в участъка е изключително интензивен.", "date": "2019.02.09", "title": "Видин: На главен път Е-79 непосредствено преди Дунав мост се е образувала 7-километрова опашка от камиони"}
{"url": "http://www.focus-news.net/news/2019/02/09/2621708/reuters-silite-na-halifa-haftar-nanesoha-predupreditelni-vazdushni-udari-v-blizost-do-petrolen-kladenets-na-pravitelstvoto-v-tripoli.html", "text": "Силите на Халиф Хафтар са нанесли четири предупредителни въздушни удара в близост до петролния кладенец Ел Феел, съобщи източник на  Reuters . \r\nПредупреждението е било насочено към Али Кенах, командващ на военния окръг Себха, който е бил назначен от премиера на Триполи Файез Сарадж миналата седмица, обясни събеседникът на британската агенция. \r\nПревод и редакция:", "date": "2019.02.09", "title": "Reuters: Силите на Халифа Хафтар нанесоха предупредителни въздушни удари в близост до петролен кладенец на правителството в Триполи"}
{"url": "http://www.focus-news.net/news/2019/02/09/2621710/pregled-na-mezhdunarodnite-novini-do-18-chasa-agentsiya-fokus.html", "text": "Силите на Халиф Хафтар са нанесли четири предупредителни въздушни удара в близост до петролния кладенец Ел Феел, съобщи източник на  Reuters . \r\nПредупреждението е било насочено към Али Кенах, командващ на военния окръг Себха, който е бил назначен от премиера на Триполи Файез Сарадж миналата седмица, обясни събеседникът на британската агенция. \r\n***  Граната откъсна ръката на един от участниците в протестите на „жълтите жилетки“ в Париж, съобщава Sputnik France, предава  РИА Новости . \r\nИнцидентът е станал по време на стълкновение между манифестантите и полицията край сградата на Националното събрание. Мъжът е получил травмата в резултат от взривяване на граната със сълзотворен газ GLI-F4, която обикновено използват френските правозащитни органи. В този боеприпас има около 25 грама тротил. \r\nКакто съобщава RT France, демонстрантът е закаран в болница. По думите на един от очевидците, пострадалият е фотограф, участвал в акцията на страната на „жълтите жилетки“. \r\nПо една от версиите, протестиращият е взел гранатата от земята. Полицията ги е използвала, за да разгони протестиращите, а демонстрантите са ги взимали и са ги мятали над оградата на сградата на Националното събрание. \r\nСътрудник на видеоагенция Ruptly разказва подробности за произшествието. \r\n„Предавахме от Националното събрание. Протестиращите окръжиха група полицаи. Атмосферата беше напрегната. Навсякъде имаше сълзотворен газ. Чухме взрив и побягнахме към тълпата. След това видяхме ранения участник в демонстрацията и лекари от бърза помощ. Беше шокиращо!“ – цитира думите му RT. \r\nСъботната акция на „жълтите жилетки“ е 13-а от 17 ноември насам. Тя не премина без безредици: протестиращите мятаха по полицаите различни предмети, а в отговор те използваха сълзотворен газ. След сблъсъците демонстрантите се насочиха към сградата на Сената. \r\nМащабните протести на „жълтите жилетки“ започнаха с искане да не се увеличава акциза върху горивото и цените на бензина. Често акциите се съпровождат от безредици и сблъсъци между демонстрантите и полицията. По данни на медиите, по време на протестите са ранени около 1900 манифестанти и около 1200 сътрудници на правозащитните органи. \r\n***  Манифестацията на „жълтите жилетки“ в Париж се съпровожда от нападения срещу банкови клонове, кафенета и ресторанти, съобщи намиращ се на мястото на събитието кореспондент на  ТАСС . \r\nНа средата на пътя от Елисейския дворец към Сената колоната се е намирала на булевард Распай и Монпарнас. Там демонстрантите са нападнали банковия клон. В хода на погромите е бил напълно унищожен един от офисите на голяма застрахователна компания. Пострадало е и представителство на банка BNP, а освен това са нанесени щети и на редица други компании. \r\nНа улица Вожирар протестиращите са мятали камъни и бутилки по полицейските коли. Няколко кафенета и ресторанти са нападнати на улица Медичи. Полицията е успяла да изтласка нападателите бързо, като е използвала сълзотворен газ. \r\nВ момента колоната е стигнала до Латинския квартал, където е сградата на френския сенат. Край него са се състояли значителни сблъсъци с полицията, в резултат от които има пострадали. Няколко демонстранти са задържани. \r\n***  Русия смята, че темата за преименуването на Македония трябва да бъде обсъдена в Съвета за сигурност на ООН, заяви в интервю пред  ТАСС  посланикът на Русия в Скопие Сергей Баздникин. \r\n„Ние изхождаме от факта, че Резолюция 845 (1993) на Съвета за сигурност на ООН директно инструктира генералния секретар на ООН да докладва на Съвета за напредъка в решаването на въпроса за името на Македония. Разбира се, това задължение трябва да бъде изпълнено - решенията на Съвета за сигурност на ООН, както е известно, са задължителни за всички. Кога ще се случи това, зависи от много фактори, включително технически и организационни“, заяви дипломатът. \r\n***  Лидерът на основната гръцка опозиционна партия „Нова Демокрация“ Кириакос Мицотакис ще обиколи гръцката провинция Македония в събота и неделя, предава  държавната агенция АНА-МПА . \r\nВ събота той ще бъде в Енидже Вардар, а в неделя в Сятища и Кожани. \r\n***  Мощният регулаторен антитръстов орган на ЕС наложи вето на сливането на железопътния бизнес на Siemens-Alstom, предизвиквайки горчивата ярост на Франция, предава  AFP . \r\nОбединението, обявено с големи фанфари през 2017 година, бе приветствано като раждането на един толкова необходим европейски индустриален шампион, „Рейлбъс“, на равна нога с европейския авиационен гигант „Еърбъс“, който да се справи с конкуренцията на Китай. \r\nНо след месеци на разследване и отхвърлена оферта за отстъпки от компаниите, Европейската комисия блокира обединението между германската „Сименс“ и френската „Алстом“. \r\n„Комисията забрани сливането, тъй като компаниите не бяха склонни да се заемат с сериозните ни опасения за конкуренцията“, заяви еврокомисарят по конкуренцията Маргарет Вестагер на брифинг. \r\n„Без достатъчни мерки за защита, това сливане би довело до по-високи цени за системите за сигнализация, които пазят сигурността на пътниците и за следващите поколения много високоскоростни влакове“. \r\nОтказът доведе до ужас в Париж, където министрите лобираха силно за сливането, виждайки го като необходима отбрана, за да се конкурират с подкрепяната от правителството на Китай CRRC. \r\nТълкуванията на Вестагер за конкуренцията са „дива“ и „много стара идея за закона“, гръмна френският премиер Едуар Филип в парламента. \r\nФренският министър на финансите Бруно Льо Мейр нареча отказа „икономическа грешка“, която „ще служи на интересите на Китай“, докато младшият министър Агнес Паниер-Рунахер заяви, че Брюксел не е разбрал идеята. \r\nИзпълнителният директор на „Сименс“ Джо Кайзер също нападна ЕС, като каза, че ветото показва спешната нужда от реформи на Съюза. \r\nОт „Алстром“ оцениха, че решението е „тежък удар за индустрията в Европа“ и че стремежът към сливане на компаниите вече е проключил. \r\n„Моето убеждение е, че каквото и да предложихме, отговорът щеше да е не“, заяви изпълнителният директор Анри Пупарт-Лафарж. \r\nВестагер защити решението си да наложи вето на сливането, като посочи, че по-малките европейски нации, включително „не толкова гласовитите“, трябва да бъдат чути. \r\n„Разбира се, интересът от Франция и Германия бе много голям, но все пак има още 26 други страни-членки, които имат интереси към пазара“, заяви тя. \r\nБрюксел смята, че алиансът ще смаже по-малките групи и ще повиши цените на железопътните линии, като слятото предприятие ще бъде в командно положение за продажба на сигнално оборудване и високоскоростни влакове. \r\nОрганите за конкуренция във Великобритания, Холандия, Белгия и Испания подкрепиха твърдо Вестагер, страхувайки се от увеличаване на разходите за техните национални железници. \r\nНо поддръжниците на връзката искат комисарят да погледне отвъд Европа към възхода на CRRC, която е родена чрез сливане на китайски компании, преди да е станало твърде късно. \r\n„Не са ли авиацията, железниците и банките сфери, в които трябва да се вземе предвид глобалния пазар, а не европейския?“ – заяви германският министър на икономиката Петер Алтмайер. \r\nПо-късно той съобщи, че Париж и Берлин ще предложат съвместно промени в европейските правила за конкуренцията, за да отговорят на нарастващото съперничество с глобалните гиганти. \r\nУловен в политическа буря, председателят на Комисията Жан-Клод Юнкер защити политиката на ЕС в областта на конкуренцията, като посочи с пръст тези, които казват, че комисията е съставена от слепи, глупави, упорити технократи. \r\nЮнкер изглежда отговори на директора на „Сименс“ Кайзер, който миналата седмица се оплака от „гледащите назад технократи“, които осуетиха стратегическо сливане в полза на Европа. \r\n„Ние никога няма да си играем политика или да си играем на фаворити, когато става въпрос за осигуряване на равнопоставеност“, каза Юнкер. \r\nПредложението за сливане беше да се създаде железопътен гигант с операции в 60 страни и годишен оборот от 15,6 милиарда евро. \r\nСамо годишните приходи на CRRC от 26 милиарда евро надхвърлят трите западни гиганта Bombardier, Siemens и Alstom, всяка от които носи около 8 милиарда годишно. \r\n***  В Босна и Херцеговина са загинали 40 души заради здравословни усложнения, причинени от прекарана грипна инфекция, като 37 от случаите са на територията на Република Сръбска, предава  скопският телевизионен канал „Сител“ . \r\nКакто съобщиха от местните власти, още четирима пациенти са загинали от последици от остри респираторни инфекции, увеличавайки смъртните случаи на 37. \r\nДокладвани са нови смъртни случаи от грип в болници в Баня Лука, Биелина, Зворник и Босанска Градишка. \r\nНа територията на Босна и Херцеговина са регистрирани три смъртни случая, причинени от усложнения от грипния вирус. \r\n***", "date": "2019.02.09", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/02/09/2621707/veliko-tarnovo-23-razreshitelni-za-stroezh-na-zhilishtni-sgradi-v-oblastta-sa-izdadeni-prez-chetvartoto-trimesechie-na-2018-godina.html", "text": "23 разрешителни за строеж на жилищни сгради са издадени от общинските администрации на територията на област Велико Търново през четвъртото тримесечие на 2018 година, по данни на Териториално статистическо бюро – Север, Отдел „Статистически изследвания – Велико Търново“. От структурата съобщиха за  Радио „Фокус“ – Велико Търново , че жилищата в тези сгради са 79, а разгънатата им застроена площ е 10 571 кв. м. Издадени са разрешителни за строеж и на 34 други сгради с 9 033 кв. м разгъната застроена площ. \r\nСпрямо предходното тримесечие издадените разрешителни за строеж на жилищни сгради намаляват с 32.4%, броят на жилищата в тях – с 41.9%, а разгънатата им застроена площ – с 40.1%. При броя на издадените разрешителни за строеж на други сгради е регистрирано увеличение с 21.4%, докато общата им застроена площ е по-малко с 44.4%. \r\nВ сравнение с четвъртото тримесечие на 2017 година издадените разрешителни за строеж на нови жилищни сгради в областта намаляват с 28.1%, жилищата в тях – с 8.1%, а общата им застроена площ – с 12.1%. При броя на издадените разрешителни за строеж на другите видове сгради също се наблюдава спад - с 2.9%, а при тяхната разгъната застроена площ – с 59%. \r\nНадежда КРЪСТЕВА", "date": "2019.02.09", "title": "Велико Търново: 23 разрешителни за строеж на жилищни сгради в областта са издадени през четвъртото тримесечие на 2018 година"}
{"url": "http://www.focus-news.net/news/2019/02/09/2621712/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-po-ostanalite-napravleniya-trafikat-se-osashtestvyava-s-normalna-intenzivnost-i-bez-zatrudneniya.html", "text": "Натоварено е движението в участъка на автомагистрала „Тракия“ в Пловдивска област. По останалите основни направления в областта трафикът се осъществява с нормална интензивност и без затруднения. Това съобщиха за  Радио „Фокус“ – Пловдив  от Областното пътно управление. Пътните настилки на територията на областта са предимно сухи и нормално проходими, като в планинските райони на места има мокри участъци. Призовават се водачите да шофират с повишено внимание, съобразена скорост, както и да не предприемат рискови изпреварвания, за да не се създават предпоставки за възникването на пътни инциденти. Повишена опасност от свличане на земна и скална маса има по пътищата Бачково-Нареченски бани, Кричим-Стамболийски и Юговско ханче-Югово-Лъки-Здравец, предупреждават от Областното пътно управление. Проходът Троян-Кърнаре остава затворен за движение на всички моторни превозни средства. Забранено е преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Забранено все още е и движението на камиони по-високи от 4 метра през тунелите по пътя Асеновград-Нареченски бани. Целогодишна е забраната за движение на моторни превозни средства по пътя Белица-Загражден-Давидково, в участъка от км 13 до км 18. \r\nДвижението на територията на град Пловдив се осъществява нормално и без затруднения към този час. Не се отчита струпване на автомобили в централната градска част и по входно-изходните артерии. Пътните настилки в града са предимно сухи и нормално проходими. На 11 февруари се затваря за движение участък от ул. „Христо Г. Данов“ в Пловдив, в отсечката между ул. „Антим I“ и ул. „Свети Климент“, заради строително-ремонтни дейности. Очаква се благоустройството да приключи до края на април. Като обходен маршрут от понеделник може да се използва трасето ул. „Антим I“ – ул. „Скайлер“ – ул. „Софроний Врачански“. \r\nТони МИХАЙЛОВ", "date": "2019.02.09", "title": "Пловдив: Натоварено е движението в участъка на автомагистрала „Тракия“ в областта, по останалите направления трафикът се осъществява с нормална интензивност и без затруднения"}
{"url": "http://www.focus-news.net/news/2019/02/09/2621709/aktualna-patna-obstanovka.html", "text": "Температурите са в интервала от - 1° до 14°. Времето над страната е с променлива облачност. Слаб до умерен вятър духа в областите: Бургас, Велико Търново, Видин, Добрич, Монтана, Плевен, Силистра и Хасково. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Това съобщиха от  Агенция „Пътна инфраструктура“ . \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОПУ Бургас: \r\nДо 18.02.2019 г. движението в участъка Деветак – Ветрен от км 308+107 до км 359+475 да се осъществява с повишено внимание поради ремонтни дейности на асфалтовата настилка. Трафикът се регулира с пътни знаци.  \r\nАМ „Хемус“:  \r\nОбласт София: \r\nДо 11.02.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до пътната връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" в посока Перник се осъществява само в изпреварващата лента поради ремонтни дейности по облицовъчните пана до 24.02.2019 г. Участъкът е сигнализиран с пътни знаци и скоростта на движение се ограничава до 50 км/ч. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Скомля – Медовница от км 52+000 до км 54+000 се осъществява с повишено внимание поради подмяна на мантинели до 11.02.2019 г.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 11.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец – Крамолин при км 10+080 между с. Кормянско и с. Малки Вършец е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с.Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 11.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета. Срок до 11.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.09", "title": "Актуална пътна обстановка"}
{"url": "http://www.focus-news.net/news/2019/02/09/2621714/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Пирин  дежурният в Областно пътно управление – Кюстендил. Пътните настилки са сухи. Няма въведени допълнително ограничения за моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nЛора КАЛЧЕВА", "date": "2019.02.09", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/02/09/2621713/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 5 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижение в участък от пътя Полски Тръмбеш – Велико Търново се осъществява с повишено внимание поради изсичане на храсти. Дейност", "date": "2019.02.09", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/02/09/2621716/predstoyashti-mezhdunarodni-sabitiya-za-10-fevruari-agentsiya-fokus.html", "text": "*** Премиерът на Унгария Виктор Орбан ще изнесе реч „За състоянието на нацията“ \r\n*** Министърът на вътрешните работи на Италия Матео Салвини ще се срещне с делегация на председателя на венецуелския парламент Хуан Гуайдо \r\n*** Протести на консервативно настроени испанци срещу премиера социалдемократ Педро Санчес \r\n*** Въоръжените сили на Венецуела ще проведат маневри на фона на задълбочаващата се криза \r\n*** Сенаторът от Демократическата партия ще обяви дали ще се кандидатира за президент на САЩ \r\n*** Среща на върха на Африканския съюз \r\n***", "date": "2019.02.09", "title": "Предстоящи международни събития за 10 февруари ( Агенция „Фокус“ )"}
{"url": "http://www.focus-news.net/news/2019/02/09/2621717/afp-siriyskite-demokratichni-sili-zapochvat-poslednoto-nastaplenie-sreshtu-islyamska-darzhava-v-sabota.html", "text": "Подкрепяните от САЩ „Сирийски демократични сили“ (СДС) обявиха, че в събота започват „решителната битка“ срещу последния анклав на „Ислямска държава“ в Източна Сирия, предава  AFP . \r\n„СДС започват... решителната битка, с която ще довършат оставащите терористи от „Ислямска държава“ в село Багуз“, заяви говорителят на кюрдските формирования Мустафа Бали. \r\n„Битката започна“, съобщи той пред AFP. \r\nПревод и редакция:", "date": "2019.02.09", "title": "AFP: „Сирийските демократични сили“ започват последното настъпление срещу „Ислямска държава“ в събота"}
{"url": "http://www.focus-news.net/news/2019/02/09/2621718/predstoyashti-sabitiya-v-stranata-za-10-fevruari-agentsiya-fokus.html", "text": "*** \r\nВ 10.30 часа в местността „Баира“ вицепрезидентът Илияна Йотова ще извърши обредно зарязване на лозето по повод традиционния празник на виното в село Делчево. В 11.00 часа на площада в селото Йотова ще поздрави жителите и гостите на празника и ще награди победителите в традиционния международен конкурс за винопроизводители. \r\n*** \r\nОт 10.00 часа председателят на Народното събрание Цвета Караянчева ще посрещне първите посетители на парламента по повод 140 години от първото заседание на Учредителното събрание Народното събрание. В сградата на институцията ще бъде Ден на отворените врати.  \r\n*** \r\nОт 11.00 часа до 13.00 часа в местността Офелиите във Витоша ще се проведе Зимен семеен празник.  \r\n*** \r\nОт 14.00 часа в Софийската градска художествена галерия ще се състои премиерата на сайта openartfiles.bg. \r\n*** \r\nВ 16.00 часа в Камерната зала на Софийската опера и балет ще се проведе първа среща на Клуб „Приятели на операта“: „Да играем на Росини“.  \r\n*** \r\nОт 19.00 часа на сцената на Софийската опера и балет ще се играе най-новата постановка на „Евгений Онегин“ с режисьор Вера Петрова и диригент Жорж Димитров. \r\n*** \r\nВ 09.00 часа в храм „Св. Йоан Рилски“ ще бъде посрещната икона на свети Ефрем Нови с частица от светите му мощи. \r\n*** \r\nОт 11.00 часа до 17.00 часа в експоцентър „Флора“ ще се проведе семинар, озаглавен „Маркетирай СЕ!“. \r\n*** \r\nВ 09.00 часа в СУ „Св. Климент Охридски“ ще започне олимпиада по химия и опазване на околната среда.  \r\n*** \r\nОт 11.00 часа в зала 1 на Фестивалния комплекс ще се състои безплатен детски концерт „Обичам музиката“. \r\n*** \r\nОт 12.00 часа на центъра на с. Правда ще се проведе традиционно зарязване на лоза и конкурс за най-добро домашно вино и пелин.  \r\n*** \r\nОт 13.30 часа в местността „Баира” ще се извърши традиционното зарязване на лозята. В присъствието на вицепрезидентът Илияна Йотова. В 11.00 часа, на площада в Делчево ще започне музикалната програма по повод традиционния празник на виното. \r\n*** \r\nОт 11.00 часа в град Гълъбово ще се състои тържество в чест на Свети Трифон за берекет и добро вино.  \r\n*** \r\nОт 11.00 часа в Държавния куклен театър „Дора Габе“ ще се играе спектакълът „Таласъмът Тропалан“.  \r\n*** \r\nОт 10.30 до 13.30 часа в Младежки център Пловдив на Гребна база ще се събере Форум театър група.  \r\n*** \r\nОт 09.30 часа в храм „Успение Богородично“ ще бъде отслужена Архиерейска света Литургия. \r\n*** \r\nОт 09.00 часа в храм „Св. свщмчк Харалампий“ ще бъде отслужена Архиерейска света Литургия.  \r\n*** \r\nОт 11.00 часа в салона ДКТ-Сливен ще се играе спектакълът „Глупавият вълк“ по Елин Пелин.  \r\n*** \r\nОт 09.00 часа в църквата  „Св. Неделя“ в Смолян, кв. Райково, архиерейският наместник на Смолянска духовна околия и предстоятел на храма Негово Високопреподобие архимандрит Висарион ще отслужи празнична св. божествена Литургия.", "date": "2019.02.09", "title": "Предстоящи събития в страната за 10 февруари (Агенция „Фокус“)"}
{"url": "http://www.focus-news.net/news/2019/02/09/2621715/sport-etar-pobedi-tsska-na-armiyata-v-debyuta-na-lyubo-penev.html", "text": "Етър победи ЦСКА с 1:0 на стадион „Българска Армия“ в контролна среща, която беше дебютът на новия старши-треньор на червените Любослав Пенев. Единственото попадение в срещата отбеляза Флорент Боджадж в 34-ата минута.", "date": "2019.02.09", "title": "Спорт: Етър победи ЦСКА на „Армията“ в дебюта на Любо Пенев"}
{"url": "http://www.focus-news.net/news/2019/02/09/2621721/kyustendil-regionalnata-zdravna-inspektsiya-preduprezhdava-s-informatsionna-kampaniya-za-opasnostta-ot-upotrebata-na-nargile.html", "text": "Регионалната здравна инспекция в Кюстендил предупреждава с информационна кампания за опасността от употребата на наргиле. Това съобщиха за  Радио „Фокус” – Кюстендил  от здравната инспекция. В тази връзка е изготвена и се разпространява информационна брошура, включваща информация за опасностите пред здравето при употребата на наргиле. В нея се посочва, че наргилето е устройство, използвано за пушене на тютюн, билки, плодове и други вещества. Димът се образува чрез непрякото им нагряване с въглени, след което се охлажда и филтрира, преминавайки през вода. Поради начина на пушене, включително честота на вдишване, дълбочината на инхалиране и продължителността на една сесия, пушачите на наргиле поемат в по-високи концентрации токсичните вещества от тютюневия дим. При едночасова сесия пушене на наргиле се отделят 50 литра дим, докато при изпушване на 1 цигара се отделя само 0.5 литра дим. 15 пъти повече въглероден моноксид 70% повече никотин, отколкото една цигара. Редица изследвания категорично доказват, че твърденията за безопасността на наргилетата са напълно погрешни, подвеждащи и опасни. Въпреки, че преминава през воден филтър, димът от наргилето не е пречистен – съдържа канцерогени и други вредни вещества, които могат да увредят белите дробове. Другият мит е, че билковото наргиле е по-безвредно от обикновеното наргиле. Също като пушенето на „билкови“ цигари, употребата на билково наргиле излага пушача на катран и канцерогени. Тютюнът е тютюн, без значение какъв. Този за наргиле често се накисва в меласа или мед и се смесва с плодове, но съдържа токсични вещества, канцерогени и никотин. Здравната инспекция оборва и митът, че  пушенето на наргиле е безвредно, за разлика от пушенето на цигари. Фактът е, че генерирането на дима при наргилето и обикновените цигари се получава по различен начин – дим от изгарянето на тютюна при цигарите и дим от нагряването сместа, съчетан с дима от тлеещи въглени в чашката. Крайният продукт и в двата случая е един и същ и съдържа канцерогени. \r\nВенцеслав ИЛЧЕВ", "date": "2019.02.09", "title": "Кюстендил: Регионалната здравна инспекция предупреждава с информационна кампания за опасността от употребата на наргиле"}
{"url": "http://www.focus-news.net/news/2019/02/09/2621719/dimitar-manolov-beshe-izbran-za-prezident-na-kt-podkrepa-za-oshte-edin-mandat.html", "text": "Делегатите на Х-тия Конгрес на КТ \"Подкрепа\" избраха за още един четиригодишен мандат Димитър Манолов за президент и Иоанис Партениотис за вицепрезидент. Това съобщиха от пресцентъра на  КТ „Подкрепа“ . В състава на Изпълнителния съвет остават досегашните конфедерални секретари Любка Георгиева, Александър Загоров, Нели Христова и Веселин Митов, като Конгресът избра и още един конфедерален секретар - д-р Валери Апостолов.  \r\n„Ние сме Синдикатът, донесъл свободата и превърнахме тази свобода в основна ценност на нашата борба и нашите стремежи. Ние знаем какво е свободата и знаем какво е да стоим зад нея. Ние в \"Подкрепа\" ще се борим за тази свобода. Така сме се родили, така сме създадени и такива ще бъдем. Гарантирам с хората, с които сме екип, че ще даваме най-доброто от себе си за хората, които ни избраха, за да направим техния живот малко по-добър\", с тези думи закри Х-тият Конгрес президентът на КТ \"Подкрепа\" Димитър Манолов.", "date": "2019.02.09", "title": "Димитър Манолов беше избран за президент на КТ \"Подкрепа” за още един мандат"}
{"url": "http://www.focus-news.net/news/2019/02/09/2621720/plovdiv-33-godishen-mazh-e-zaginal-pri-pozhar-v-doma-si-v-selo-skutare.html", "text": "33-годишен мъж е загинал при пожар в дома си в село Скутаре. Това съобщи за  Радио \"Фокус\"-Пловдив  говорителят на Областната дирекция на МВР. Сигналът за инцидента е подаден към 17.30 часа.  \r\nМария РУСЕВА", "date": "2019.02.09", "title": "Пловдив: 33-годишен мъж е загинал при пожар в дома си в село Скутаре"}
{"url": "http://www.focus-news.net/news/2019/02/09/2621738/inzh-irina-chavdarova-penkova-profesionalna-gimnaziya-po-transport-pochti-zavarshiha-stroitelnite-deynosti-po-sgradata-na-gimnaziyata.html", "text": "Почти завършиха строителните дейности по сградата на гимназията. Това каза за  Радио „Фокус“ – Бургас  инж. Ирина Чавдарова – Пенкова, директор на Професионалната гимназия по транспорт в града. По думите ѝ масовата строително-ремонтна дейност по сградата е започнала в края на месец февруари миналата година като част от проект на Община Бургас по ОП „Региони в растеж“. „Всички знаем, че самата постройка беше много стара, неудобна и отчасти опасна за учениците. Едноетажното здание е построено през далечната 1942 г и е действало като част от казармите. С реализирането на този проект ще се трансформират напълно партерните помещения, а останалите ще се направят далеч по-функционални. Съществено ще се промени и възможността за провеждане на часовете по физкултура, тъй като ще се изгради физкултурен салон, какъвто досега липсваше, а дворното пространство ще бъде модернизирано, за да отговаря на стандартите“, отбеляза Пенкова и добави, че очакванията на ръководството са Гимназията да посрещне следващата учебна година в една нова и модернизирана сграда. \r\nМария ПОПЧЕВА", "date": "2019.02.09", "title": "Инж. Ирина Чавдарова – Пенкова, Професионална гимназия по транспорт: Почти завършиха строителните дейности по сградата на гимназията"}
{"url": "http://www.focus-news.net/news/2019/02/09/2621722/georgi-ilinov-sdruzhenie-na-avtoinstruktorite-pazardzhik-predlozhenieto-mladite-shofyori-da-se-dvizhat-s-pridruzhitel-shte-se-realizira-trudno.html", "text": "Предложението младите шофьори да се движат с придружител на практика трудно ще се реализира. Това каза за  Радио „Фокус“ – Пазарджик  Георги Илинов от Сдружението на автоинструкторите в Пазарджик. Според него дори в автомобила да присъства друг човек, когато той не е шофьор няма да е полезен. „Трудно ще се осъществи и идеята младите водачи да управляват по-малко мощни автомобили. Освен това увеличаването на броя на часовете на 50 ще оскъпи излишно курсовете. Имам курсисти, на които са необходими само 30 часа, защото се справят много добре. Защо трябва всички да плащат скъп курс, при положение, че са добре подготвени. Тези, които имат нужда от допълнителна подготовка и сега вземат повече часове като си заплащат допълнителните“, коментира Илинов. Според него въпросът не е в подготовката на водачите, а в техния манталитет и възпитание. „При нас младежът се държи прилично, спазва правилата, шофира внимателно, докато вземе изпита. Още на другия ден той променя кардинално поведението си на пътя“, каза още Илинов. \r\nВаня НИКОЛОВА", "date": "2019.02.09", "title": "Георги Илинов, Сдружение на автоинструкторите – Пазарджик: Предложението младите шофьори да се движат с придружител ще се реализира трудно"}
{"url": "http://www.focus-news.net/news/2019/02/09/2621744/plovdiv-izlozhbata-pateshestvie-iz-italiya-shte-bade-predstavena-v-regionalniya-etnografski-muzey-na-13-fevruari.html", "text": "Изложбата „Пътешествие из Италия“ ще бъде представена в Регионалния етнографски музей, съобщиха за  Радио „Фокус“-Пловдив  от Регионалния етнографски музей- Пловдив. Откриването е на 13 февруари (сряда) от 18.00 часа в салона на музея. Изложбата е на Италианското посолство в България и е посветена на италианските региони, тяхната музика и традиции. Изложбата ще запознае посетителите с особеностите на италианските региони и територии чрез популярната им музикална традиция. Програмата също така илюстрира географските, икономическите и езиковите особености на териториите, в които се слушат различни музикални теми. Целостта на изложбата е завършена с изпълнението на двама световноизвестни музиканти – Лоренцо Турки Флорис (пиано) и Карлос Де Антонис (тенор). Лоренцо Турки Флорис е пианист, композитор и диригент, отдал целия си живот на музиката. Често е канен като солист и гост-диригент от престижни оркестри по света като Сионския симфоничен оркестър (Швейцария), Торинската филхармония (Италия), Национален симфоничен оркестър на Ливан и много други. Карлос Де Антонис (тенор) е оперен певец от аржентински произход. Той започва да се занимава с музика от много ранна детска възраст. Завършва обучението си в Буенос Айрес при маестро Оскар Руис. През 2000 г. се премества в Германия, където е избран за тенор за концертния форум „Берлин“. Той е изпълнявал в 43 града в Германия в най-важните оперни театри (Хамбург, Франкфурт, Берлин), както из цяла Европа. През 2007 г., издава свой собствен албум, наречен „Del Cuore” (От сърце).", "date": "2019.02.09", "title": "Пловдив: Изложбата „Пътешествие из Италия“ ще бъде представена в Регионалния етнографски музей на 13 февруари"}
{"url": "http://www.focus-news.net/news/2019/02/09/2621741/kyustendil-chitalishte-hristo-botev-v-dupnitsa-obogati-bibliotechniya-si-fond-s-nova-literatura.html", "text": "Читалище „Христо Ботев” в Дупница обогати библиотечния си фонд с нова литература. Това съобщиха за  Радио „Фокус” – Кюстендил  от културната институция в града. Книгите са закупени със средства от спечеления проект към Министерство на културата „Българските библиотеки – съвременни центрове за четене и информираност”. Книгите вече са обработени и са готови да бъдат заемани от малките и големи читатели на читалищната библиотека. В проекта за закупуване са включени книги от различни области: художествена литература, художествена литература за деца, литературна критика, справочна и друга научна литература, съобразно профила на читалищната библиотеката. \r\nВенцеслав ИЛЧЕВ", "date": "2019.02.09", "title": "Кюстендил: Читалище „Христо Ботев” в Дупница обогати библиотечния си фонд с нова литература"}
{"url": "http://www.focus-news.net/news/2019/02/09/2621743/varna-zhena-oglavi-za-prav-pat-advokatskata-kolegiya-v-grada.html", "text": "За първи път в близо 130-годишната история на Адвокатската колегия във Варна жена бе избрана за председател на организацията в града. Това съобщават от  организацията . Новият председател е Калина Милославова – победител в балотажа за ръководното място, проведен на 3 февруари сред 467 адвокати с право на глас. Милославова е подкрепена от 271 нейни колеги, а подгласникът й Росен Димитров – от 172-ма. 4 от бюлетините във вота са били недействителни. На първия тур в избора на нови ръководни органи на колегията, в края на месец януари, Милославова е с първи резултат от общо 7 кандидати. От създаването й през 1891 година адвокатската колегия в морския град винаги е била ръководена от мъже. Пръв неин председател е бил Михаил Паничерски.  Първата жена, избрана за председател на организацията – Калина Милославова, е родена на 4 юни 1976 година във Варна и е с 16-годишен стаж в професията. Завършила е „Право“ и „Публична администрация“ в Технически университет в града. От 7 май 2003 година е вписана като адвокат във Варненската адвокатска колегия. От 2003 до 2005 г. е била асистент в ВСУ „Черноризец Храбър“. От 2010 до 2016 г. е член на Дисциплинарния съд на ВАК. От 2016 до 2019 г. е член на Адвокатски съвет. В този мандат е и ръководител на Регионалния център за безплатно правно консултиране към адвокатската колегия във Варна.", "date": "2019.02.09", "title": "Варна: Жена оглави за пръв път Адвокатската колегия в града"}
{"url": "http://www.focus-news.net/news/2019/02/09/2621739/ana-mpagartsiya-protestirashtite-gratski-fermeri-ottegliha-traktorite-si-ot-tunelite-tempi.html", "text": "Гръцките фермери, които в събота блокираха тунелите „Темпи“ на магистралата от Атина до Солун, решиха да оттеглят тракторите си от мястото на блокадата, предава телеграфната агенция  ANA-MPA .   \r\nКостас Целас, член на организационния комитет на протестната акция, е заявил за агенция ANA-MPA, че фермерите са изпратили своето послание на правителството. Сега то е на ход да намери решения на техните искания, незабавно.   \r\nФермерите от блокадата при Никея, град със стратегическо значение и главен център на областта Витиния в южната ни съседка, ще имат нова среща, за да решат как да се мобилизират, докато чакат правителствената покана за диалог.   \r\nТе настояват за среща с група министри, която да се ръководи от заместник премиера Янис Драгасакис.  Ивелина Ватова", "date": "2019.02.09", "title": "ANA-MPA(Гърция): Протестиращите гръцки фермери оттеглиха тракторите си от тунелите „Темпи“"}
{"url": "http://www.focus-news.net/news/2019/02/09/2621703/ria-novosti-granata-otkasna-rakata-na-protestirasht-v-parizh-video.html", "text": "Граната откъсна ръката на един от участниците в протестите на „жълтите жилетки“ в Париж, съобщава Sputnik France, предава  РИА Новости . \r\nИнцидентът е станал по време на стълкновение между манифестантите и полицията край сградата на Националното събрание. Мъжът е получил травмата в резултат от взривяване на граната със сълзотворен газ GLI-F4, която обикновено използват френските правозащитни органи. В този боеприпас има около 25 грама тротил. \r\nКакто съобщава RT France, демонстрантът е закаран в болница. По думите на един от очевидците, пострадалият е фотограф, участвал в акцията на страната на „жълтите жилетки“. \r\nПо една от версиите, протестиращият е взел гранатата от земята. Полицията ги е използвала, за да разгони протестиращите, а демонстрантите са ги взимали и са ги мятали над оградата на сградата на Националното събрание. \r\nСътрудник на видеоагенция Ruptly разказва подробности за произшествието. \r\n„Предавахме от Националното събрание. Протестиращите окръжиха група полицаи. Атмосферата беше напрегната. Навсякъде имаше сълзотворен газ. Чухме взрив и побягнахме към тълпата. След това видяхме ранения участник в демонстрацията и лекари от бърза помощ. Беше шокиращо!“ – цитира думите му RT. \r\nСъботната акция на „жълтите жилетки“ е 13-а от 17 ноември насам. Тя не премина без безредици: протестиращите мятаха по полицаите различни предмети, а в отговор те използваха сълзотворен газ. След сблъсъците демонстрантите се насочиха към сградата на Сената. \r\nМащабните протести на „жълтите жилетки“ започнаха с искане да не се увеличава акциза върху горивото и цените на бензина. Често акциите се съпровождат от безредици и сблъсъци между демонстрантите и полицията. По данни на медиите, по време на протестите са ранени около 1900 манифестанти и около 1200 сътрудници на правозащитните органи. \r\nПревод и редакция:", "date": "2019.02.09", "title": "РИА Новости: Граната откъсна ръката на протестиращ в Париж (Видео)"}
{"url": "http://www.focus-news.net/news/2019/02/09/2621745/dimitar-manolov-beshe-preizbran-za-prezident-na-kt-podkrepa-obzor.html", "text": "На 10-ия Конгрес на КТ \"Подкрепа\" делегатите преизбраха Димитър Манолов за президент на синдиката. Иоанис Партениотис беше преизбран за вицепрезидент. В състава на Изпълнителния съвет остават досегашните конфедерални секретари Любка Георгиева, Александър Загоров, Нели Христова и Веселин Митов, като Конгресът избра и още един конфедерален секретар - д-р Валери Апостолов. Конгресът е върховен орган на конфедерацията. Той се свиква веднъж на четири години. КТ „Подкрепа“ отбелязва 30 години борба в защита правата на работещите в България. В рамките на два дни над 600 делегати от цялата страна участваха в юбилейния конгрес на конфедерацията. „Ние сме синдикатът, донесъл свободата и превърнахме тази свобода в основна ценност на нашата борба и нашите стремежи. Ние знаем какво е свободата и знаем какво е да стоим зад нея. Ние в \"Подкрепа\" ще се борим за тази свобода“, заяви Димитър Манолов. „Така сме се родили, така сме създадени и такива ще бъдем. Гарантирам с хората, с които сме екип, че ще даваме най-доброто от себе си за хората, които ни избраха, за да направим техния живот малко по-добър\", обяви той.  \r\nПървия ден от конгреса на КТ „Подкрепа“ уважиха президентът Румен Радев, премиерът Бойко Борисов, министри от кабинета, народни представители, кметът на София Йорданка Фандъкова и др. Сред официалните гости на Конгреса бяха посланици и социални аташета, ръководствата на политически партии, обществени организации и институции, общественици и интелектуалци.  \r\nЮбилейният конгрес беше открит на 8 февруари от президента на КТ „Подкрепа“ Димитър Манолов и от почетния президент д-р Константин Тренчев. Пред делегатите и гостите Димитър Манолов отбеляза, че за 30 години синдикатът е изминал дълъг път, по време на който е имало победи и загуби, но важното е борбата в защита на интересите на хората да продължи. Той подчерта значението на предстоящите европейски избори и добави, че именно заради това синдикатът ще призове всички български граждани да гласуват в кампанията. Президентът на КТ „Подкрепа“ отбеляза, че синдикатът ще обсъжда възможността да издигне свой независим кандидат за евродепутат на предстоящите избори за Европейски парламент през май. Той отчете още, че КТ „Подкрепа“ ще се съпротивлява на неефективните форми на заетост, каквито например според него са т. нар. нулеви трудови договори и подчерта, че трябва да се въведе баланс на труда и капитала, защото трудът е избутан в дъното на обществените взаимоотношения. Почетният президент и създател на КТ „Подкрепа“ д-р Константин Тренчев заяви, че синдикатът може да се гордее с направеното през изминалите години. Той коментира, че за някои това изглежда много, за други – малко, но накрая историята ще го оцени. Д-р Тренчев припомни, че основните на сегашната конфедерация е поставена от група политически затворници, дисиденти и симпатизанти във време на големи планове и красиви мечти и отбеляза, че КТ „Подкрепа“ е останала единствената действаща и единна организация от онези дни. Като основни проблеми, пред които днес е изправена страната ни почетният президент на синдиката посочи демографската криза, емиграцията и тежкия социален статус на българите. „Днес ни липсва визия за бъдещето на България, национална идея за страната, идеология. Тази визия трябва да се основава на обща база, приемлива за преобладаващата част от населението, общия държавен интерес“, подчерта д-р Тренчев. „Най-добрата опора не е патерица, а собственият ни гръбначен стълб. Загубихме много. От нас зависи дали ще загубим всичко“, каза още той. В своето поздравително слово държавният глава Румен Радев отбеляза, че в продължение на 30 години КТ „Подкрепа“ отстоява неотменно социалните и трудови права и интересите на работещите България. По думите му конфедерацията се е превърнала в символ на експертност и откритост в социалния диалог с изпълнителната власт и работодателите. „Пожелавам на синдиката да остане на висотата на очакванията на българските граждани, на българските трудещи се, да пази доброто име на конфедерацията и заедно с другите социални партньори да градим една по-справедлива и по-добра България, в която да остават да живеят, учат и работят нашите деца и внуци“, завърши словото си Румен Радев. Премиерът Бойко Борисов отбеляза, че двата синдиката са много добър коректив не само на правителството, а и на работодателите. „Всички заедно сме убедени, че за да се повишат доходите, трябва да бъдат по-мощни икономиките“, заяви министър-председателят. В тази връзка той коментира, че догодина доходите може да бъдат увеличени с 10%, като уточни, че средствата за това се очаква да дойдат от борбата с контрабандата. Той добави, че работодатели вече сами разбират, че ако не повишават доходите, ще им избягат работниците.  Вицепремиерът Марияна Николова заяви, че създаването на КТ „Подкрепа“ е проява на борбата за демокрация. По думите ѝ за изминалите 30 години синдикатът се е превърнал в школа за защита на трудовите права на хората. Министърът на труда и социалната политика Бисер Петков коментира, че КТ „Подкрепа“ е оставила ярък отпечатък в развитието на синдикалното движение в България. По думите му синдикатът се е доказвал като успешен партньор в разработването на нови законодателни актове и механизми, които допринасят за гарантиране на трудови права на всички работещи и за създаване на условия за достоен труд. „Днес „Подкрепа“ е носител на автентичната гражданска енергия“, заяви председателят на парламентарната Комисия по труда и социалната политика Хасан Адемов. Той отбеляза, че след 30 години „Подкрепа“ не сваля правителства, но продължава да бъде истински лидер на българското европейско синдикално сдружение. „Днес, когато говорим за „Подкрепа“ разбираме демократичност, откритост и гласност в синдикалната дейност, осигуряване на условия за плурализъм, толерантност и преговори с работодателя“, каза още Адемов. Според кмета на София Йорданка Фандъкова КТ „Подкрепа“ е символ на гражданската енергия и на правото на хората да живеят достойно. Тя отбеляза, че като носител на промяната синдикатът е изиграл решаваща роля за утвърждаването на демокрация и свободата в България.", "date": "2019.02.09", "title": "Димитър Манолов беше преизбран за президент на КТ „Подкрепа“ (ОБЗОР)"}
{"url": "http://www.focus-news.net/news/2019/02/09/2621742/veliko-tarnovo-speditori-i-programisti-shte-se-obuchavat-ot-novata-uchebna-godina-v-gimnaziyata.html", "text": "Разкриване на две нови специалности в дуална форма на обучение предвижда ръководството на Държавна търговска гимназия „Димитър Хадживасилев“ в Свищов. Това съобщи за  Радио „Фокус“ – Велико Търново  директорът на гимназията Румяна Иванова. Тя уточни, че вече са направени заявки за приема. Новите професии ще са системен програмист и спедитор – логистик. „В учебен план на първата специалност са включени изучаването на визуално програмиране, обект на ориентирано програмиране, уеб дизайн, тестване на системен софтуер. И специалистите, които ще завършат тази професия, ще могат да поддържат и актуализират системен, приложен и специален софтуер. Другата нова професия е спедитор – логистик. В момента, по данни на Националното сдружение на спедиторите, голям процент от товарите се обслужват именно от тях – 65% от автомобилния транспорт, 95 % от транспорта по въздух, 65% по море“, обясни още директорът на Държавна търговска гимназия - Свищов. Заявеният прием е за по 13 ученика и в двете специалности. Школото има подкрепата и на бизнеса в региона, от където ще са осигурени и практичните занятия на младежите от 11 и 12 клас. \r\nЛуиза ТРАНЧЕВА", "date": "2019.02.09", "title": "Велико Търново: Спедитори и програмисти ще се обучават от новата учебна година в гимназията „Димитър Хадживасилев“ в Свищов"}
{"url": "http://www.focus-news.net/news/2019/02/09/2621748/veliko-tarnovo-muzikalno-dramatichen-teatar-konstantin-kisimov-zapochna-repetitsii-na-operetata-po-pokrivite-na-parizh.html", "text": "Съставът на Музикално-драматичен театър „Константин Кисимов” започна репетиции на оперетата „По покривите на Париж”, съобщиха от  театъра . Това е работното заглавие на спектакъла, който ще бъде създаден по шедьовъра на Имре Калман „Теменужката от Монмантър”. Оперетата не е играна досега на великотърновска сцена. За първи път в България тя ще бъде представена в оригиналната версия на Юлиус Брамер и Алфред Грюнвалд, които са автори на либретото. За режисьор на спектакъла е поканен Бойко Богданов, който за първи път ще работи с екипа на храма на Мелпомена в старата столица. Диригент-постановчик ще бъде Игор Богданов. В оперетата ще участват солисти, актьори, хор, оркестър и балет на МДТ „Константин Кисимов”. Над костюмите и сценографията ще работи Лидия Къркеланова, а хореографията е поверена на Катя Богданова. Премиерата на новото заглавие ще бъде в навечерието на празника на Велико Търново 22 март. Четири от обичаните заглавия в афиша на театъра ще бъдат възстановени в близките седмици, за да продължат своя сценичен живот. Снощи търновската публика отново аплодира спектакъла „Червило” на режисьорката Стела Андреева.  В центъра на сюжета са любовните мисли и преживявания на една жена, които се променят през годините. Актрисата Стефка Златкова изпълнява главната женска роля, а в образите на мъжете, към които са насочени силните чувства на нейната героиня, се превъплъщават Стоян Борисов, Милен Иванов и Иван Митев. Актьорите от драмата ще работят и по комедията “Декамерон” по безсмъртното произведение на Джовани Бокачо. Спектакълът беше поставен на сцената на великотърновския театър от режисьора Димитър Шарков. Актуалността на “Декамерон” в днешно време е повод това заглавие да бъде част от репертоара на МДТ „Константин Кисимов” от 2011 г. насам. Постановката е безконечен и пъстър карнавал от образи, лица, наречия, комични ситуации, заглушени от уличната врява. Весела и забавна оргия на живописните човешки нрави, която отвежда във времената на Бокачо. Популярната пиеса „Госпожа Министершата” на Бранислав Нушич също е сред обичаните заглавия на търновската драматична трупа. Атракционната комедия за балканските политически нрави ще бъде възстановена и съвсем скоро търновци и гостите на града ще могат да се забавляват със спектакъла, който е дело на режисьора Димитър Шарков. На сцената ще се завърне и постановката „Хъшове” по мотиви от повестта „Немили-недраги” на Иван Вазов. Гост-режисьор на спектакъла е Бойко Илиев, художник е Лидия Къркеланова, а в нея участва целият драматичен състав на МДТ. Търновската трупа е единствена, след тази на Народния театър в София, която прави подобна сценична реализация на „Хъшове”.", "date": "2019.02.09", "title": "Велико Търново: Музикално-драматичен театър „Константин Кисимов” започна репетиции на оперетата „По покривите на Париж”"}
{"url": "http://www.focus-news.net/news/2019/02/09/2621746/beta-sarbiya-dachich-shte-izpratim-protestna-nota-za-napadenieto-sreshtu-srabskite-vaterpolisti-v-split.html", "text": "Министърът на външните работи на Сърбия Ивица Дачич заяви в събота, че на Хърватия ще бъде предадена протестна нота заради инцидента в Сплит със сръбски ватерполисти от „Цървена звезда“, предава белградската информационна агенция  BETA . Според него нападението е резултат от \"антисръбската кампания\", която се  води в Хърватия. Това той е заявил пред сръбската държавна радио-телевизионна корпорация RTS. \" Ще настояваме да бъда открити и наказани извършителите. Много по-загрижени сме обаче за атмосферата в Хърватия, защото такова нещо не би се случило в Сърбия. Отговорност на политиците в Хърватия е да не създават атмосфера, която да стимулира подобни анти-цивилизационни процеси \", е казал дипломат номер 1 на Сърбия.  \r\nЧетирима състезатели на сръбския клуб „Цървена звезда“ по-рано в събота са били нападнати в едно кафене в хърватския курорт Сплит, защото са носели ризи с емблемите на клуба си, информират хърватски портали.    Ивелина Ватова", "date": "2019.02.09", "title": "BETA (Сърбия): Дачич: „Ще изпратим протестна нота за нападението срещу сръбските ватерполисти в Сплит“"}
{"url": "http://www.focus-news.net/news/2019/02/09/2621749/sport-rezultati-ot-21-krag-na-germanskata-bundesliga.html", "text": "В събота се играха шест срещи от 21 кръг на германската Бундеслига. Ето резултатите: \r\nБорусия (Мьонхенгладбах)-Херта 0:3 \r\nДортмунд)-Хофенхайм            3:3 \r\nЛайпциг-Айнтрахт(Франкфурт)    0:0 \r\nФрайбург-Волфсбург             3:3  \r\nХановер-Нюрнберг               2:0 \r\nБайерн(Мюнхен) - Шалке         3:1. \r\nВ класирането водач е футболният отбор на Дортмунд  с 50 точки.", "date": "2019.02.09", "title": "Спорт: Резултати от 21 кръг на германската Бундеслига"}
{"url": "http://www.focus-news.net/news/2019/02/09/2621747/sliven-kniga-i-film-za-nevena-kokanova-shte-badat-predstaveni-na-11-fevruari.html", "text": "Регионална библиотека „Сава Доброплодни” ще представи книгата „Години любов. Невена Коканова“ и документалния филм „Невена Коканова. Пътуване”. Това съобщиха от  културната институция . На 11 февруари от 17.00 часа в Камерна зала на ДТ ”Стефан Киров” ще бъде представена биографичната книга и документалния филм, посветени на 80-годишнината от рождението на актрисата. Книгата и филмът ще бъдат представени от техния автор – журналиста Георги Тошев. На 12 декември 2018 г. се навършиха 80 години от рождението на първата дама на българското кино – актрисата Невена Коканова. Биографичната книга „Години любов” е посветена на тази годишнина. Тя е разказ за нейния необикновен живот и вълнуваща кариера. В книгата са включени и над 250 снимки от личния архив на дъщеря й Теодора, някои от които се публикуват за първи път. Заглавието на книгата е неслучайно – кореспондира с първия важен филм в кариерата на Невена Коканова „Години за любов”, но и очертава звездния път на актрисата – да бъде обожавана от публиката си завинаги. Макар за Георги Тошев това да е втора книга, която подготвя в почит към голямата звезда на българското кино (първата е от 2009 г., „Невена Коканова. Коя съм…”), за първи път публикува цялото си интервю с нея. То е много лично – като изповед, дълго и наситено с нюанси, тъй като засяга различни, чисто общочовешки теми от живота, етапите от кариерата й, разкрива светогледа и мъдростта й. „Години любов” припомня „Лицата на Невена” от дебюта й в „Две победи” (1956), първата голяма роля – на Ема (в „Години за любов”), първата изява на театралната сцена, първата любов, участията в главна роля в „Тютюн”, „Дами канят” – една от най-успешните комедии на българското кино, единствената й изява като режисьор – довършвайки филма на съпруга си Л. Шарланджиев „Трите смъртни гряха” (1980), изборът да напусне или да остане в България и други важни моменти от творческия й път. В раздела „Огледалата на Невена” са представени истории и емоции, споделени от най-близките хора на актрисата – от дъщеря й Теодора Шарланджиева, от дългогодишния й приятел Павел Павлов, от съпругата на режисьора Въло Радев – Жени Радева, от археолога Дикран Балабанян, неин съсед в любимата й махала Чомаци в Габровския балкан. Нови ракурси към образа добавят актрисата София Кузева и журналистът Кирил Аспарухов. „Години любов. Невена Коканова.” е поклон пред красотата, таланта и силния дух на актрисата. В края на представянето ще бъде прожектиран и новият документален филм на Георги Тошев „Невена Коканова. Пътуване”.", "date": "2019.02.09", "title": "Сливен: Книга и филм за Невена Коканова ще бъдат представени на 11 февруари"}
{"url": "http://www.focus-news.net/news/2019/02/09/2621750/tanyug-vaterpolistite-na-tsarvena-zvezda-sa-napadnati-v-split-s-metalni-prati-prachki.html", "text": "Четирима състезатели по водна топка от сръбския \"Цървена звезда\" в събота са нападнати в Сплит преди мач със \"Sailor\" от регионалната лига по ватерполо, предава  ТАНЮГ . По информация от белградските медии сръбските спортисти са се върнали в Белград, а срещата е отменена.   \r\nИгор Милоевич, директор на секцията по водна топка към клуб „Цървена звезда“ е заявил, че са били нападнати в центъра на Сплит с метални пръчки, пръти. Той е казал също, че вратарят Александър Кинг, който е скочил в морето, за да избегне ударите, има фрактура на носа, другите спортисти са с удари по гърба и в краката.  \r\nРъководителят на сръбската Федерация по водна топка Виктор Йеленич припомня пред медиите, че подобни инциденти вече са се случвали и по-рано в Хърватия, но се надява това да е последният.   \r\nНа мястото на инцидента са пристигнали полицейски и медицински екипи, за да окажат помощ на пострадалите.   \r\nПолицията издирва нападателите.  \r\nСлучилото се е осъдено като „неприемлив акт на насилие“ и от изпълнителния директор на хърватската федерация по водна топка Перица Букич.  \r\nСлед днешния инцидент Сърбия ще предприеме засилени мерки за сигурност на спортистите си в Хърватия в състезанията за еврокупата. На 12 март сръбският национален отбор трябва да играе срещу Хърватия в Сисак.   Ивелина Ватова", "date": "2019.02.09", "title": "ТАНЮГ: Ватерполистите на „Цървена звезда“ са нападнати в Сплит с метални  пръти, пръчки"}
{"url": "http://www.focus-news.net/news/2019/02/09/2621751/afp-turtsiya-otnoshenieto-na-kitay-kam-uygurite-sazdava-silno-bezpokoystvo-za-chovechestvoto.html", "text": "В събота Турция е заклеймила отношението на Китай към мюсюлманската етническа общност в страната като „силно безпокойство за цялото човечество“, това е допълнение към критиките, които се отправят по повод нарушаване на правата на тюркско говорещата малцинствена група. Повод са дали зачестилите напоследък арести на нейни представители, предава световната агенция  AFP . \r\n\"Политиката на системна асимилация, която водят китайските власти по отношение на уйгурите предизвиква голямо безпокойство в цялото човечество“, се казва в изявление, обявено от говорителя на турското външно министерство Хами Аксьой.  Ивелина Ватова", "date": "2019.02.09", "title": "AFP: Турция: Отношението на Китай към уйгурите създава „силно безпокойство за човечеството“"}
{"url": "http://www.focus-news.net/news/2019/02/09/2621752/the-times-teroristi-ot-islyamska-darzhava-koito-ubiha-britanski-turisti-v-tunis-ostavat-v-zatvora-do-zhivot.html", "text": "Седем души остават с доживотна присъда заради две терористични нападения в Тунис през 2015 година, при които загинаха 60 човека, пише вестник  The Times . \r\nТогава двайсет и двама души загинаха на 18 март в музея „Бардо“ в столицата на Тунис. На 26 юни терористите нападнаха оживения крайбрежен град Сус, при което загинаха още 38 души, в това число и 30 британски граждани, решили да прекарат ваканцията си в Тунис. Отговорността и за двете атаки пое организацията „Ислямска държава“ (ИД). \r\nИнформацията е била съобщена в събота от говорителя на тунизийското държавно обвинение Софиен Слити.   Ивелина Ватова", "date": "2019.02.09", "title": "The Times: Терористи от „Ислямска държава“, които убиха британски туристи в Тунис, остават в затвора до живот"}
{"url": "http://www.focus-news.net/news/2019/02/09/2621740/otnovo-naprezhenie-vav-voyvodinovo-obzor.html", "text": "Жителите на село Войводиново излязоха на спонтанен протест след появата на около 40 цигани, които твърдяха, че ще нощуват в къщите си. Циганите бяха придружавани от представители на правозащитна организация. Събралите се протестиращи са опитали да пробият полицейската блокада, но са били спрени. Полицейското присъствие в селото беше засилено. По-късно обстановката се успокои, без да се допусне нарушение на обществения ред. Циганите са си тръгнали, разотишли са се и местните жители, които се бяха събрали край църквата, за да изразят недоволството си.  \r\nТова е шестият протест във Войводиново срещу циганския произвол. Последният беше на 11 януари. Недоволството се породи след като двама цигани - на 17 и 21 години, пребиха 33-годишния военнослужещ Валентин Димов на 6 януари. В петия ден на недоволство участие взеха бивши и настоящи военни, както и фенове на различни футболни агитки. На 11 януари протестът започна с химна на България, с падане на колене и минута мълчание в памет на загиналите военнослужещи в различни мисии. След това бе прочетена молитва за единение от свещеник. В селото бе разположена трибуна, от която се изявяваха оратори, които призоваха за законност в държавата и конкретни действия срещу циганския произвол. Думата взе кметът на община Марица Димитър Иванов, който бе освиркан., към него бяха отправени упреци, че не се предприемат решителни мерки срещу циганския произвол. Демонстрацията протече мирно, полицейското присъствие беше засилено. Същия ден Районна прокуратура-Пловдив се самосезира по публикации в електронни медии и разпространен към тях видеоклип с изказване на мъж, който сочи, че живее в чужбина, и прави изявление, съдържащо подбуждане към омраза и насилие във връзка с инцидента в село Войводиново, област Пловдив.  33-годишият Валентин Димов бе нападнат в село Войводиново около 13.30 часа на 6 януари. Конфликтът между него и двамата цигани е възникнал на кръстовище в селото. Впоследствие той е приет в болница с много хематоми по лицето и сътресение на мозъка от ударите по главата, които са му били нанесени. Общинският съвет в Марица гласува отпускане на еднократна парична помощ от 1000 лв. за пострадалия военнослужещ. Междувременно районният съд в Пловдив постанови най-тежката мярка „Задържане под стража“ спрямо братята Асен (на 21 г.) и Борис (на 17 г.). На 9 януари бяха предприети и действия по събаряне на незаконните цигански постройки в селото.", "date": "2019.02.09", "title": "Отново напрежение във Войводиново (ОБЗОР)"}
