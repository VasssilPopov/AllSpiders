{"url": "http://www.focus-news.net/news/2019/11/02/2715390/sport-levante-pobedi-barselona-s-31.html", "text": "Футбол: Отборът на Леванте победи Барселона с 3:1 в мач от 12-ия кръг на испанската Ла Лига. Гостите откриха резултата с гол на Меси от дузпа, но през второто полувреме футболистите на Леванте вкараха три гола. Въпреки загубата Барселона продължава да бъде начело на временното класиране с 22точки, колкото има и Реал Мадрид, след като завърши наравно като гост на Бетис 0:0.  \r\nИзиграха се още два мача от ла Лига: \r\nЕспаньол – Валенсия  1:2 \r\nСевиля – Атлетико Мадрид  1:1", "date": "2019.11.02", "title": "Спорт: Леванте победи Барселона с 3:1"}
{"url": "http://www.focus-news.net/news/2019/11/02/2715301/delegatsiyata-na-pp-abv-e-v-sastava-na-antiimperialisticheski-forum-v-havana.html", "text": "От 1 до 3 ноември в Хавана се провежда антиимпериалистически форум под мотото: „За солидарност, Демокрация и срещу неолиберализма”. Това съобщиха от пресцентъра на  ПП АБВ  Във форума участват над хиляда представители от 90 държави. Делегацията на ПП АБВ в състав: Любомира Ганчева, зам.- председател на партията, Георги Кючуков, отговорник за външнополитическите връзки и Пламена Заячка, лидер на младежката организация взема активно участие във форума, който се провежда в най-големия конгресен център в Куба. През днешния ден тримата представители на партията ще вземат участие в различни панели със свои доклади по обсъжданите въпроси.", "date": "2019.11.02", "title": "Делегацията на ПП АБВ е в състава  на антиимпериалистически форум в Хавана"}
{"url": "http://www.focus-news.net/news/2019/11/02/2715295/sport-grigor-dimitrov-shte-igrae-dnes-sreshtu-novak-dzhokovich-na-polufinala-na-turnira-ot-seriite-mastars-v-parizh.html", "text": "Тенис: Григор Димитров ще играе днес срещу Новак Джокович на полуфинала на турнира от сериите „Мастърс“ в Париж. Това стана ясно, след като на четвъртфиналите българският тенисист победи Кристиан Гарин. Сръбският тенисист от своя страна победи Стефанос Циципас в предишния етап на турнира. Мачът започва в 15:00 часа българско време.", "date": "2019.11.02", "title": "Спорт: Григор Димитров ще играе днес срещу Новак Джокович на полуфинала на турнира от сериите „Мастърс“ в Париж"}
{"url": "http://www.focus-news.net/news/2019/11/02/2715296/86-uchenitsi-posetiha-chez-v-evropeykata-sedmitsa-na-profesionalnite-umeniya.html", "text": "ЧЕЗ се включи активно в Европейската седмица на професионалните умения в периода 28 октомври 2019 г. Това съобщиха от  пресцентър на ЧЕЗ . Проведени бяха срещи с 86 ученици между VI и X клас от градовете София, Перник, Дупница и Плевен. Те посетиха професионалните гимназии, с които ЧЕЗ си партнира в тези градове, и се запознаха с възможностите за професионално обучение и за работа в ЧЕЗ след завършване на образованието си. „Целта ни като работодател е да осигурим възможности за професионално и развитие на младите хора, за да ги задържим в България. Но професионалната ориентация не трябва да разчита само на специализираните гимназии, а да започва още от семейството и да продължава в училище. Затова трябва да се обърнем отрано към учениците и техните родители, за да запалим у тях интерес към професията на енергетика“, каза Евгения Накова, директор „Човешки ресурси“, ЧЕЗ България. В Плевен учениците посетиха оперативния център на ЧЕЗ Разпределение и контактния център за всички клиенти на ЧЕЗ, който също се намира в града. Там те наблюдаваха в реално време работата на служителите в присъствието на г-жа Таня Михайлова, заместник-министър на образованието. Събитието завърши с посещение на специализираното диспечерско звено, където учениците разгледаха работни схеми на електроразпределителната мрежа, с които си служат дежурните диспечери. \r\nВ гр. София учениците от професионалната гимназия по механоелектротехника „Никола Й. Вапцаров“ посетиха Техническия учебен център на ЧЕЗ Разпределение и разгледаха уникалния за Западна България учебен полигон. Те се запознаха с работата на лабораторна кола на ЧЕЗ Разпределение, използвана за бързо локализиране на аварии и „погледнаха“ през термовизионна камера. В гр. Перник представители на ЧЕЗ представиха предизвикателствата на професията електротехник и възможностите за бъдещо кариерно развитие в компанията на учениците от професионалната гимназия „Мария Кюри“. Ученици и учители от ПГ “Акад. С.П. Корольов“ посетиха централния склад на ЧЕЗ Разпределение в града, където научиха повече за младежките програми на компанията разгледаха местата, където се съхраняват материали за поддържане на мрежата и отстраняване на авариите и видяха оборудван авариен автомобил.", "date": "2019.11.02", "title": "86 Ученици посетиха ЧЕЗ в Европейката седмица на професионалните умения"}
{"url": "http://www.focus-news.net/news/2019/11/02/2715298/pregled-na-mezhdunarodnite-novini-do-1300-chasa-agentsiya-fokus.html", "text": "Хилядите протестиращи в Ирак блокираха всички пътища, водещи до главния пристанищен град на страната в Персийксия залив Ум Касър, след като органите на реда използваха бойни патрони и сълзотворен газ в опит да разпръснат демонстрантите, предава  Reuters . \r\nПристанището, което получава огромна чат от Иракския внос, включително хранителни продукти, от които страната има сериозна нужда, е изцяло блокирано от два дни.  \r\nПротестиращите запалиха гуми и изградиха бетонни барикади, след опита на органите на реда да ги разпръснат. Поне 30 души са били ранени, според иракски източници.  \r\nДемонстрациите са част от движение, което накара десетки хиляди иракчани да протестират срещу правителството, което те обвиняват за влошаващите се обществени услуги в страната и широко разпространената корупция.  \r\n*** \r\n \r\n  Специалният представител на САЩ за Западните Балкани Матю Палмър заяви, че Македония не е получила отрицателен отговор от страна на Брюксел, а просто не е бил постигнат консенсус по въпроса, предава скопската медия  “Фокус“ . \r\nТой заяви това в интервю за македонската медия  \"360 градуса\" . \r\n„Ще започна, като изтъкна това, което Европейският съвет направи или не направи. Не беше казано „не“ на Северна Македония, не беше отказано започването  на преговорите за присъединяване, а просто не беше постигнат консенсус. Това, което направиха страните-членки на Европейския съюз, е да кажат, че ще разгледат този въпрос като част от по-широко обсъждане на разширяването (на Общността) с оглед постигане на споразумение тази пролет, може би през май (2020г.)“, заяви Палмър. \r\n„Това, което искаме да направим, е да работим с нашите европейски партньори, за да насърчим положителното решение на Европейския съвет за започване на преговори за членство със Северна Македония и Албания. Това трябва да стане възможно най-скоро, и се надяваме, че март ще бъде крайният срок. Не бих искал да говоря за това дали това представлява заплаха за Преспанското споразумение. Искаме да бъдем фокусирани върху европейската перспектива на Северна Македония и започването на преговори за присъединяване възможно най-скоро“, добави дипломатът. \r\nТой също така говори за Преспанското споразумение и коментира становището на опозицията в Македония, че биха го преразгледали, ако получат властта. \r\n„Силно подкрепяме Преспанското споразумение. Смятаме, че неговото цялостно прилагане допринася за мира, сигурността, стабилността, които поддържат просперитета на Северна Македония, Гърция и по-широкия регион. (…) Ние разбираме, че се води политическа кампания, че политиците ще направят всичко възможно за пред гражданите. От стратегическа гледна точка, ние вярваме, че всички участващи ще разберат важността от поддържането на силно партньорство между Северна Македония и Гърция и ние ще работим с нашите партньори в Скопие, независимо кой спечели изборния процес, в подкрепа на целите на САЩ и европейското бъдеще на Северна Македония”, добави Палмър. \r\nНа въпроса означава ли това, че е невъзможно да се работи допълнително по Преспанското споразумение и неговата същност, след като Северна Македония стане член на НАТО, Палмър заяви, че не би искал да говори за хипотетични неща и повтори силната подкрепа на Вашингтон за споразумението, както и за партньорството между Скопие и Атина. \r\n„Преспанското споразумение е от съществено значение за европейската перспектива и евроатлантическата интеграция и ние силно подкрепяме пълното му прилагане“, добави дипломатът.  \r\n*** \r\n \r\n  Полицията в Есекс твърди, че всички жертви от камиона, открит по-рано в британското графство с виетнамски произход, предава  Euronews . \r\nПолицията по-рано обяви, че жертвите са с китайско гражданство, но тази информация беше поставена под съмнение от виетнамското посолство във Великобритания. Оттам заявиха, че са получили информация, че жертвите може да са с виетнамски произход.  \r\n„За момента вярваме, че жертвите са с виетнамско гражданство и сме в контакт с правителството в Ханой“, заяви представител на полицията в Есекс.  \r\nТой добави, че органите на реда са в директен контакт и със семействата на някои от жертвите и работят по окончателното установяване на самоличността на хората, открити в камиона.  \r\n*** \r\n \r\n  Националната метеорологична служба \"Метео Франс\" обяви предпоследна, оранжева степен на опасност в три региона на западна Франция, поради приближаването на бурята „Амели“, която ще връхлети страната и ще предизвика ветрове със сила до 130 км/ч, предава  TACC . \r\nБурята на Амели (...) трябва да пристигне на атлантическия бряг късно през нощта на 2 срещу 3 ноември и ще бъде придружена от много силни ветрове, се казва в предупреждението на службата. \r\nОчаква се поривите на вятъра да достигат до 130 км/ч, като бурята ще донесе и обилни валежи, които могат да доведат до наводнения и големи вълни по атлантическото крайбрежие на Франция.  \r\n*** \r\n \r\n  Главнокомандващите военноморските сили на Гърция и България вицеадмирал Николас Цунис и контраадмирал Кирил Михайлов се срещнаха в Атина, за да дискутират въпроси, свързани с общите интереси и двустранните отношения, предава  ANA-MPA . \r\nТова бележи края на четиридневната визита на българския контраадмирал в Гърция. \r\nМихайлов беше информиран за дейностите на военноморските сили на Гърция и също така посети бойните кораби на страната в базата в Скараманга.  \r\nОсвен това български и гръцки сили взеха участие във военните учения „Балканска солидарност 2019“, на които присъства и началникът на отбраната и командир на сухопътните войски Христос Христодулу и неговият български колега Генерал Андрей Боцев.  \r\n*** \r\n \r\n  Първата сесия на Сирийския конституционен комитет в Женева, която продължи три дни, завърши с формирането на малка група, която ще се занимава пряко с реформата на основният закон на страната, предава  TACC . \r\nГрупата ще работи за изготвянето на нова конституция или за внасянето на изменения в съществуващата такава и ще се състои от 45 души. Тя ще започне работа на 4 ноември, като по-голямата част от останалите 105 души от комитета ще напуснат Женева. \r\nОсновните участници в процеса положително оцениха постигнатия резултат. \r\nИ двамата съпредседатели - Ахмед Кузбари от правителството и Хади ал Бахра от опозицията, както и специалният пратеник на генералния секретар на ООН за Сирия Геир Педерсен дадоха положителни оценки на заседанието. \r\n„Завършихме срещата на голямата група“, заяви Педерсен. \r\n„В сряда (30 октомври) имахме много добра пилотна среща и следващите два дни също преминаха много добре, срещата беше успешна“, заяви той.  \r\nКузбари добави някои подробности относно правилата за по-нататъшната работа на съвета \r\n\"Редакционната група ще работи следващата седмица, след което нашите представители ще се върнат в Дамаск, а после ще се срещнат отново след още две седмици\", каза той, като имаше предвид малката група, която ще работи по сирийската конституция. \r\n„Няма срокове за пълно заседание на Конституционния комитет, който ще одобри решенията на редакционната група“, добави Кузбари. \r\nТой също изрази надежда, че бъдещите заседания на Сирийския конституционен комитет ще се проведат в Дамаск. \r\nХади ал-Бахра повтори предишните изявления за готовност за конструктивна работа и необходимостта да се проучи целия предишен конституционен опит на Сирия. Той призова още да не се мисли победата във войната, а за начините за прекратяване на конфликта. \r\n*** \r\n \r\n  САЩ изрази своите притеснения относно липсата на военна дисциплина у сирийските милиции, подкрепяни от Анкара, предава турският портал  Ahval . \r\nАмериканският координатор по въпросите за борбата с тероризма Нейтън Сейлс заяви по време на пресконференция в Държавния департамент, че някои от групите, които Турция подкрепя и които взеха участие в нейната операция в Северна Сирия „нямат същата военна дисциплина, каквато има турската армия“.  \r\nПо-рано специалният пратеник на САЩ в Сирия Джеймс Джефри направи подобни коментари относно подкрепяните от Турция сирийски сили, като заяви, че някои от тези групи може да са опасни.  \r\nСейлс призова Анкара да се подсигури, че организациите с които работи „се съобразяват с всички гаранции, които бяха дадени на САЩ в споразуменията“ с тях от 17 октомври.  \r\nПрезидентът на Турция Реджеп Тайип Ердоган понесе остри критики за своята мека антитерористична политика срещу радикалните ислямисти, които нахлуха в Сирия между 2013 и 2016 г. Според множество източници голяма част от тях за влезли в страната от турска земя.  \r\nС последната си операция в Северна Сирия, Ердоган беше обвинен, че рискува да позволи „Ислямска държава“ да се възстанови.  \r\n„Не искаме други бойци да нахлуят в Сирия и да (помогнат) на „Ислямска държава“, която се опитва да се възстанови, искаме да се подсигурим, че нейните членове, които все още остават на свобода в Сирия не могат да излязат и да извършват (терористични актове) в останалата част на света, в частност в Европа“, заяви Сейлс пред журналисти.  \r\n*** \r\n \r\n  Министрите на отбраната на Кипър, Гърция и Египет ще проведат тристранна среща в Атина на 5 ноември, по време на която ще дискутират развитията в Източното Средиземноморие, както и сътрудничеството на държавите по отношение на сигурността, пише вестник  The Cyprus Mail . \r\nМинистърът на отбраната на Република Кипър Савас Ангелидис ще лети за Гърция за срещата си с египетския и гръцкия си колега Никос Панайотопулос и Мохамед Заки. На 6 ноември тримата ще посетят гръцкия остров Крит, където ще присъстват на военната демонстрация „Медуза 9“, която започна на 1 ноември и ще продължи седем дни.  \r\n*** \r\n \r\n  Премиерът на Великобритания отхвърли предложението за предизборен пакт с лидера на „Партия Брекзит“ Найджъл Фараж, след като американският президент Доналд Тръмп по-рано заяви, че двамата биха били „неудържима сила“, пише вестник  London Evening Standard . \r\nАмериканският президент се намеси в британската политика, като предложи Джонсън и Фараж да изградят алианс за Брекзит и да участват заедно на изборите на 12 декември.  \r\nСъветът на Тръмп, който беше придружен от критики към лейбъристкия опозиционен лидер Джереми Корбин обаче беше отхвърлен от Джонсън.  \r\nТой предупреди, че да се гласува за друга партия би увеличило възможността за лейбъристко правителство след  вота.  \r\n„Отхвърлил съм пакт с когото и да е, защото не мисля, че е разумно да правим това“, заяви премиерът.  \r\nТой освен това отхвърли и критиките към своята сделка за Брекзит с Европейския съюз, която Фараж осъди, а Тръмп заяви, че не би позволила търговска сделка между Лондон и Вашингтон.  \r\n„Страхувам се, че не искам да отправям каквито и да е клевети към президентът на САЩ, но в това отношение той е (…) в грешка, всеки който разгледа нашата сделка, може да види, че това е чудесно споразумение“, каза Джонсън.  \r\nВ допълнение той се извини към членовете на Консервативната партия, които го издигнаха за неин лидер с обещанието да изведе страната от Европейския съюз на 31 октомври, за това, че не е успял да удържи на думата си.  \r\n„Всичко което можем да направим сега, е да станем и да го направим“, допълни премиерът.  \r\nПо-рано лидерът на „Партия Брекзит“ Найджъл Фараж започна своята предизборна кампания с призив към Джонсън да се откаже от сделката си с Брюксел и да формира пакт с него, за да получи мнозинство в парламента. \r\nЕвроскептичният лидер заплаши, че ще се бори за всяко място в парламента на Великобритания в ход, който консерваторите смятат, че може да ощети шансовете им за успех в изборите, тъй като ще раздели гласовете на поддръжниците на Брекзит.  \r\nФараж добави, че неговата партия ще формира алианс с торите, ако премиерът се съгласи да се откаже от сделката си и повтори думите на Тръмп, че освен това тя ще предотврати търговско споразумение с Вашингтон.  \r\nПрезидентът даде интервюто си именно пред Найджъл Фараж, което изглеждаше много навременно, предвид че на следващият ден започваше предизборната кампания на „Партия Брекзит“.  \r\nСтийв Бейкър, част от евроскептичната фракция в Консервативната партия също отхвърли предложението на Фараж. \r\n„Абсолютно невъзможно е Консервативната партия сега да поеме курс към (Брекзит) без сделка и пакт“, заяви той.  \r\nГоворителят на Джонсън също отхвърли тезата, че сделката с Брекзит ще подкопае търговсото споразумение със САЩ.  \r\n„Сделката на премиера взема обратно контрола над нашите пари, закони и граница и ни позволява да правим търговски споразумения с всяка страна, включително САЩ“, заяви той.  \r\nКорбин от своя страна критикува интервенцията на Тръмп, като заяви, че той се „опитва да се намесва“, за да помогне на „приятеля си Борис Джонсън“ да спечели изборите. \r\nПо-рано стана ясно, че между Джонсън и Корбин ще се проведе предизборен дебат на 19 ноември, след като премиерът се съгласи на предложението на опозиционния лидер.  \r\n*** \r\n \r\n  Консултациите по търговските въпроси между САЩ и Китай се провеждат положително, а Вашингтон вярва, че различията ще бъдат изгладени в три етапа. Това заяви за американски медии Питър Наваро, ръководител на Националния съвет за търговия на Белия дом, предава  TACC . \r\nСпоред съветника на американския президент Доналд Тръмп, по-рано вицепремиерът на Държавния съвет на Китай Лю Хе и представителят на САЩ в търговските преговори Робърт Лайтхайзер са провели \"много конструктивни\" консултации. Както Наваро отбеляза, Вашингтон и Пекин в момента са \"на път към нещо добро\". Коментирайки изявленията на китайската страна, че САЩ и Китай са постигнали консенсус по основните въпроси, Наваро заяви, уклончиво, че това е така.  \r\n„Не споря с това“, заяви той.  \r\nНаваро каза още, че противоречивите въпроси в областта на търговията се очаква да бъдат решени \"на три етапа\". \r\nТой отбеляза, че засега САЩ считат за приоритет изграждането на механизъм, който да гарантира, че страните спазват търговските споразумения. Според Наваро този механизъм трябва да позволи на Вашингтон в случаи на нарушения от страна на Пекин „да предприеме мерки, без да се страхува от ответни действия от страна на Китай“.", "date": "2019.11.02", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/02/2715304/gd-granichna-politsiya-prodalzhava-da-bade-intenziven-trafikat-na-granitsata-s-rumaniya-i-turtsiya.html", "text": "Трафикът е силно интензивен на изход за товарни автомобили на границата с Турция на ГКПП „Капитан Андреево“ и интензивен на изход за леки и товарни автомобили на границата с Румъния на ГКПП „Дунав мост“. Това съобщиха от  Главна дирекция \"Гранична полиция\" . Информацията за трафика е към 13.00 ч. На границата със Сърбия, Северна Македония и Гърция  трафикът е нормален на всички гранични контролно-пропускателни пунктове.", "date": "2019.11.02", "title": "ГД „Гранична полиция“: Продължава да бъде интензивен трафикът на границата с Румъния и Турция"}
{"url": "http://www.focus-news.net/news/2019/11/02/2715303/zoran-zaev-politicheskite-partii-da-se-gotvyat-za-izbori-na-12-april-2020-g.html", "text": "Политическите партии в Северна Македония да подготвят листите си за предсрочните парламентарни избори на 12 април 2020 г., защото всички стъпки по ратификацията на протокола за членство в НАТО ще бъдат завършени до 11 февруари, когато ще бъде разпуснат парламента. Това заяви премиерът на Северна Македония Зоран Заев, пише скопското издание  ”Независен“ . \r\nТой допълни, че според всички прогнози на правителството, процедурите по ратификацията на протокола ще завършат навреме и изборите ще могат да се проведат спокойно на 12 април.  \r\n„Имаме целия декември, целия януари и десетте дни на февруари и съответното време да го направим“ казва Заев. \r\nТой подчерта, че 12 април е договорената дата за предсрочни парламентарни избори и дотогава всичко трябва да е готово за провеждането на вота. \r\n„Като цяло не очаквам промяна в датата на изборите, но в същото време казвам, че трябва да знаем за отговорността към държавата, точно както ние бяхме отговорни и призовахме за парламентарни избори и седнахме като разумни хора, за да се договорим за дата за изборите. (…) Всички трябва да се грижим заедно за интересите на държавата“, казва Заев.  \r\n \r\n : Теодор Пенев", "date": "2019.11.02", "title": "Зоран Заев: Политическите партии да се готвят за избори на 12 април 2020 г."}
{"url": "http://www.focus-news.net/news/2019/11/02/2715297/mestni-izbori-2019-spokoyno-proticha-denyat-za-razmisal-v-pleven.html", "text": "Спокойно протича денят за размисъл в Плевен. Това съобщиха  за   Агенция Фокус  от Общинска избирателна комисия-Плевен. Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Спокойно протича денят за размисъл в Плевен"}
{"url": "http://www.focus-news.net/news/2019/11/02/2715307/izbuhnala-gazova-butilka-e-prichinila-pozhar-v-kashta-v-kyustendil.html", "text": "Избухнала газова бутилка е причинила пожар в къща в Кюстендил. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. При последвалия пожар са изгорели 60 кв.м. покривна конструкция на къщата, намираща се в жилищен квартал \"Герена\"  Няма пострадали хора. Екипите на Районна служба „Пожарна безопасност и защита на населението” – Кюстендил са потушили пожара. От огъня са спасени две съседни сгради. \r\nВенцеслав ИЛЧЕВ", "date": "2019.11.02", "title": "Избухнала газова бутилка е причинила пожар в къща в Кюстендил"}
{"url": "http://www.focus-news.net/news/2019/11/02/2715302/mestni-izbori-2019-normalno-proticha-denyat-za-razmisal-v-blagoevgrad.html", "text": "Нормално протича денят за размисъл в Благоевград. Това съобщиха  за   Агенция Фокус  от Общинска избирателна комисия-Благоевград. Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Нормално протича денят за размисъл в Благоевград"}
{"url": "http://www.focus-news.net/news/2019/11/02/2715299/afp-yemenskoto-pravitelstvo-shte-podpishe-sporazumenie-za-razdelyaneto-na-vlastta-sas-separatistite.html", "text": "Международно признатото правителство на Йемен ще подпише споразумение със сепаратистите от „Южния преходен съвет“  на 5 ноември, чиято цел ще бъде прекратяването на дългогодишната гражданска война, предава  AFP . \r\nСпоразумението ще раздели властта между правителството и сепаратистите, които ще получат контрол над няколко министерства, а централната власт ще си върне в замяна контрола над град Аден.  \r\nМинистърът на информацията Муамар Ал-Иряни съобщи в социалната мрежа „Туитър“, че церемонията за „Риядското споразумение“ ще се състои в Саудитска Арабия в присъствието на коронования принц на Кралството Мохамед бин Салман и президента на Йемен Мансур Хади.  \r\nПо време на подписването на споразумението ще присъстват и представители на Обединените арабски емирства, които участваха във войната на страната на водената от Рияд коалиция, насочена срещу сепаратистите.  \r\n \r\n : Теодор Пенев", "date": "2019.11.02", "title": "AFP: Йеменското правителство ще подпише споразумение за разделянето на властта със сепаратистите"}
{"url": "http://www.focus-news.net/news/2019/11/02/2715300/rumen-galabinov-ikonomist-kogato-se-otpuskat-poveche-pari-tova-tryabva-da-varvi-sas-strukturni-reformi.html", "text": "Когато се отпускат повече пари, например в здравеопазването, всичко това трябва да върви със структурни реформи. Това каза в интервю за  Агенция „Фокус“   икономистът Румен Гълъбинов в коментар на одобрения от Министерски съвет бюджет за 2020 година. „Тоест повече пари в здравеопазването, но реформи така, че тези пари да не потъват в губещи болници, в загуби на НЗОК. Повече пари за образование – добре. Но не само за заплатите на учителите, а в една структурна реформа на цялата образователна инфраструктура в България – както на училищната, така и на университетското образование. Тоест по-качествено образование, а не количество, брой ученици и студенти, за които да се получава повече финансиране, повече качество“, допълни той. Гълъбинов посочи, че структурни реформи са нужни и в пенсионния модел на България. „Другото, което е – увеличават се с 6,7 пенсиите. Това е предвидено за всички хора в България, които са пенсионери и предстои да се пенсионират. Добре, но не се прави структурна реформа на пенсионната ни система и пенсионния модел, а това е крайно наложително затова, защото демографията на България не е добра. България най-ускорено от всички държави в ЕС се обезлюдява, тоест намаляваме като брой население поради различни фактори: сравнително невисока раждаемост, най-голямата смъртност в ЕС имаме и освен това нетно продължаваме повече от българите да излизат в България да емигрират и да ходят да работят и учат в чужбина, отколкото да се завръщат. Все още е такава тенденцията“, добави икономистът.    \r\n Пълния текст на интервюто четете по-късно в „Мнение“   \r\nТеодора ПАВЛОВА", "date": "2019.11.02", "title": "Румен Гълъбинов, икономист: Когато се отпускат повече пари, това трябва да върви със структурни реформи"}
{"url": "http://www.focus-news.net/news/2019/11/02/2715306/rumen-galabinov-ikonomist-nalozhitelno-e-v-balgariya-da-se-vavedat-diferentsirani-stavki-na-dds-a-sashto-i-neoblagaem-minimum-na-dohodite.html", "text": "Струва ми се, че в България е наложително да се въведат диференцирани ставки на ДДС, а също и необлагаем минимум на доходите. Това каза в интервю за  Агенция „Фокус“   икономистът Румен Гълъбинов. „Тук не е въпрос да откриваме топлата вода. От 28 страни-членки на ЕС в 26 има диференцирани ставки. Това е широко използвано. България е от малкото държави, които не го използва. Как ще стимулират раждаемостта в България, когато 20 % е ДДС на бебешката количка и 20 % е ДДС на луксозния джип? За какво говорим? Тоест това ми се струва крайно наложително България да го направи. Намаление на ДДС и въвеждане на диференцирани ставки“, допълни още той. Гълъбинов посочи, че в условията на задаваща се рецесия в глобалната икономика, която няма да подмине и България, намаляване на ДДС се явява като антирецесионна мярка. „В такъв смисъл, че това усилва потреблението. ДДС е с пряко влияние върху потреблението. Това е данъкът, който определя в голяма степен размера на търговски оборот, който се формира в икономиката. Така че ще има непосредствено въздействие“, допълни той. Относно необлагаемия минимум на доходите Гълъбинов даде пример с югозападната ни съседка Гърция, където  годишните доходи до 10 000 евро са освободени от данъци. „У нас трябва да се въведе необлагаем минимум. Тоест хората, които са с най-ниските, минимални работни заплати да не плащат данък върху дохода. Автоматично това им спестява 50-60 лева месечно, което им е реално увеличение на заплатата, защото не плащат този данък“, обясни той.  \r\n Пълния текст на интервюто четете по-късно в „Мнение“   \r\nТеодора ПАВЛОВА", "date": "2019.11.02", "title": "Румен Гълъбинов, икономист: Наложително е в България да се въведат диференцирани ставки на ДДС, а също и необлагаем минимум на доходите"}
{"url": "http://www.focus-news.net/news/2019/11/02/2715308/the-times-of-israel-politicheskite-protivnitsi-na-netanyahu-go-obviniha-za-raketnite-udari-ot-ivitsata-gaza.html", "text": "Политическите противници на премиера на Израел Бенямин Нетаняху обвиниха правителството му за това, че със своите политики е провокирало ударите от страна на палестинските сили върху цели в страната, пише вестник  The times of Israel . \r\nСпоред Израелските отбранителни сили, общо десет ракети са били изстреляни срещу цели в южната част на страната, една от които е ударила жилищна сграда. Не е имало пострадали при атаките, но се отбелязва, че противовъздушните системи на страната са успели да свалят само осем от тези ракети, преди те да достигнат целите си.  \r\nВ отговор, отбранителните сили на Тел Авив са нанесли от своя страна удари върху цели, свързвани с радикалната групировка „Хамас“, която оперира в Палестинската автономия.  \r\n„Изстрелването на 10 ракети към град Седерот и към обществата в периферията на Газа (…) е директен резултат от (слабата) политика на правителството пред терористичните групировки в Палестина“, заяви лидерът на партия „Наш дом Израел“ Авигдор Либерман в социалната мрежа „Фейсбук“.  \r\nЛиберман, който напусна поста министър на отбраната през 2018 г., заради несъгласие с постигнатото примирие с „Хамас“, заяви че изстрелването на ракетите е било резултат от действията на Израел, свързани с бунтовете по границата с Ивицата Газа.  \r\nТой допълни, че отговорът на премиера на насилието в Газа има последици за безопасността в други части на Израел.  \r\nЗаместник-ръководителят на опозиционната партия „Синьо и бяло“ Яир Лапид призова Израел да отговори на ракетните удари със „сила и без колебания“.  \r\n„Хамас и особено лидерите на „Ислямски джихад“ трябва да знаят, че ще платят с животите си за всяка атака върху израелски граждани“, заяви Лапид в свое съобщение. \r\n„На тероризма трябва да се отговори със сила“, добави той.  \r\nОпозиционните водачи неколко кратно изразяваха своето недоволство от политиката на Нетаняху за продължаващите протести по границата на Ивицата Газа, която според тях окуражава допълнително насилието.  \r\nПремиерът, който изпълнява и длъжността министър на отбраната, защити своя подход, като заяви, че ако действа по-агресивно, това може да предизвика война.  \r\n \r\n : Теодор Пенев", "date": "2019.11.02", "title": "The Times of Israel: Политическите противници на Нетаняху го обвиниха за ракетните удари от Ивицата Газа"}
{"url": "http://www.focus-news.net/news/2019/11/02/2715215/mestni-izbori-2019-9-000-politsai-shte-ohranyavat-izborniya-protses-v-nedelya-obzor.html", "text": "Около 9 000 полицаи ще охраняват изборния процес в неделя. Това стана ясно по време на брифинг в Главна дирекция „Национална полиция“, в който взеха участие представители на „Охранителна полиция“ – ГДНП и СДВР, ГДПБЗН и Дирекция „Български документи за самоличност“.  \r\n Какви ще са мерките на дирекциите във връзка с втори тур на местните избори? \r\nЗаетите с опазването на реда полицаи ще бъдат около 9 000 на брой. По-малкият брой спрямо първи тур се дължи на факта, че сега са отпаднали 4874 секции, които трябва да бъдат охранявани.  Заместник-директорът на ГДНП  Тодор Гребенаров  увери, че постоянно се прави анализ на оперативната обстановка, като в зависимост от риска за нарушения в определени райони се пренасочват сили и средства, включително сили на жандармерията. Утре около обяд се очаква да приключи и съпровождането на изборните материали до областните центрове. В столицата пък броят на полицаите, заети с охраната на изборния процес, ще остане същият, какъвто беше и на първия тур – 1659,  тъй като и броят на секциите за София се запазва  – 1 611. Това стана ясно от думите на  Красимира Стоядинова  от Отдел „Охранителна полиция“ към СДВР. На територията, обслужвана от СДВР, ще функционира Централна избирателна комисия и Общинската избирателна комисия, която след приключването на изборния ден ще бъде разположена в Зала Арена „Армеец“ в София. Над 6 500 проверки са извършени и от органите на Главна дирекция „Пожарна безопасност и защита на населението“, като установени нарушения в секциите няма. За това информира главен инспектор   Йото Василев  от дирекцията.. Във връзка с понижаването на температурите от дирекцията са провели обучения и инструктажи за спазване на изискванията за пожарна безопасност. По отношение на използването на отоплителни уреди в секциите – проведено е обучение на председателите и членовете на комисиите с цел неизпозлване на неизправни локални отоплителни уреди, които създават предпоставка за възникване на пожари. Общият брой на служителите от ГД ПБЗН, които ще бъдат придадени към полицейските служители за втория тур на местните избори, е 553 души за цялата страна. Във връзка с документите за самоличност и издаването на удостоверения за гласуване информация даде директорът на Дирекция „Български документи за самоличност“  Светлана Ценева . Тя наблегна на факта, че издадените удостоверения за първия тур за 27 октомври не важат за втория тур. Тоест ако има такова издадено удостоверение, което лицето не е използвало на първия тур, то  не важи за втори тур. От началото на месец октомври са издадени над 77 000 лични карти с от звената „Документи за самоличност“ и от 29 до 31 октомври са издадени вече 215 удостоверения за гласуване. Звената за документи за самоличност ще работят и на втори тур на 2 ноември ще работят от 08.30 до 17.30 часа, а в изборния ден ще работят от 08.30 до 19.30 часа. Всеки български гражданин, който желае да упражни правото си на глас, може да си получи издадената лична карта, ако е подал заявление преди изборния ден. В случай на изгубена, повредена или унищожена лична карта, гражданите могат да посетят звената „Документи за самоличност“, да подадат заявление за издаване на лична карта и да получат удостоверение, което важи единствено и само за изборния ден за гласуване. \r\n Какви са резултатите от работата на дирекциите във връзка с местните избори на първи тур? \r\nПо информация на  Тодор Гребенаров  след първия тур на местните избори няма допуснати нарушения на обществения ред и нарушения по време на изборния процес, касаещи пряко охраната на изборните секции. Броят на сигналите и образуваните производства пък е по-малък в сравнение с изборите за местна власт през 2015 година, като статистиката сочи следното:  брой на сигналите за 2015 г. - 2475,  за 2019 – 1148. През 2015 броят на образувани производства е 171, сега е 77. Брой задържани през 2015 – 77, сега – 27, актове за административни нарушения – 35, сега – 7. Брой предупредителни протоколи – 1719, сега – 1868. Оказани съдействия на ОИК и СИК – 103, сега – 75“. Главен инспектор Йото Василев от ГД ПБЗН  посочи, че на първия изборен тур по отношение на пожарната безопасност е била създадена добра организация, като е нямало инциденти, които да касаят възникнали пожари и произшествия. \r\nСтатистиката, представена  от даде директорът на Дирекция „Български документи за самоличност“  Светлана Ценева , пък сочи, че на първия тур на местните избори,  са били издадени 2 227 удостоверения, които са важели единствено и само за изборния ден и са издадени над 66 000 лични карти, с които гражданите да гласуват. \r\nТеодора ПАВЛОВА", "date": "2019.11.02", "title": "Местни избори 2019: 9 000 полицаи ще охраняват изборния процес в неделя (ОБЗОР)"}
{"url": "http://www.focus-news.net/news/2019/11/02/2715305/reuters-turtsiya-izprashta-zadarzhanite-chlenove-na-islyamska-darzhava-v-rodnite-im-strani.html", "text": "Министърът на вътрешните работи на Турция Сюлейман Сойлу заяви, че Турция ще изпрати заловените членове на групировката „Ислямска държава“ обратно в родните им страни и се оплака от бездействието на Европа по въпроса, предава  Reuters . \r\n“Toва не е приемливо за нас. Също така е безотговорност“, заяви той.  \r\n„Ние ще изпратим заловените членове на „Ислямска държава“ в техните страни“, добави министърът пред репортери.  \r\nТурция залови някои от избягалите членове на „Ислямска държава“ в Северна Сирия. Те успяха да се измъкнат от кюрдските затвори в следствие от турската офанзива „Извор на мира“ в региона.  \r\n \r\n : Теодор Пенев", "date": "2019.11.02", "title": "Reuters: Турция изпраща задържаните членове на „Ислямска държава“ в родните им страни"}
{"url": "http://www.focus-news.net/news/2019/11/02/2715212/predstoyashti-sabitiya-v-stranata-za-2-noemvri-agentsiya-fokus.html", "text": "*** \r\n \r\nОт 11.00 часа президентът Румен Радев ще присъства на панихида пред Военния мавзолей-костница на Централните софийски гробища по повод Архангелова (мъжка) задушница. \r\n \r\n*** \r\n \r\nОт 8.30 часа в спортна зала „София” ще бъде открит турнир по тенис на корт в памет на генерал-майор Нейко Ненов. Той е част от събитията за отбелязване на празника на Сухопътните войски. \r\n  \r\n \r\n*** \r\n \r\nОт 9.00 часа в митрополитска катедрала \"Св. вмца Неделя\"ще бъде отслужена общата панихида по повод Архангелова задушница. \r\n \r\n*** \r\n \r\nОт 10.00 часа на Женския пазар ще се проведат фермерски пазар и кулинарна демонстрация. \r\n \r\n*** \r\n \r\nОт 18.00 часа в Гьоте-институт България на ул. „Будапеща“ 1 ще започне изложение с български производители на компютърни и настолни игри. С него ще започнат проявите от програмата на Sofia Game Night 2019. \r\n \r\n*** \r\n \r\nОт 19.00 часа в театър „Азарян“ ще започне специална вечер на Балет Арабеск с два спектакъла по хореографии на израелката Мириам Енгел и българката Мила Искренова – „Следобедът на един фавн” и премиера на „Youth Awake“. \r\n \r\n*** \r\n \r\nОт 19.00 часа във Военния клуб ще се проведе 14-тия ни благотворителен бал в подкрепа на деца и младежи в неравностойно положение и с тежки увреждания. Той се организира от фондация „Сийдър” и събира около 220 гости, дипломати, представители на бизнеса, културните среди в страната и дългогодишни поддръжници на фондацията. \r\n \r\n*** \r\n \r\nОт 10.00 до 18.00 часа в центъра на града срещу пощата ще се проведе благотворителен базар в помощ на бездомни животни. \r\n \r\n*** \r\n \r\nОт 10.00 часа ще започне общоградското възпоменание по повод Архангелова задушница с изпълнение на траурна музика от Бургаския духов оркестър. В 10.30 часа ще бъде отслужена заупокойна молитва. Възпоменанието ще се проведе на площада пред Дома на покойника в Гробищния парк. От 11.00 часа ще бъдат поднесени цветя на гробните места на поетесата Петя Дубарова, филантропа и щедър дарител Александър Георгиев Коджакафалията и автора на Химна на Независимостта Георги Шагунов.  \r\n \r\n*** \r\n \r\nОт 11.30 часа в Етнографската експозиция на ул. „Славянска“ 69 ще се проведе традиционната лектория на Бургаския музей. „Феномени - гледки от птичи поглед и тайните, които те разкриват“ ще представи въздушни снимки, показващи интересни обекти с информация за тях. \r\n \r\n*** \r\n \r\nОт 11.00 часа в района на Старите гробища пред „Паметника на загиналите офицери, подофицери и войници във войните 1912-1918 г.” ще бъде отслужена панихида и ще бъдат поднесени венци и цветя по повод Архангелова задушница. \r\n \r\n*** \r\n \r\nОт 15.00 часа от Цирковата площадка ще потегли рокерска обиколка на града, с която ще бъде официално закрит Мотосезон 2019. \r\n \r\n*** \r\n \r\nОт 11.00 часа в залата на БЧК - Велико Търново ще бъде изнесена лекция от д-р Даниела Митова, водещ офталмолог в България. Темата е посветена на възрастовите изменения и заболявания на очите, които са причина за загуба на зрение и проблемите, които са свързани със заболяването инсулт. \r\n \r\n*** \r\n \r\nОт 11.00 часа в Куклен театър „Весел“ ще бъде представен спектакълът на Държавен куклен театър – Сливен „Грозното пате“. \r\n \r\n*** \r\n \r\nОт 11.00 часа в Драматично-куклен театър ,,Иван Радоев\" ще се играе постановката ,,Вълкът и седмте козлета\". \r\n \r\n*** \r\n \r\nОт 18.30 часа в Галерия SARIEV ще се състои откриване на изложбата „Рисунки за корици 1979-1989“. \r\n \r\n*** \r\n \r\nОт 10.00 часа в Къща музей „Гео Милев” ще се проведе поетическа работилница за участниците в НМКП „Веселин Ханчев” – Стара Загора. \r\n \r\n \r\n*** \r\n \r\nОт 16.00 часа в Оперния театър ще бъде представена операта „Травиата“ от Джузепе Верди. \r\n \r\n*** \r\n \r\nОт 10.30 часа в Троянската света обител ще се отслужи  Заупокойна света Литургия и панихида по повод 7 г. от кончината на патриарх Максим.", "date": "2019.11.02", "title": "Предстоящи събития в страната за 2 ноември (Агенция „Фокус“)"}
{"url": "http://www.focus-news.net/news/2019/11/02/2715216/balgariya-otbelyaza-denya-na-narodnite-buditeli-obzor.html", "text": "С почетни събития в страната беше отбелязан Денят на народните будители. Денят бе отбелязан в повечето градове с поднасяне на цветя и отслужване на заупокойна молитва на гробовете на местните будители.  \r\n Президентът Румен Радев  отправи своя апел в обръщение към представители на културни институции по повод. „За младите хора е важно да знаят, че постиженията на просветителския и на свободолюбивия дух са в основата на нашата памет и държавност“, посочи той. Държавният глава коментира, че на този ден се обръщаме към миналото, за да сверим посоката, която поемаме с високите критерии, които са ни завещани от нашите будители. Президентът коментира, че днес е не по-малко трудно да опазим корените си и да предадем традициите и националната ни същност на новите поколения. „Това е причината в този ден да благодарим най-напред на българските учители, че продължават тихото си родолюбиво дело и показват на децата ни примера на великите българи, символа на миналото, което ще проправи пътя на бъдещето“,  коментира още президентът.  \r\n Премиерът Бойко Борисов  посочи, че според него е чудесна инициативата на Националната библиотека, която представи днес тефтерчетата на Левски, Раковски и Ботев и в дигитални формати. По думите му съчетаването на историята с модерното - това е съвременно будителство. „Трябва да помним, че това е един от празниците, забранен от Българската комунистическа пария, която днес се нарича БСП. Честит празник и на българските учени! Разходите за научноизследователска и развойна дейност у нас са нараснали с 8,9% за година. Новият ни ресор в Европейската комисия показва нашата висока ангажираност в сектора и ние ще направим всичко възможно да продължим да подпомагаме Вашата работа, скъпи наши учени!\", каза още премиерът. \r\n Председателят на Народното събрание Цвета Караянчева  посочи, че трябва да съзнаваме какво означава Деня на народните будители и да бъдем достойни за примера на нашите предци. Да не забравяме, че те са изворът на нашата национална гордост. По думите ѝ 1 ноември ознаменува делото на българските просветители, книжовници, революционери, стремили се към възраждане на национален дух, образование и книжовност. Според нея той носи не само силна емоция, но и послание към нас – да съхраняваме техния дух, тяхната вяра във възможностите на българския народ и убеждението, че знанието, просветата, науката и независимостта ни правят свободни и равни с другите народи. \r\n Лидерът на БСП Корнелия Нинова  посочи в публикация във фейсбук, че dнес е ден за почит към онези смели, просветени, безразсъдно вярващи мъже и жени, които в миналото тръгваха срещу мрака, срещу силните, срещу робството, за да защитят език, род и Отечество. По думите ѝ миналото не е само повод за преклонение. То е задължение - да продължим. Да превърнем апатията във вяра, страха в смелост, безпросветността в образованост.  \r\n Председателя на Синдиката на българските учители Янка Такева  коментира, че Синдикатът през 2013 година е изградил паметник в двора на църквата „Св. Седмочисленици“, който е посветен на българските учители и народни будители. По думите ѝ дотогава не е имало паметник на българския учител, нито паметник на народния будител. Според нея не е имало паметник, където на първи ноември човек да постави цвете в знак на уважение на първите книжовници, революционери, просветители, които са били учители. Тя добави, че техни последователи в днешно време са българските учители. Такева уточни, че посрещат празника с едно духовно удовлетворение, защото през далечната 1909 година с указ на цар Борис III се обявява за национален празник. Такева посочи, че хората имат празници на буквите, имат празници, които са посветени на изявени учени, но нямат празници на народните будители. Според нея това означава, че нашата държава е трябвало да си измъкне от дъното на образоваността и невежеството, за да може да тръгне напред и да се развива. По-късно се е доказало това в историята. Тя добави, че в толкова кратко време са се построили над хиляди и двеста училища, обучени са хиляди учители, които са били най-знаещите, най-можещите, които са пръснати из цялата страна, за да учат на четмо и писмо българските деца. Според нея това е било толкова завладяващо, заразително, толкова е докоснало чувствеността на българина, че още от зората на далечното ни минало, от тогава е останала именно кодова нишка в българина да изучи децата си. Да дава мило и драго, за да може децата да бъдат грамотни, знаещи и можещи. \r\nВ декларация по повод празника от  БСП  посочиха, че днес се прекланяме пред всички достойни български синове и дъщери, посветили живота си на Отечеството и превърнали съдбата си във факел за поколенията след тях - книжовници, просветители, революционери, творци, учители, вдъхнали в мрака на чуждото потисничество вяра в собствените сили на народа по пътя към историческото възстановяване на българската държавност. От партията посочиха, че днес се обръщаме към миналото, за да сверим посоката, която поемаме с високите критерии, които са ни завещани от нашите будители. В декларацията се посочва още, че днес е не по-малко трудно да опазим корените си и да предадем традициите и националната ни същност на новите поколения. Според БСП това е причината в този ден да благодарим най-напред на българските учители, че продължават тихото си родолюбиво дело и показват на децата ни примера на великите българи, символа на миналото, което ще проправи пътя на бъдещето. \r\n Председателят на Съюза на народните читалища Николай Дойнов  в интервю за Агенция „Фокус“ посочи, че 1 ноември е много важен за всички българи, защото никога материалното не е взимало връх над духовното. Според него не отдаваме значимото на народните будители днес. По думите му в тези трудни, динамични времена човек забравя за народните будители. Според него добрите неща, добрите имена и високите идеи са подложени на забрава в материалния свят. По думите му за това 1 ноември е много важен за всички българи. Той посочи, че всичко е мимолетно, всичко тече и се изменя, остават само идеите в света на духовното развитие на човека. Председателят на Съюза на народните читалища заяви, че се вижда едно цяло поколение, което се е сменило и това се вижда от новите избори. По думите му тепърва предстои анализ, но се появява една пустота както по отношение на българското възприемане на действителността, така и по реализацията на вътрешния духовен свят. Ние считаме за будители свещените български имена – тези, които проправиха пътя към бъдещето на България. Според него обаче не ги зачитаме достойно. „Хората някак са се оплели в ниски и елементарни неща, а не виждат, че извисяването идва чрез спомена, който трябва да носим в сърцата си за тези хора“, допълни още той. \r\n Лидерът на АБВ Румен Петков  заяви, че в Деня на народните будители се покланяме пред тези, които са ни държали будни 500 години, които в началото на миналия век са се изправили с гърдите и челата си. „Да коленичим пред тези, които независимо от конюнктурата, гордо развяха името на България по целия свят. Всички те ни държаха будни. Да се събудим. За да им покажем, че подвигът им се знае. Честит празник!\", заявява още Румен Петков.", "date": "2019.11.02", "title": "България отбеляза Деня на народните будители (ОБЗОР)"}
{"url": "http://www.focus-news.net/news/2019/11/02/2715309/emil-harsev-finansist-diferentsirani-stavki-na-dds-biha-bili-nedalnovidni-i-nepravilni.html", "text": "Диференцирани ставки на ДДС биха били недалновидни и неправилни. Това каза в интервю за  Агенция „Фокус“  финансистът Емил Хърсев в коментар на одобрения от МС Бюджет 2020. „Мисля, че това е крайно недалновидно и изключително неправилно тепърва да се въвежда в страна, където така или иначе системата за облагане с ДДС е единна. Това е правилната система. По въпроса има подробни, много широки изследвания, решения на Европейската комисия именно. Да се въвеждат тепърва, пак ви казвам – те не водят до социалния ефект, който се предполага. Просто никъде, където са въведени, особено типичен е примерът с Израел, те не водя до подобряване на социалното неравенство, което се прокламира като основната цел на тази данъчна мярка“, допълни той. Хърсев добави още, че тази практика е от зората на въвеждане на този данък и общо взето е нещо, което трябва да се изкоренява, включително в Западна Европа. „Вредно е, води до сериозни реформации на пазара. Нищо не носи, освен възможността за увеличаване и кражби на ДДС“, посочи той. По въпроса са въвеждане на необлагаем минимум на доходите Хърсев коментира, че това би имало логика. „За необлагаемия минимум мисля, че има логика и може да бъде обсъждано и договорено. Струва ми се, че ще облекчи данъчната система и ще я опрости доста. С един необлагаем минимум, който е ясен, прогнозируем, изчислим и пр.“, допълни още той.  \r\n Пълния текст на интервюто четете по-късно в „Мнение“   \r\nТеодора ПАВЛОВА", "date": "2019.11.02", "title": "Емил Хърсев, финансист: Диференцирани ставки на ДДС биха били недалновидни и неправилни"}
{"url": "http://www.focus-news.net/news/2019/11/02/2715214/nachaloto-na-predizbornata-kampaniya-vav-velikobritaniya-komentari-v-britanskiya-pechat-agentsiya-fokus.html", "text": "Началото на предизборната кампания във Великобритания и ултиматумът на Найджъл Фарадж към Борис Джонсън да се откаже от сделката за Брекзит с ЕС и да изведе Обединеното кралство \"чисто\" от ЕС - без сделка са основните теми на британския печат . \r\n*** \r\n \r\n  Лидерът на „Партия Брекзит“ Найджъл Фарадж обяви, че ще се бори за всяко едно място на изборите на 12 декември, освен ако премиерът Борис Джонсън не се откаже от сделката, до която стигна с Брюксел, пише британското евроскептично издание  The Daily Mail . \r\nФарадж на практика обяви война на управляващата Консервативна партия, както и на опозицията в лицето на лейбъристите, като заяви, че готви общо 500 кандидати за депутатските места във Великобритания.  \r\nТой все пак запази надеждите за пакт с торите, като даде на Джонсън време до 14 ноември да се откаже от сделката и да формира съюз с „Партия Брекзит“.  \r\nПо-рано президентът на САЩ Доналд Тръмп призова двамата да формират съюз в ход, който би ги превърнал в „неудържима сила“, но членовете на Консервативната партия категорично се противопоставиха на тази идея.  \r\nФарадж заяви, че тази оферта все още важи, но само ако премиерът се откаже от сделката за Брекзит с ЕС и изведе „чисто“ Великобритания от Общността.  \r\nДжонсън даде ясно да се разбере, че по време на предизборната си кампания ще промотира своята сделка с Брюксел, което означава, че пакта с „Партия Брекзит“ изглежда невъзможен на този етап.  \r\nЕвроскептиците се страхуват, че ако двете партии не се споразумеят, те може да разделят гласовете на електората, който подкрепя Брекзит. Това може да отвори вратата за проевропейски настроените партии да спечелят идните избори, което би представлявало силен удар за надеждите на Борис Джонсън да си осигури парламентарно мнозинство.  \r\nФарадж призна, че има „риск вота да бъде разделен“ в началото на своята предизборна кампания в Лондон.  \r\nТой призова Джонсън да „преосмисли“ своята сделка с Брюксел и да се откаже от нея, „защото това не е Брекзит“.  \r\nФарадж предупреди премиера, че ако откаже предложението, „Партия Брекзит“ ще се подсигури, че до изборите всеки дом във Великобритания ще знае, че сделката „продава“ интересите на Лондон.  \r\n„Ние ще се опитаме да спечелим всяко едно място в Англия, Шотландия и Уелс. Не се съмнявайте, че сме готови. Не подценявайте нашият устрем или организация“, заяви той.  \r\nФарадж още каза, че се надява, че „разумът ще надделее в следващите две седмици“ и двете партии ще могат да се споразумеят.  \r\nЛидерът на партия „Брекзит“ добави, че ще се опита да отнеме електората на лейбъристите, който се застъпва за излизане от ЕС и осъди идеите на Джереми Корбин за втори референдум.  \r\nСпоред него планът да се проведе референдум за нова сделка или оставане в ЕС би бил „предателство“ за хората, гласували за напускане на Общността. \r\nДокато представяше своя ултиматум пред Джонсън, той заяви, че сделката му „не е Брекзит“.   \r\n„Ще кажа това на Борис Джонсън – откажи се от сделката, защото това не е Брекзит, (…) защото с времето хората ще открият какво си подписал и няма да им хареса“, заяви той.  \r\n„Нито една партия не притежава вота за Брекзит“, добави още Фараж, като допълни, че дори неговата партия няма това право.  \r\n„Това е нещо, което пресича всички традиционни лоялности и ето защо единственият начин да осъществим Брекзит е да формираме съюз и да спечелим изборите с голямо мнозинство“, заяви Фараж. \r\nТорите от своя страна отговориха на неговите коментари като отхвърлиха идеята му за съюз.  \r\nСпоред Джеймс Клевърли вот за Фарадж означава риск на власт да се качи Джереми Корбин и така да бъде загубена още една година, прекарана в референдуми за Брекзит и за независимостта на Шотландия.  \r\n„Това няма да осъществи Брекзит, а ще създаде още един парламент, който не работи“, заяви той.  \r\n*** \r\n \r\n Борис Джонсън и Джереми Корбин потвърдиха, че ще вземат участие в първия лидерски дебат в рамките  на предизборната кампания на 19 ноември по телевизионния канал ITV, пише британският вестник  The Guardian .   \r\nКорбин предизвика Джонсън на дебат по-рано през седмицата и заяви, че офертата е приета. \r\n„Изборът не може да бъде по-ясен: консерваторите на Борис Джонсън, защитаващи малцинството привилегировани, или лейбъристко правителство на страната на мнозина“, написа Корбин в социалната мрежа „Туитър“ \r\nДжонсън му отговори на същата платформа: „Очакваме с нетърпение да предложим позитивно решение за страната, да извършим Брекзит и да изпълним приоритетите на хората – нашата здравна система, училищата, борбата с престъпността и цената на живота.“ \r\nЛибералдемократите заявиха, че \"обмислят всички варианти\" как да отговорят, и обвиниха и двамата партийни лидери, че са \"изплашени\" от Джо Суинсън. \r\n„Изглежда са решени да блокират жената лидер на най-силната партия за оставане в ЕС от този етап на дебата“, заяви говорителят на либералдемократите.  \r\nITV заяви, че ще представи програма, базирана на интервю на живо, в която другите партии ще имат възможността да коментират лидерския дебат и да представят своята предизборна платформа. \r\nВ програмата ще участват консерваторите, лейбъристите, либералдемократите, партията Брекзит, Шотландската национална партия  и партията на зелените. \r\nITV също ще предложи на партиите още една възможност да участват във втори дебат - между техните партийни лидери или друга висша фигура, който ще се проведе на по-късна дата. \r\nОтделни дебати ще се проведат за Северна Ирландия и Уелс. STV, която излъчва в части на Шотландия, планира да проведе свой дебат между шотландските кандидати. \r\n*** \r\n \r\n Решението на Брекзит партията да предизвика торите на общите избори се интерпретира като лоша новина за Борис Джонсън, но дали това  е така коментира британският вестник  The Independent .  \r\nСпоред съобщенията партията на Найджъл Фарадж обмисляше да не издига кандидати на някои места, за да даде ясен мандат на премиера и за да избегне „разделяне на вота за напускане на ЕС“. Той ефективно обяви, че няма да направи това, ако не бъдат изпълнени редица съществено невъзможни условия. \r\nНо ситуацията може да не е толкова проста, колкото „разделяне на гласовете за напускане“ и има някои интересни предупреждения, които си струва да разгледаме, коментира изданието. \r\nВярно е, че избирателите на Брекзит партията клонят силно към торите: 78 на сто предпочитат Джонсън за министър-председател, а само 1 на сто предпочитат Джереми Корбин, констатира YouGov през август. \r\nНо предпочитанието за премиер не е същото като гласуването за партия и доказателството е от последния път, когато Фарадж се справи добре на общи избори и предполага, че ефектът е по-сложен, отколкото идеята, че две партии просто черпят от една и съща група избиратели. \r\nПрез 2015 г. ЮКип (партията на Фарадж тогава) осигури 12,6 на сто от гласовете - и въпреки това торите успяха да спечелят мнозинство, единственото им от 1992 г. насам. \r\nАнализът на изборите през 2017 г. също предполага, че торите всъщност се представиха малко по-добре в местата, където имаше кандидат на ЮКип, отколкото в тези, където нямаше такъв. \r\nЕдна от правдоподобните причини за това са избирателите, които са социално консервативни и предпочитат Фарадж пред лейбъристите, но никога не биха гласували за торите. Като се има предвид изборът, тези избиратели биха гласували за ЮКип или Брекзит партията, но при тяхно отсъствие в крайна сметка ще гласуват за лейбъристите. \r\nАко това наистина се случва, то ще бъде от значение при изборите през 2019 г., защото основните места, които торите искат да вземат, са в районите, настояващи за напускане в Северна и Централна Англия. Историческата вреда, която консервативните  правителства нанесоха на тези части на страната, означава, че там може да има все още много антипатия към торите в тях. \r\nХипотезата за разделяне на вота има и други проблеми. Поведенческите проучвания на тактическото гласуване са склонни да установят, че разделяне на гласовете има, когато избирателите имат силно предпочитание към първия си избор спрямо втория и смятат, че първият им избор има шанс за победа. \r\nДжонсън се опита да отхвърли декларираното преимущество на Брекзит партията над торите за „гарантиран Брекзит“, като подчерта, че единствено той има силата да „извърши Брекзит“. Желаещите Брекзит са напълно способни да видят миналите резултати и да разберат къде могат най-ефективно да насочат гласовете си. Краткото гмуркане в социалните медии на Брекзитиърите показва активен дебат за планирано тактическо гласуване. \r\nВместо директно разделяне на вота, решението на Брекзит партията да се кандидатира би могло да работи срещу консерваторите по един косвен, но важен начин. Найджъл Фараж вече изглежда готов да прекара предизборната кампания по телевизията, като направи всичко възможно, за да представи сделката за Брекзит на премиера пред Брекзитиърите  като разпродаване на страната. \r\nТова би могло да нанесе повече щети от специфични локални ефекти на терен. Вместо да насочи гласове за собствената партия на Фарадж, по-вероятно е деморализирането на лицата, които мислят да гласуват за торите във всички избирателни райони, и може да намали избирателната им активност. Основната сила на Фарадж винаги е била медийната среда а не битката на терен, от която да спечелят избирателни райони на британските общи избори. \r\nВсички описани по-горе ефекти ще имат сумарен резултат върху изхода от изборите. Въпросът е кой от тях ще бъде най-силен и преобладаващ: всъщност не можем да знаем това, докато гласуването не мине. Но има добра причина да се внимава с опростени тълкувания.", "date": "2019.11.02", "title": "Началото на предизборната кампания във Великобритания - коментари в британския печат (Агенция \"Фокус\")"}
{"url": "http://www.focus-news.net/news/2019/11/02/2715217/sayuzat-na-narodnite-chitalishta-vrachi-godishnite-nagradi-sledovnik-na-narodnite-buditeli-obzor.html", "text": "Съюзът на народните читалища връчи годишните награди \"Следовник на народните будители\". Тазгодишните носители на почетното звание са ректорът на Софийския университет „Св. Климент Охридски“ проф. дфн Анастас Герджиков, дългогодишният председател на УС и главен изпълнителен директор на „Уникредит Булбанк“ Левон Хампарцумян, певицата Маргарита Хранова, историкът акад. Георги Марков, композиторът Стефан Диомов, писателят Антон Дончев и  директорът на Националната библиотека „Св. св. Кирил и Методий“ доц. Красимира Александрова. Събитието започна с реч на заместник-министъра на културата Румен Димитров, последвано от изпълнение на любимата българска песен „Хубава си моя горо“ и приветствие от председателя на Съюза на българските читалища Николай Дойнов, който припомни имената на едни от най-големите български будители, сред които Васил Левски, Христо Ботев, Атанас Далчев и др. Той напомни, че дълбоко в сърцата си всички ние носим любовта, защото сме хора и защото талантът да бъдем хора е дълбоко вкоренен в нас.  \r\nТеодора ПАВЛОВА", "date": "2019.11.02", "title": "Съюзът на народните читалища връчи годишните награди \"Следовник на народните будители\" (ОБЗОР)"}
{"url": "http://www.focus-news.net/news/2019/11/02/2715213/pregled-na-osnovnite-temi-v-svetovniya-pechat-agentsiya-fokus.html", "text": "Ветото на Макрон за разширяването на ЕС и възможностите, които то предоставя на Русия и Китай, началото на процедурата по импийчмънт на американския президент Доналд Тръмп, отношенията САЩ - Турция и желанието на Иран да представи масовите протести в Ирак и Ливан - съюзници на Техеран, като организирани от САЩ са някои от темите в световния печат.  \r\n*** \r\n \r\n  На срещата на върха ЕС-Западни Балкани, която се проведе през 2003 г. в  Солун, Брюксел обяви, че „бъдещето на Балканите е в състава на Европейския съюз“. Но днес това бъдеще изглежда много далечно. А наложеното наскоро вето от френския президент Еманюел Макрон на преговорите за присъединяване на Северна Македония и Албания поражда съмнения дали те ще имат европейско бъдеще изобщо. Решението на Макрон със сигурност ще има много сериозни и мащабни последици за Западните Балкани и за самия Европейски съюз, ако САЩ не предприемат навременни действия, пише авторитетното американско списание  Foreign Policy  в материал, представен без редакторска намеса. \r\n \r\nВетото на Макрон обърна наопаки договорката, която бе в основата на отношенията между ЕС и Западните Балкани и създаваше стимули за реформи и помирение. По същество тя означаваше, че ЕС възнаграждава страните, които извършват трудни реформи, като ускорява процеса на тяхното присъединяване. Но тъй като това споразумение беше в задънена улица, балканските реформатори имат сериозни проблеми, авторитетът им в техните страни беше отслабен и шансовете им да спечелят изборите са по-малки. Най-яркият пример е наскоро преименуваната Северна Македония, чийто премиер Зоран Заев сложи край на 30-годишния спор с Гърция за името на страната си, за да запази надеждата за членство. След като направи такава политически рискова стъпка и не получи обещаното възнаграждение, Заев призова за предсрочни избори, които може да загуби от своите съперници – десни националисти. \r\nЗаев, който оглави правителство, решено да проведе реформи, ще бъде първият, който плаща за обструкционизма на Макрон. Но списъкът на възможните жертви на френската непримиримост, както и на бенефициентите от влизането на Западните Балкани в Европейския съюз е по-широк, отколкото може да си представим. Има два прости факта, които трябва да имате предвид. Първо, Западните Балкани не са трудноразбираемо застояло блато, а важен компонент от променящия се баланс на силите в Европа. И второ, регионът няма да е неактивен и да чака ЕС да се обърне отново към него. Париж не просто подкопа усилията на истинските реформатори и демократи от региона. Той пося семената на нестабилността и даде кураж на основните геополитически противници на ЕС и САЩ. А именно Русия и Китай. \r\nДокато желанието на ЕС за разширяване отслабва и стремежът на страните-кандидатки затихва, Русия и Китай са пълни с желание да запълнят вакуума с техните инвестиции и влияние. Сърбия, която е изминала най-дълъг път в преговорите с ЕС, стана основен получател на китайски финансови инвестиции от източноевропейските страни. Освен всичко друго, Пекин инвестира сериозно в нейния бързо разширяващ се сектор на сигурността. В Босна и Херцеговина Китай прави най-голямата инвестиция от края на войната. Той планира изграждането на ТЕЦ в град Тузла, въпреки че този проект предизвиква безпокойство сред босненското общество, което е загрижено за проблемите на околната среда и здравето на хората. В Черна гора китайските фирми изграждат магистрали на стойност 1,5 милиарда долара в цялата страна, поради което външният дълг на страната се е увеличил драстично и възлиза на 80 процента от БВП. \r\nАко Китай инвестира в инфраструктура и други големи проекти, тогава Русия упражнява влияние чрез енергийния сектор, в който доминира, както и чрез културни връзки. Финансирането от Русия и Китай често е много по-привлекателно, тъй като не е обременено с различни условия, свързани с корупцията и правата на човека. Миналата седмица Сърбия подписа споразумение за свободна търговия с оглавявания от Русия Евразийски икономически съюз, въпреки че е несъвместимо с изискванията за членство в ЕС. Руският „Газпром“ спонсорира прочутия белградски футболен клуб Цървена звезда, докато руската пропагандна агенция Спутник и 20 други руски медии разпространяват информационните и идеологически нагласи на Москва, които често се повтарят от местните медии. С оттеглянето на ЕС влиянието на Китай и Русия само ще се увеличава и с течение на времето, поради тежестта си, страните от региона могат да изоставят прозападните си демократични основи, което ще отслаби крехкия мир. \r\nТова ще се случи, ако не се намесят САЩ. Вашингтон все още може да прихване инициативата и да гарантира, че крахът на европейския проект не води до залеза на все още нестабилния политически ред, установен след разпадането на Югославия. Съединените щати имат шанс да се върнат там, където са постигнали най-значимите външнополитически успехи след края на Студената война, където американското лидерство все още е много популярно и където дългогодишната американска цел за създаване на „обединена, свободна и мирна Европа“ все още се радва на подкрепа, макар и да е подложена на съмнение. За целта САЩ трябва да реализират редица краткосрочни и дългосрочни инициативи в целия регион. Като начало те трябва да стабилизират ситуацията, причинена от френското вето, а след това да предложат атрактивна и дългосрочна американска концепция за Западните Балкани. \r\nНа първо място, САЩ трябва да уверят страните от региона, че вратите на НАТО все още са отворени за тях. На практика това означава, че Северна Македония трябва да стане тридесетият член на съюза на срещата на върха в Лондон. Това също така означава, че шансовете на Босна и Херцеговина за членство в НАТО трябва да бъдат възстановени. За целта новото правителство на тази страна трябва да може да представи първата си годишна национална програма, защото през декември миналата година Алиансът даде зелена светлина на плана за подготовка на тази страна за влизане. Милорад Додик, сръбският член на Президиума на Босна и Херцеговина и основен привърженик на руската намеса в делата на региона, трябва да отстъпи, като се откаже от противопоставянето си на този процес. \r\nОсвен това САЩ трябва да се възползват от политическата си архитектура в региона, за да осигурят стабилност и да улеснят разрешаването на споровете. Наскоро САЩ назначиха два специални пратеника в региона. Те са Матю Палмър, представител за Западните Балкани, и Ричард Гренел, специален представител за диалога между Косово и Сърбия. Такава демонстрация на американски интерес трябва да бъде приветствана, но още по-добре дошъл е фактът, че тези хора работят в тандем, подкрепяйки стабилни политически решения. \r\nГренел, който въпреки скандалите запази поста си като американски посланик в Берлин, получи от Тръмп широки правомощия за сключване на „бърза сделка“ между Белград и Прищина. В тази връзка в региона отново се появиха опасения, че идеята за размяна на територии, която президентите на Сърбия и Косово предложиха тази година за решаване на въпроса за спорния статут на Прищина, може да бъде върната в дневния ред. Този слабо разработен план напълно противоречи на американския и европейския ангажимент за териториалната цялост на пост-югославските държави. В резултат той беше оставен в килера , защото парламентът на Косово се противопостави на този план, а също и защото беше осъден от гражданското общество в тези страни и от международната общност. Въпреки това той бе неочаквано подкрепен в ключови европейски столици и дори в Белия дом, което доведе до подозрения, че Гренел може да се опита да избърше прахта от тази идея и отново да я сложи на масата. \r\nТова не трябва да се случва. Разделяне от всякакъв вид ще доведе до конфликт, който може да придобие регионални измерения. Вашингтон не трябва да застрашава основата на своята политика в Западните Балкани, която беше положена след края на югославските войни и се нарича „мир“. Съединените щати, заедно със своите европейски съюзници, вместо това трябва да представят алтернативен механизъм за нормализиране на отношенията между Сърбия и Косово. Последните предложения за създаване на общ регионален пазар и интегриране на Западните Балкани в европейското икономическо пространство могат да осигурят алтернативни начини на взаимодействие и сътрудничество между Сърбия и провинция Косово, както и с други държави в региона. В резултат на това политиката на елита, балансираща на ръба на конфликта, ще бъде заменена от практически социално-икономически съображения. \r\nНо за да станат наистина ефективни усилията в областта на регионалната икономическа интеграция, те трябва да бъдат представени като работа за подготовка за присъединяване към ЕС, а не като алтернатива на Европейския съюз. За да затвърдят този аргумент, САЩ трябва да окажат натиск върху Париж, за да позволят на ЕС да спази обещанията, отправени към страните кандидатки. Въпреки че ЕС преосмисля общите идеи за разширяването си, той няма да загуби нищо, но ще спечели много, като позволи на Северна Македония и Албания да започнат преговори за присъединяване. Същият механизъм трябва в крайна сметка да се приложи в Босна и Косово. Необходимо е да се забави процеса на разширяване, но ако напълно се откажете от този проект, както направи Макрон, това само ще дестабилизира региона и ще навреди на интересите на всички, освен противниците на Запада. \r\nПо-нататък, Вашингтон, в сътрудничество с европейските съюзници, трябва да пристъпи на Западните Балкани към реализация на цялостна инициатива за борба с корупцията и организираната престъпност. Необходимо е да се подкрепи решението на тези проблеми на всички нива в региона и тези усилия трябва да формират основата за провеждането на значими социално-икономически реформи. Трябва да отдадем дължимото на САЩ за налагането на санкции срещу Додик през януари 2017 г. и срещу неговия близък съюзник Никола Спирич през септември 2018 г. Но тези санкции трябва да бъдат разширени чрез въвеждането им срещу други водещи престъпни политици в Босна и в целите Западни Балкани. И страните от ЕС трябва да бъдат подложени на натиск, така че и те да засилят работата в тази посока. \r\nЦелта на тези предложения е да се възстанови лидерството на САЩ в региона, гладен за алтернативи. В същото време е необходимо да се подчертаят практическите, променящи живота проблеми, като се има предвид стратегическата цел: да се противопоставят на нарастващите намерения на Русия и Китай в Западните Балкани. Както през 90-те години, Европа не беше в състояние да изпълни обещанията, дадени на региона, и сега тя се нуждае от американска помощ. Вашингтон трябва да я предостави, тъй като това е в интерес на САЩ, ЕС и всички страни от региона. За САЩ Западните Балкани могат да се превърнат в платформа, където те ще възстановят имиджа си и ще потвърдят потенциала си в борбата срещу двата основни геополитически съперника. Вашингтон не може да пропусне тази ценна възможност. \r\n*** \r\n \r\n Председателят на Конгреса на САЩ Нанси Пелоси заяви в петък, че е възможно и въпроси извън случая с Украйна да станат част от делото за импийчмънт срещу президента Тръмп, пише американският вестник  The Hill . \r\nДемократите от Камарата на представителите на този етап се стремят да ограничат разследването си за импийчмънт до твърденията, произтичащи от сигнала за нарушение от разузнавателната общност, в която се твърди, че Тръмп се е опитал да окаже натиск върху Украйна да започне политически мотивирани разследвания в замяна на предоставянето на одобрена от Конгреса помощ за сигурност. \r\nДействията на Тръмп спрямо Украйна обединиха почти всички демократи около разследването за импийчмънт, въпреки че мнозина преди това настояха за импийчмънт заради усилията на президента да попречи на разследването на бившия специален прокурор Робърт Мюлер за намесата на Русия в изборите. \r\nПелоси в петък подчерта, че решението за импийчмънт ще зависи от комисиите, които водят разследването. Тя не изключи възможността обвиненията за възпрепятстване на правосъдието срещу Тръмп в доклада на Мюлер да се появят отново на повърхността. \r\n\"Това, за което говорим сега, ни въвежда в цял друг клас възражения срещу това, което президентът е направил. А може да има и други - в доклада на Мюлер имаше 11 случая за възпрепятстване на правосъдието. Може би някои от тях ще бъдат част от това“, каза Пелоси по време на интервю за Bloomberg Television. \"Но отново, това ще бъде част от разследването, за да се види къде отиваме.\" \r\nЗасега обаче демократите, които ръководят разследването за импийчмънт, са фокусирани върху разкриването на действията на Тръмп спрямо Украйна и дали той е изнудвал украинските власти за предоставянето на американската военна помощ. \r\n\"Тук не става въпрос за неговата личност, неговата политика. Това е за изборите. Нашето разследване е за конституцията. Това е за защита на нашата демокрация\", каза Пелоси. \r\nТя очаква публичните изслушвания да започнат този месец след няколко седмици разпити при закрити врати с настоящи и бивши служители на администрацията на Тръмп. \r\nРезолюцията, приета от Камарата в четвъртък, определя процеса за открити изслушвания от комисиите за разузнаване и правната комисия на Камарата.  \r\nОткритите изслушвания ще започнат в Комисията за разузнаване на Камарата. Ако демократите решат да се стигне до импийчмънт, тогава комисията за съдебната власт в Камарата ще поеме ръководството на процедурата. \r\nПредседателят на Комисията по разузнаване Адам Шиф заяви пред PBS в четвъртък, че стенограмите от свидетелски показания при закрити врати могат да бъдат представени на обществеността още през следващата седмица. \r\nДемократите имат за цел да приключат разследването за импийчмънт до края на годината или поне преди първичните избори за президент в Айова на 3 февруари. \r\n\"Ние дори не сме взели решение за импийчмънт. За сега става въпрос за разследване\", каза Пелоси. \r\n*** \r\n \r\n САЩ не са в позиция да се откажат от партньорството си с Турция по отношение на антитерористичната операция на страната в Североизточна Сирия, заяви заместник-председателят на Партията на справедливостта и развитието (ПСР) Махир Юнал, цитиран от турското англоезично издание  Daily Sabah . \r\n\"Когато разглеждаме отношенията между САЩ и Турция, виждаме, че САЩ не са в състояние да се откажат от Турция\", каза Юнал и добави, че силата и решителността на Турция правят страната незаменим партньор в региона. \r\nПолитикът подчерта, че в Турция има над 81% обществена подкрепа за операция „Извор на мира“, добавяйки, че страната успешно освободи Тел Абаяд и Рас ал Айн от терористите, свързани с ПКК в рамките на 16 часа, без да навреди на цивилни в региона, докато САЩ безразборно бомбардираха Рака в продължение на повече от месец, за да я прочистят от „Ислямска държава“. \r\nСпоред него “настоящата позиция на САЩ е изключително неясна, тъй като е трудно да се разбере какво се опитва да постигне американската администрация“. \r\n\"От една страна, Тръмп преминава през процес на импийчмент на фона на спор, свързан с Украйна и Русия, докато от друга страна е позицията на Камарата на представителите и изявленията на някои сенатори, които си противоречат\", каза Юнал. \r\nТой отбеляза, че необичайният подход на Тръмп към политиката се превърна в новата норма. \r\n\"Много неща могат да се кажат за Тръмп, но аз казвам, че Тръмп не е ненормален. Той е новият нормален\", каза Юнал и добави, че поведението на американския президент се е превърнало в новата норма на фона на колапса на международната система и дисфункционалните международни организации, включително Европейски съюз, НАТО и Организацията на обединените нации, нито една от които в момента не изпълнява онова, за което е създадена“, обяснява Юнал. \r\n\"Тръмп се интересува от резултатите, а не от същността и качеството на нещата, които прави\", каза Юнал и добави: \"Това имам предвид под новата норма.\" \r\nЮнал посочи, че Германия, Великобритания и Франция се опитват да установят контакт с президента Реджеп Тайип Ердоган, за да станат част от процеса в региона, тъй като те са останали извън границите на процеса. \r\n*** \r\n \r\n Ирански духовници и близки до тях кръгове излязоха с редица изявления, обвиняващи САЩ за последните протести в Ирак и Ливан, пише израелското англоезично издание  The Jerusalem Post . \r\nГолемият брой изявления, дадени в заглавията на иранските медии Tasnim и Fars News и други показват, че това са послания, подтикнати от режима в Иран. Тази кампания започна сериозно на 26 октомври, когато проиранският лидер в Ирак заяви, че САЩ и Израел стоят зад иракските протести. \r\nТехеранският духовник Мохамед Али Кермани даде знак, че „заговорът за създаване на раздори в Ирак и Ливан“ ще бъде основната петъчна проповед, разпространена в Ирак и Ливан сред шиитските и проирански групировки. Въпреки че каза, че може да има реформа в Ливан и Ирак, той „предупреди за враждебни елементи, които се стремят да дестабилизират страните.“  \r\nОт 2 октомври Иран играе тясна роля в съветването на своите съюзници в Ирак да използват снайперисти и сурови тактики, за да смажат протестите. Касем Сюлеймани, лидер на елитния корпус „Кудс“ отлетя за Ирак, за да призове властите да потушат протестите по начина, по който Иран сложи край на протестите през 2009 г. \"Имаме опит\", каза той. В действителност този опит беше приложен през този месец, тъй като над 250 души бяха убити в предимно шиитските райони на Ирак, където избухнаха протестите. В неоглавените от никого протести участват предимно млади хора, които са разгневени от корупцията и застоя. Под Ирак има океан от нефт, но те не разбират къде отиват парите. Те се чудят защо парите им изглежда изтичат в Иран и неговата гора от политически партии в Ирак, които увеличават печалбите си. Тази седмица премиерът на Ирак предложи да се оттегли. \r\nПодобна е ситуацията в Ливан, където премиерът Саад Харири, синът на Рафик Харири, убит от кръгове, свързани с Хизбулла, предложи оставката. В Ливан протестът е малко по-буржоазен, отколкото в Ирак, но исканията на протестиращите са подобни: гняв към остарелите сектантски политики и застоя. \r\nВ отговор проиранските духовници твърдят, че това е „заговор за създаване на раздори между различни фракции и племена.“ Този текст е разпратен от Техеран, като част от седмичните петъчни молитви, които са най-посещавани от вярващите. Лидерът на Иран аятолах Али Хаменей каза нещо подобно. Той твърди, че \"американските и западните шпионски агенции\" работят с арабските режими, за да подбудят \"раздора“ и именно „чуждото влияние“ стои зад бунтовете в Ирак и протестите в Ливан.", "date": "2019.11.02", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/02/2715218/afp-chernogorski-ministar-podade-ostavka-zaradi-vzimane-na-podkup-ot-visokopostaven-chinovnik.html", "text": "Министърът на развитието и туризма на Черна гора Павле Радулович подаде оставка в петък, след като се появи видеоклип, на който се вижда, че инспектори от неговото министерство вземат подкуп от бизнесмен, предава  AFP . \r\nВъв видеото, излъчено от местния телевизионен канал Vijesti, се чува, че  инспекторите искат подкуп от мъж, който иска да продължи изграждането на сграда в курортния град Будва, въпреки че разрешението му е изтекло. \r\nКогато един от инспекторите попита: „Донесохте ли ги ?“, Мъжът отговаря, че има само пет хиляди евро, въпреки че общата сума, която е поискана е 20 хиляди евро. \r\nПо-късно се чува един от инспекторите, който казва: „Дайте ми това под масата, оставете плика“. \r\nМинистър Павле Радулович, който заема поста от 2016 година, на пресконференция обяви, че ще подаде оставка заради инцидента. \r\n\"Не успях да изкореня такъв тип поведение\", каза той. \r\n \r\n  Юлиян Марков", "date": "2019.11.02", "title": "AFP: Черногорски министър подаде оставка заради взимане на подкуп от високопоставен чиновник"}
{"url": "http://www.focus-news.net/news/2019/11/02/2715223/tass-kitay-i-sasht-sa-dostignali-do-konsensus-v-targovskiya-spor.html", "text": "Китай и САЩ са достигнали до консенсус по основните въпроси в търговския спора помежду им, предава CNBC цитирана от  TACC .  \r\nСпоред информацията вицепремиерът на Държавния съвет на Китай Лю Хе и министърът на финансите на САЩ Стивън Мнучин, както и представителят на Вашингтон по търговските преговори Робърт Лайтайзър са провели телефонен разговор, по време на който са обсъдили„сериозно и конструктивно“  основните въпроси, необходими за постигане на търговско споразумение между двете държави. Освен това, както отбелязва телевизионната компания, страните са обсъдили график за бъдещи консултации. \r\nОт своя страна офисът на Лайтайзър в писмено изявление съобщи, че САЩ и Китай „постигнаха напредък по конкретни въпроси“ и са „близо до финализиране на редица разпоредби на търговското споразумение“. \"Дискусиите ще продължат на ниво заместници и ръководителите на делегациите отново ще проведат телефонни разговори в близко бъдеще\", се казва в изявлението. В това изявление не се говори за постигане на консенсус по основните търговски въпроси. \r\nПо-рано президентът на САЩ Доналд Тръмп заяви, че властите на САЩ и Китай избират ново място за сключване на споразумения след първия етап на преговорите, които обхващат около 60% от цялото търговско споразумение. \r\nЛидерите на САЩ и Китай трябваше да се срещнат на форума на върха на Азиатско-Тихоокеанското икономическо сътрудничество в чилийската  столица Сантяго на 16 и 17 ноември и тогава трябваше да бъде сключен първият вариант на търговско-икономическото споразумение между двете страни. Въпреки това в сряда президентът на Чили Себастиян Пиниера заяви, че е принуден да отмени форума заради мащабните  антиправителствени протести в страната. \r\n \r\n  Юлиян Марков", "date": "2019.11.02", "title": "ТАСС: Китай и САЩ са достигнали до консенсус в търговския спор"}
{"url": "http://www.focus-news.net/news/2019/11/02/2715221/the-jerusalem-post-iran-prizovava-shiitskite-duhovnitsi-da-obvinyavat-sasht-za-protestite-v-irak-i-livan.html", "text": "Ирански духовници и близки до тях кръгове излязоха с редица изявления, обвиняващи САЩ за последните протести в Ирак и Ливан, пише израелското англоезично издание  The Jerusalem Post . \r\nГолемият брой изявления, дадени в заглавията на иранските медии Tasnim и Fars News и други показват, че това са послания, подтикнати от режима в Иран. Тази кампания започна сериозно на 26 октомври, когато проиранският лидер в Ирак заяви, че САЩ и Израел стоят зад иракските протести. \r\nТехеранският духовник Мохамед Али Кермани даде знак, че „заговорът за създаване на раздори в Ирак и Ливан“ ще бъде основната петъчна проповед, разпространена в Ирак и Ливан сред шиитските и проирански групировки. Въпреки че каза, че може да има реформа в Ливан и Ирак, той „предупреди за враждебни елементи, които се стремят да дестабилизират страните.“  \r\nОт 2 октомври Иран играе тясна роля в съветването на своите съюзници в Ирак да използват снайперисти и сурови тактики, за да смажат протестите. Касем Сюлеймани, лидер на елитния корпус „Кудс“ отлетя за Ирак, за да призове властите да потушат протестите по начина, по който Иран сложи край на протестите през 2009 г. \"Имаме опит\", каза той. В действителност този опит беше приложен през този месец, тъй като над 250 души бяха убити в предимно шиитските райони на Ирак, където избухнаха протестите. В неоглавените от никого протести участват предимно млади хора, които са разгневени от корупцията и застоя. Под Ирак има океан от нефт, но те не разбират къде отиват парите. Те се чудят защо парите им изглежда изтичат в Иран и неговата гора от политически партии в Ирак, които увеличават печалбите си. Тази седмица премиерът на Ирак предложи да се оттегли. \r\nПодобна е ситуацията в Ливан, където премиерът Саад Харири, синът на Рафик Харири, убит от кръгове, свързани с Хизбулла, предложи оставката. В Ливан протестът е малко по-буржоазен, отколкото в Ирак, но исканията на протестиращите са подобни: гняв към остарелите сектантски политики и застоя. \r\nВ отговор проиранските духовници твърдят, че това е „заговор за създаване на раздори между различни фракции и племена.“ Този текст е разпратен от Техеран, като част от седмичните петъчни молитви, които са най-посещавани от вярващите. Лидерът на Иран аятолах Али Хаменей каза нещо подобно. Той твърди, че \"американските и западните шпионски агенции\" работят с арабските режими, за да подбудят \"раздора“ и именно „чуждото влияние“ стои зад бунтовете в Ирак и протестите в Ливан. \r\n \r\n  Юлиян Марков", "date": "2019.11.02", "title": "The Jerusalem post: Иран призовава шиитските духовници да обвиняват САЩ за протестите в Ирак и Ливан"}
{"url": "http://www.focus-news.net/news/2019/11/02/2715224/the-guardian-boris-dzhonsan-i-dzheremi-korbin-potvardiha-televizionen-debat-na-19-noemvri.html", "text": "Борис Джонсън и Джереми Корбин потвърдиха, че ще вземат участие в първия лидерски дебат в рамките  на предизборната кампания на 19 ноември по телевизионния канал ITV, пише британският вестник  The Guardian .   \r\nКорбин предизвика Джонсън на дебат по-рано през седмицата и заяви, че офертата е приета. \r\n„Изборът не може да бъде по-ясен: консерваторите на Борис Джонсън, защитаващи малцинството привилегировани, или лейбъристко правителство на страната на мнозина“, написа Корбин в социалната мрежа „Туитър“ \r\nДжонсън му отговори на същата платформа: „Очакваме с нетърпение да предложим позитивно решение за страната, да извършим Брекзит и да изпълним приоритетите на хората – нашата здравна система, училищата, борбата с престъпността и цената на живота.“ \r\nЛибералдемократите заявиха, че \"обмислят всички варианти\" как да отговорят, и обвиниха и двамата партийни лидери, че са \"изплашени\" от Джо Суинсън. \r\n„Изглежда са решени да блокират жената лидер на най-силната партия за оставане в ЕС от този етап на дебата“, заяви говорителят на либералдемократите.  \r\nITV заяви, че ще представи програма, базирана на интервю на живо, в която другите партии ще имат възможността да коментират лидерския дебат и да представят своята предизборна платформа. \r\nВ програмата ще участват консерваторите, лейбъристите, либералдемократите, партията Брекзит, Шотландската национална партия  и партията на зелените. \r\nITV също ще предложи на партиите още една възможност да участват във втори дебат - между техните партийни лидери или друга висша фигура, който ще се проведе на по-късна дата. \r\nОтделни дебати ще се проведат за Северна Ирландия и Уелс. STV, която излъчва в части на Шотландия, планира да проведе свой дебат между шотландските кандидати. \r\n \r\n  Юлиян Марков", "date": "2019.11.02", "title": "The Guardian: Борис Джонсън и Джереми Корбин потвърдиха телевизионен дебат на 19 ноември"}
{"url": "http://www.focus-news.net/news/2019/11/02/2715220/radio-b-92-sarbiya-kampaniyata-sreshtu-priznavaneto-na-kosovo-tryabva-da-spre.html", "text": "Специалният пратеник на Държавния департамент на САЩ Матю Палмър предупреди, че Сърбия трябва да спре кампанията за оттегляне на признаването на независимостта на  Косово, според косовските медии, цитирани от белградското  Радио „Б 92“ \r\nСпоред медиите в Прищина Палмър е заявил пред студенти в Националната библиотека в Прищина, че сръбският президент Александър Вучич знае, че Сърбия никога няма да се присъедини към ЕС, без да реши проблема с Косово. \r\nТой каза също, че Косово не може да бъде оставено без трайно решение на Балканите и подчерта, че разрешаването на \"отношенията между Косово и Сърбия\" остава стратегически приоритет за САЩ. \r\nСпециалният представител каза още, че страната му насърчава новото правителство на Косово да подсили  плана си за възобновяване на диалога със Сърбия. \r\n\"Всякакви стъпки, предприети след нормализиране на обстановката, ще бъдат по-лесни. Ще бъдат създадени работни места. Когато се сформира ново правителство, то ще трябва да съживи преговорите\", каза Палмър. \r\n\"Ние не виждаме шансове за интеграция на Вашата страна без регулиране на отношенията със Сърбия. Заслужавате членство в НАТО, ЕС и ООН, заслужавате да не сте зад САЩ, а рамо до рамо с нас. Такова бъдеще е възможно само чрез диалог, защото статуквото просто не е достатъчно \", отбеляза Палмър. \r\n„САЩ подкрепиха Вашите стремежи като приятел и като партньор, свидетелствайки за вашите постижения и положените усилия. Решението за стабилност на Балканите е интеграцията на Косово. Пълната интеграция на Косово остава наше задължение,“ заяви Палмър. \r\n\"Назначаването на Гренел потвърждава, че САЩ присъстват и са готови да помогнат\", каза Палмър. \r\nГоворейки за членството на Западните Балкани в ЕС, той каза, че Сърбия няма да придобие това право, без да признае независимостта на Косово. \r\n\"Вучич знае, че Сърбия никога няма да се присъедини към Европейския съюз, без да реши проблема с Косово. Приканвам ви да се възползвате от тази възможност. Бъдещето на Косово ще оформи региона като цяло\", каза Палмър пред студенти. \r\nСАЩ обаче не налагат определено съгласие. „Преговорите със Сърбия са сложни. Но историята на Косово винаги е била за преодоляване на предизвикателствата и намиране на компромиси. Държавността Ви е неотменима и сега имате нужда от нормализиране, за да се възползвате от големия потенциал, който имате “, каза Палмър. \r\nТой повтори, че Сърбия трябва да спре кампанията за оттегляне на признаването на Косово. „Преговарящите трябва да имат място за проучване на различни идеи“, добави Палмър. \r\n \r\n  Юлиян Марков", "date": "2019.11.02", "title": "Радио „B 92” (Сърбия): Кампанията срещу признаването на Косово трябва да спре"}
{"url": "http://www.focus-news.net/news/2019/11/02/2715226/the-independent-kak-brekzit-partiyata-shte-povliyae-na-vota-za-konservatorite.html", "text": "Решението на Брекзит партията да предизвика торите на общите избори се интерпретира като лоша новина за Борис Джонсън, но дали това  е така коментира британският вестник  The Independent .  \r\nСпоред съобщенията партията на Найджъл Фарадж обмисляше да не издига кандидати на някои места, за да даде ясен мандат на премиера и за да избегне „разделяне на вота за напускане на ЕС“. Той ефективно обяви, че няма да направи това, ако не бъдат изпълнени редица съществено невъзможни условия. \r\nНо ситуацията може да не е толкова проста, колкото „разделяне на гласовете за напускане“ и има някои интересни предупреждения, които си струва да разгледаме, коментира изданието. \r\nВярно е, че избирателите на Брекзит партията клонят силно към торите: 78 на сто предпочитат Джонсън за министър-председател, а само 1 на сто предпочитат Джереми Корбин, констатира YouGov през август. \r\nНо предпочитанието за премиер не е същото като гласуването за партия и доказателството е от последния път, когато Фарадж се справи добре на общи избори и предполага, че ефектът е по-сложен, отколкото идеята, че две партии просто черпят от една и съща група избиратели. \r\nПрез 2015 г. ЮКип (партията на Фарадж тогава) осигури 12,6 на сто от гласовете - и въпреки това торите успяха да спечелят мнозинство, единственото им от 1992 г. насам. \r\nАнализът на изборите през 2017 г. също предполага, че торите всъщност се представиха малко по-добре в местата, където имаше кандидат на ЮКип, отколкото в тези, където нямаше такъв. \r\nЕдна от правдоподобните причини за това са избирателите, които са социално консервативни и предпочитат Фарадж пред лейбъристите, но никога не биха гласували за торите. Като се има предвид изборът, тези избиратели биха гласували за ЮКип или Брекзит партията, но при тяхно отсъствие в крайна сметка ще гласуват за лейбъристите. \r\nАко това наистина се случва, то ще бъде от значение при изборите през 2019 г., защото основните места, които торите искат да вземат, са в районите, настояващи за напускане в Северна и Централна Англия. Историческата вреда, която консервативните  правителства нанесоха на тези части на страната, означава, че там може да има все още много антипатия към торите в тях. \r\nХипотезата за разделяне на вота има и други проблеми. Поведенческите проучвания на тактическото гласуване са склонни да установят, че разделяне на гласовете има, когато избирателите имат силно предпочитание към първия си избор спрямо втория и смятат, че първият им избор има шанс за победа. \r\nДжонсън се опита да отхвърли декларираното преимущество на Брекзит партията над торите за „гарантиран Брекзит“, като подчерта, че единствено той има силата да „извърши Брекзит“. Желаещите Брекзит са напълно способни да видят миналите резултати и да разберат къде могат най-ефективно да насочат гласовете си. Краткото гмуркане в социалните медии на Брекзитиърите показва активен дебат за планирано тактическо гласуване. \r\nВместо директно разделяне на вота, решението на Брекзит партията да се кандидатира би могло да работи срещу консерваторите по един косвен, но важен начин. Найджъл Фараж вече изглежда готов да прекара предизборната кампания по телевизията, като направи всичко възможно, за да представи сделката за Брекзит на премиера пред Брекзитиърите  като разпродаване на страната. \r\nТова би могло да нанесе повече щети от специфични локални ефекти на терен. Вместо да насочи гласове за собствената партия на Фарадж, по-вероятно е деморализирането на лицата, които мислят да гласуват за торите във всички избирателни райони, и може да намали избирателната им активност. Основната сила на Фарадж винаги е била медийната среда а не битката на терен, от която да спечелят избирателни райони на британските общи избори. \r\nВсички описани по-горе ефекти ще имат сумарен резултат върху изхода от изборите. Въпросът е кой от тях ще бъде най-силен и преобладаващ: всъщност не можем да знаем това, докато гласуването не мине. Но има добра причина да се внимава с опростени тълкувания.  \r\n \r\n  Юлиян Марков", "date": "2019.11.02", "title": "The Independent: Как Брекзит партията ще повлияе на вота за консерваторите"}
{"url": "http://www.focus-news.net/news/2019/11/02/2715219/daily-sabah-sasht-ne-sa-v-pozitsiya-da-se-otkazhat-ot-partnyorstvoto-si-s-turtsiya.html", "text": "САЩ не са в позиция да се откажат от партньорството си с Турция по отношение на антитерористичната операция на страната в Североизточна Сирия, заяви заместник-председателят на Партията на справедливостта и развитието (ПСР) Махир Юнал, цитиран от турското англоезично издание  Daily Sabah . \r\n\"Когато разглеждаме отношенията между САЩ и Турция, виждаме, че САЩ не са в състояние да се откажат от Турция\", каза Юнал и добави, че силата и решителността на Турция правят страната незаменим партньор в региона. \r\nПолитикът подчерта, че в Турция има над 81% обществена подкрепа за операция „Извор на мира“, добавяйки, че страната успешно освободи Тел Абаяд и Рас ал Айн от терористите, свързани с ПКК в рамките на 16 часа, без да навреди на цивилни в региона, докато САЩ безразборно бомбардираха Рака в продължение на повече от месец, за да я прочистят от „Ислямска държава“. \r\nСпоред него “настоящата позиция на САЩ е изключително неясна, тъй като е трудно да се разбере какво се опитва да постигне американската администрация“. \r\n\"От една страна, Тръмп преминава през процес на импийчмент на фона на спор, свързан с Украйна и Русия, докато от друга страна е позицията на Камарата на представителите и изявленията на някои сенатори, които си противоречат\", каза Юнал. \r\nТой отбеляза, че необичайният подход на Тръмп към политиката се превърна в новата норма. \r\n\"Много неща могат да се кажат за Тръмп, но аз казвам, че Тръмп не е ненормален. Той е новият нормален\", каза Юнал и добави, че поведението на американския президент се е превърнало в новата норма на фона на колапса на международната система и дисфункционалните международни организации, включително Европейски съюз, НАТО и Организацията на обединените нации, нито една от които в момента не изпълнява онова, за което е създадена“, обяснява Юнал. \r\n\"Тръмп се интересува от резултатите, а не от същността и качеството на нещата, които прави\", каза Юнал и добави: \"Това имам предвид под новата норма.\" \r\nЮнал посочи, че Германия, Великобритания и Франция се опитват да установят контакт с президента Реджеп Тайип Ердоган, за да станат част от процеса в региона, тъй като те са останали извън границите на процеса. \r\n \r\n  Юлиян Марков", "date": "2019.11.02", "title": "Daily Sabah : САЩ не са в позиция да се откажат от партньорството си с Турция"}
{"url": "http://www.focus-news.net/news/2019/11/02/2715225/the-hill-nansi-pelosi-se-nadyava-razsledvaneto-za-impiychmant-da-ne-se-fokusira-samo-varhu-okazaniya-natisk-varhu-ukrayna.html", "text": "Председателят на Конгреса на САЩ Нанси Пелоси заяви в петък, че е възможно и въпроси извън случая с Украйна да станат част от делото за импийчмънт срещу президента Тръмп, пише американският вестник  The Hill . \r\nДемократите от Камарата на представителите на този етап се стремят да ограничат разследването си за импийчмънт до твърденията, произтичащи от сигнала за нарушение от разузнавателната общност, в която се твърди, че Тръмп се е опитал да окаже натиск върху Украйна да започне политически мотивирани разследвания в замяна на предоставянето на одобрена от Конгреса помощ за сигурност. \r\nДействията на Тръмп спрямо Украйна обединиха почти всички демократи около разследването за импийчмънт, въпреки че мнозина преди това настояха за импийчмънт заради усилията на президента да попречи на разследването на бившия специален прокурор Робърт Мюлер за намесата на Русия в изборите. \r\nПелоси в петък подчерта, че решението за импийчмънт ще зависи от комисиите, които водят разследването. Тя не изключи възможността обвиненията за възпрепятстване на правосъдието срещу Тръмп в доклада на Мюлер да се появят отново на повърхността. \r\n\"Това, за което говорим сега, ни въвежда в цял друг клас възражения срещу това, което президентът е направил. А може да има и други - в доклада на Мюлер имаше 11 случая за възпрепятстване на правосъдието. Може би някои от тях ще бъдат част от това“, каза Пелоси по време на интервю за Bloomberg Television. \"Но отново, това ще бъде част от разследването, за да се види къде отиваме.\" \r\nЗасега обаче демократите, които ръководят разследването за импийчмънт, са фокусирани върху разкриването на действията на Тръмп спрямо Украйна и дали той е изнудвал украинските власти за предоставянето на американската военна помощ. \r\n\"Тук не става въпрос за неговата личност, неговата политика. Това е за изборите. Нашето разследване е за конституцията. Това е за защита на нашата демокрация\", каза Пелоси. \r\nТя очаква публичните изслушвания да започнат този месец след няколко седмици разпити при закрити врати с настоящи и бивши служители на администрацията на Тръмп. \r\nРезолюцията, приета от Камарата в четвъртък, определя процеса за открити изслушвания от комисиите за разузнаване и правната комисия на Камарата.  \r\nОткритите изслушвания ще започнат в Комисията за разузнаване на Камарата. Ако демократите решат да се стигне до импийчмънт, тогава комисията за съдебната власт в Камарата ще поеме ръководството на процедурата. \r\nПредседателят на Комисията по разузнаване Адам Шиф заяви пред PBS в четвъртък, че стенограмите от свидетелски показания при закрити врати могат да бъдат представени на обществеността още през следващата седмица. \r\nДемократите имат за цел да приключат разследването за импийчмънт до края на годината или поне преди първичните избори за президент в Айова на 3 февруари. \r\n\"Ние дори не сме взели решение за импийчмънт. За сега става въпрос за разследване\", каза Пелоси. \r\n \r\n  Юлиян Марков", "date": "2019.11.02", "title": "The Hill: Нанси Пелоси се надява, разследването за импийчмънт да не се фокусира само върху оказания натиск върху Украйна"}
{"url": "http://www.focus-news.net/news/2019/11/02/2715228/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта облачността ще продължи да се разкъсва. Ще е почти тихо с минимални температури 1° и 6°.  \r\nНа 02.11.2019 ще е предимно слънчево с разкъсана висока облачност. Вятърът ще се ориентира от юг-югоизток и ще е слаб до умерен. Ще се затопли. Максималните температури ще са между 11° и 16°. \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\n Ограниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\nАвтомагистрала (АМ) „ТРАКИЯ“:  \r\nОбласт София:  \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението при км 42+380 в района на Ихтиман се осъществява с повишено внимание в двете посоки поради оборудване на електронна система за ползване на републиканската пътна мрежа. Срок до 05.11.2019 г. \r\nОбласт Пазарджик: \r\nДвижението в участъка от км 82+260 до км 83+525 се посока София се осъществява в една лента поради оборудване на автоматични устройства записващи пътния трафик при км 82+260. Срок до 03.11.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n   \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма ограничения. \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма ограничения. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.11.2019 г.; \r\nПът III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 04.11.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът ІІІ-1307: Движението по път III-1307 Староселци – Ставерци от км 10+000 до км 13+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.11.2019 г.; \r\nПът ІІІ-3501: Движението по път III-3501 Каменец – Одърне от км 24+000 до км 29+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 06.11.2019 г.; \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т. поради ремонтни дейности на асфалтовата настилка.  \r\nОбходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-554: Движението по път III-554 Раднево – Гълъбово от км 20+000 до км 47+400 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 05.11.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: няма ограничение. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 15.11.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.02", "title": "Актуална пътна обстановка"}
{"url": "http://www.focus-news.net/news/2019/11/02/2715229/predstoyashti-mezhdunarodni-sabitiya-za-2-noemvri-agentsiya-fokus.html", "text": "*** \r\n  Голям митинг за независимост на Шотландия с участието на първия министър Никола Стърджан \r\n \r\n*** \r\n  Протест на кюрдите срещу турската операция в Северна Сирия \r\n \r\n*** \r\n  Изстрелване на снабдителен кораб на НАСА за МКС", "date": "2019.11.02", "title": "Предстоящи международни събития за 2 ноември (Агенция „Фокус“)"}
{"url": "http://www.focus-news.net/news/2019/11/02/2715230/predstoyashti-sabitiya-v-stranata-za-2-noemvri-agentsiya-fokus.html", "text": "*** \r\n \r\nОт 11.00 часа президентът Румен Радев ще присъства на панихида пред Военния мавзолей-костница на Централните софийски гробища по повод Архангелова (мъжка) задушница. \r\n \r\n*** \r\n \r\nОт 8.30 часа в спортна зала „София” ще бъде открит турнир по тенис на корт в памет на генерал-майор Нейко Ненов. Той е част от събитията за отбелязване на празника на Сухопътните войски. \r\n  \r\n \r\n*** \r\n \r\nОт 9.00 часа в митрополитска катедрала \"Св. вмца Неделя\"ще бъде отслужена общата панихида по повод Архангелова задушница. \r\n \r\n*** \r\n \r\nОт 10.00 часа на Женския пазар ще се проведат фермерски пазар и кулинарна демонстрация. \r\n \r\n*** \r\n \r\nОт 18.00 часа в Гьоте-институт България на ул. „Будапеща“ 1 ще започне изложение с български производители на компютърни и настолни игри. С него ще започнат проявите от програмата на Sofia Game Night 2019. \r\n \r\n*** \r\n \r\nОт 19.00 часа в театър „Азарян“ ще започне специална вечер на Балет Арабеск с два спектакъла по хореографии на израелката Мириам Енгел и българката Мила Искренова – „Следобедът на един фавн” и премиера на „Youth Awake“. \r\n \r\n*** \r\n \r\nОт 19.00 часа във Военния клуб ще се проведе 14-тия ни благотворителен бал в подкрепа на деца и младежи в неравностойно положение и с тежки увреждания. Той се организира от фондация „Сийдър” и събира около 220 гости, дипломати, представители на бизнеса, културните среди в страната и дългогодишни поддръжници на фондацията. \r\n \r\n*** \r\n \r\nОт 10.00 до 18.00 часа в центъра на града срещу пощата ще се проведе благотворителен базар в помощ на бездомни животни. \r\n \r\n*** \r\n \r\nОт 10.00 часа ще започне общоградското възпоменание по повод Архангелова задушница с изпълнение на траурна музика от Бургаския духов оркестър. В 10.30 часа ще бъде отслужена заупокойна молитва. Възпоменанието ще се проведе на площада пред Дома на покойника в Гробищния парк. От 11.00 часа ще бъдат поднесени цветя на гробните места на поетесата Петя Дубарова, филантропа и щедър дарител Александър Георгиев Коджакафалията и автора на Химна на Независимостта Георги Шагунов.  \r\n \r\n*** \r\n \r\nОт 11.30 часа в Етнографската експозиция на ул. „Славянска“ 69 ще се проведе традиционната лектория на Бургаския музей. „Феномени - гледки от птичи поглед и тайните, които те разкриват“ ще представи въздушни снимки, показващи интересни обекти с информация за тях. \r\n \r\n*** \r\n \r\nОт 11.00 часа в района на Старите гробища пред „Паметника на загиналите офицери, подофицери и войници във войните 1912-1918 г.” ще бъде отслужена панихида и ще бъдат поднесени венци и цветя по повод Архангелова задушница. \r\n \r\n*** \r\n \r\nОт 15.00 часа от Цирковата площадка ще потегли рокерска обиколка на града, с която ще бъде официално закрит Мотосезон 2019. \r\n \r\n*** \r\n \r\nОт 11.00 часа в залата на БЧК - Велико Търново ще бъде изнесена лекция от д-р Даниела Митова, водещ офталмолог в България. Темата е посветена на възрастовите изменения и заболявания на очите, които са причина за загуба на зрение и проблемите, които са свързани със заболяването инсулт. \r\n \r\n*** \r\n \r\nОт 11.00 часа в Куклен театър „Весел“ ще бъде представен спектакълът на Държавен куклен театър – Сливен „Грозното пате“. \r\n \r\n*** \r\n \r\nОт 11.00 часа в Драматично-куклен театър ,,Иван Радоев\" ще се играе постановката ,,Вълкът и седмте козлета\". \r\n \r\n*** \r\n \r\nОт 18.30 часа в Галерия SARIEV ще се състои откриване на изложбата „Рисунки за корици 1979-1989“. \r\n \r\n*** \r\n \r\nОт 10.00 часа в Къща музей „Гео Милев” ще се проведе поетическа работилница за участниците в НМКП „Веселин Ханчев” – Стара Загора. \r\n \r\n \r\n*** \r\n \r\nОт 16.00 часа в Оперния театър ще бъде представена операта „Травиата“ от Джузепе Верди. \r\n \r\n*** \r\n \r\nОт 10.30 часа в Троянската света обител ще се отслужи  Заупокойна света Литургия и панихида по повод 7 г. от кончината на патриарх Максим.", "date": "2019.11.02", "title": "Предстоящи събития в страната за 2 ноември (Агенция „Фокус“)"}
{"url": "http://www.focus-news.net/news/2019/11/02/2715231/nimh-vremeto-shte-bade-oblachno-s-maksimalni-temperaturi-mezhdu-11-i-16.html", "text": "Днес ще преобладава облачно време. Ще е почти без валежи. Около и след обяд облачността ще се разкъса и намалее, на много места до предимно слънчево. Това съобщи за  Агенция \"Фокус\"  дежурният синоптик от Националния институт по метеорология и хидрология (НИМХ) Георги Цеков. Вятърът ще се ориентира от юг-югоизток и ще е слаб до умерен. Ще се затопли. Максималните температури ще са между 11° и 16°. По Черноморието преди обяд ще е облачно, почти без валеж. Около и след обяд облачността ще се разкъса до предимно слънчево. Ще духа слаб до умерен югоизточен вятър. Максимални температури на въздуха: 14°-16°. Температурата на морската вода е 18-19°. Вълнението на морето ще бъде 2-3 бала. Над планините е предимно облачно, по билата и мъгливо. На отделни места ще превалява слаб дъжд, над 1300 метра – сняг.  След обяд облачността ще се разкъсва и намалява в много райони до предимно слънчево. Ще духа до умерен вятър от запад-югозапад. Максималната температура на височина 1200 метра ще е около 7°, на 2000 метра – около 1°.Атмосферното налягане е по-високо от средното за ноември, но през деня ще се понижи.", "date": "2019.11.02", "title": "НИМХ: Времето ще бъде облачно с максимални температури  между 11° и 16°"}
{"url": "http://www.focus-news.net/news/2019/11/02/2715234/gd-granichna-politsiya-intenziven-e-trafikat-na-granitsata-s-rumaniya-i-turtsiya.html", "text": "Интензивен е трафикът на границата с Румъния и Турция. Това съобщиха от  Главна дирекция \"Гранична полиция\" . Информацията за трафика е към 6.00 ч. На границата с Република Турция на ГКПП \"Капитан Андреево\"  трафикът е силно интензивен на изход за товарни автомобили. На границата с Румъния на ГКПП \"Дунав мост Русе\" и ГКПП \"Дунав мост Видин\" трафикът е интензивен на изход за товарни автомобили.", "date": "2019.11.02", "title": "ГД \"Гранична полиция\": Интензивен е трафикът на границата с Румъния и Турция"}
{"url": "http://www.focus-news.net/news/2019/11/02/2715237/vazstanoveno-e-dvizhenieto-v-tunel-trayanovi-vrata-na-avtomagistrala-trakiya-v-posoka-sofiya.html", "text": "Възстановено е движението в тунел \"Траянови врата\" на автомагистрала \"Тракия\" в посока София. Това съобщиха от  Агенция \"Пътна инфраструктура\" (АПИ) .", "date": "2019.11.02", "title": "Възстановено е движението в тунел \"Траянови врата\" на автомагистрала \"Тракия\" в посока София"}
{"url": "http://www.focus-news.net/news/2019/11/02/2715233/prezidentat-rumen-radev-shte-pochete-pametta-na-zaginalite-vav-voynite-balgarski-voini.html", "text": "Президентът и върховен главнокомандващ Въоръжените сили Румен Радев ще почете паметта и ще отдаде признателност на българските военнослужещи, загинали във войните за национално обединение, в операции по поддържане на мира и при изпълнение на воинския дълг в мирно време. Това съобщиха от  прессекретариата на държавния глава . От 11.00 часа държавният глава ще присъства на панихида пред Военния мавзолей-костница на Централните софийски гробища по повод Архангелова (мъжка) задушница.", "date": "2019.11.02", "title": "Президентът Румен Радев ще почете паметта на загиналите във войните български воини"}
{"url": "http://www.focus-news.net/news/2019/11/02/2715236/gazeta-express-kosovo-srabska-lista-nyama-da-barza-da-se-vklyuchva-v-pravitelstvenata-koalitsiya-v-kosovo.html", "text": "Делегация на косовската партия „Сръбска листа“, оглавена от лидера й Горан Карич се срещна със Специалния пратеник на САЩ за Западните Балкани Матю Палмър и с посланикa на Вашингтон в Прищина Филип Коснет. Те заявиха пред тях, че партията няма да бърза да се включва в новото правителство в страната, пише косовският вестник  Gazeta Express . \r\nТова се казва в прессъобщение на „Сръбска листа“. В него още пише, че на срещата са се дискутирали изборите на 6 октомври и политическата ситуация в Косово, като са се фокусирали и на диалога Белград-Прищина, насочен към запазването на мира и намаляването на напрежението.  \r\nПредставителите на „Сръбска листа“ заявиха, че стопроцентовите мита срещу Белград трябва незабавно да бъдат премахнати и да бъде продължен диалогът, за да се намери компромисно решение на неразбирателството между двете страни.  \r\n„Във връзка с нашето участие в правителството, ние няма да влизаме в него при сегашните условия, тъй като ние не искаме функции, а искаме да защитим интересите на сръбската общност“, се казва още в прессъобщението.  \r\nСпециалният посланик на САЩ Матю Палмър заяви, че Вашингтон се интересува от създаването на ново правителство и продължаването на диалога, както и от укрепването в Косово на върховенството на закона, което осигурява икономическо развитие и подобряване на живота на всички граждани на страната.  \r\n \r\n : Теодор Пенев", "date": "2019.11.02", "title": "Gazeta Express (Косово): „Сръбска листа“ няма да бърза да се включва в правителствената коалиция в Косово"}
{"url": "http://www.focus-news.net/news/2019/11/02/2715232/tass-donald-tramp-zayavi-che-sasht-se-interesuvat-ot-nefta-na-siriya-i-nyamat-zhelanie-da-patrulirat-po-granitsite-y.html", "text": "Съединените щати нямат желание да патрулират границите на Сирия, но са поели ангажимент да поддържат контрола върху нейните петролни ресурси, заяви американският президент Доналд Тръмп пред журналисти, предава  TACC . \r\n\"Примирието (с Турция) е добре укрепено. Спасихме (петрола). Честно казано, други могат да патрулират границата в Сирия. Турция воюва (там) от хиляди години. Нека те се справят с границата. Ние не искаме да правим това, искаме да върнем войниците си в родината им“, каза американският лидер.  \r\n\"Въпреки това оставихме войници, защото пазим (петрола). Аз харесвам петрола. Ние го пазим\", подчерта още ръководителят на американската администрация. \r\nСпоред него САЩ продължават да си взаимодействат в Сирия както с кюрдските въоръжени сили, така и с Турция.  \r\n„Ние работим с кюрдите и, честно казано, работим с Турция и много други страни“, каза Тръмп. Той беше попитан също дали в крайна сметка ще се проведе посещението на турския президент Реджеп Тайип Ердоган във Вашингтон, което беше насрочено за 13 ноември.  \r\n\"Президентът Ердоган иска да дойде в Белия дом. Имаме много добри отношения\", отговори Тръмп, без да навлиза в допълнителни подробности. \r\nНа 9 октомври Турция започна операция „Извор на мира“ в Северна Сирия, насочена срещу кюрдските „Сирийски демократични сили“. Според правителството в Анкара, целта на операцията е да подсигури границата на Турция със Сирия, като установи зона за сигурност, достигаща на 30 км на юг от нея, от която кюрдските сили да се изтеглят. Там освен това трябва да бъдат заселени и настанените в Турция сирийски бежанци.  \r\nНа 17 октомври САЩ и Турция стигнаха до временно примирие, в което на кюрдските сили бяха дадени 120 часа да се изтеглят от границата.  \r\nНа 22 октомври президентът на Русия Владимир Путин и Ердоган в Сочи постигнаха меморандум за съвместни действия по нормализирането на ситуацията в Северна Сирия. Тогава на кюрдските сили бяха дадени още 150 часа да се изтеглят на 30 км от границата.  \r\nНа 1 ноември се състояха първите съвместни патрули между руски и турски сили по границата на Сирия.  \r\n \r\n \r\n \r\n \r\n : Теодор Пенев", "date": "2019.11.02", "title": "ТАСС: Доналд Тръмп заяви, че САЩ се интересуват от нефта на Сирия и нямат желание да патрулират по границите й"}
{"url": "http://www.focus-news.net/news/2019/11/02/2715240/bchk-veliko-tarnovo-organizira-bezplatna-lektsiya-s-oftalmologa-d-r-daniela-mitova.html", "text": "От 11.00 ч. в залата на БЧК-Велико Търново ще бъде изнесена лекция от д-р Даниела Митова, водещ офталмолог в България, посветена на възрастовите изменения и заболявания на очите, които са причина за загуба на зрение и проблемите, които са свързани със заболяването инсулт. Това съобщи за  Радио „Фокус“-Велико Търново  директорът на червенокръстката организация в старата столица Димитър Русев. Той уточни, че тази лекция е част от информационната кампанията на БЧК за превенция на социално значимите заболявания в областта на кардиологията и офталмологията. \r\n„Във Велико Търново лекцията ще бъде по офталмология. Може да присъства всеки, който има желание и интерес, няма ограничения. Хубаво е хората да бъдат в по-напреднала възраст, например над 60 години, тъй като тези заболявания обхващат предимно хора в зряла възраст. Освен лекционната част, по време на лекцията ще има свободна част за задаване на въпроси и получаване на отговори от офталмоложката. Всеки, който има въпроси, свързани с очите, ще може да зададе въпросите си към лекарката и тя ще им отговори“, поясни Димитър Русев. \r\nВ рамките на информационна кампания подобни лекции по кардиология и офталмология ще бъдат изнесени и в други градове в страната. В продължение на един месец, водещи специалисти офталмолози и кардиолози ще представят информационни презентации в градовете – София, Пловдив, Варна, Велико Търново, Перник, Благоевград, Шумен, Ловеч, Плевен, Ямбол, Бургас, Дупница, Хасково. \r\nКампанията е насочена към определени възрастови групи с цел превенция, ранна диагностика и възможности за лечение на възрастово-обусловената дегенерация на макулата, диабетен макулен едем, миокарден инфаркт и инсулт. В направление кардиология, ще бъдат обхванати хора от 45 до 75 години и пациенти с неклапно предсърдно мъждене, а в направление офталмология насочеността е към 50 – 65-годишните. \r\nРени АТАНАСОВА", "date": "2019.11.02", "title": "БЧК - Велико Търново организира безплатна лекция с офталмолога д-р Даниела Митова"}
{"url": "http://www.focus-news.net/news/2019/11/02/2715238/romanat-pod-vulkana-na-malkalm-louri-shte-bade-predstaven-v-burgas.html", "text": "Писателят и журналист Слави Томов ще представи романа на Малкълм Лоури „Под вулкана“ в Бургас. Събитието ще се проведе в Дома на писателя. Това съобщиха от пресцентъра на  Община Бургас .  \r\nМалкълм Лоури е роден на 28 юли 1909 г. в Ню Брайтън, Мърсисайд, Англия. Четвърти син на Евелин Бодън и Артър Лоури, памучен брокер от Къмбърланд. Отличен ученик в училището-интернат „Лейс“ и колежа „Сейнт Катерина“ в Кеймбридж. Вторият и последен завършен роман на Лоури – „Под вулкана“, разказва за британския консул алкохолик в мексикански град в Деня на мъртвите през 1938 година. Книгата е написана първоначално през 1940 година, когато самият Лоури живее в Мексико и преминава през криза на алкохолизъм, но през следващите години е непрекъснато преработвана, а след като ръкописът е унищожен при пожар през 1944 година, е изцяло пренаписана. Романът е издаден на български през 1982 година в превод на Спас Николов. През 1947 г. е издаден многократно преработваният роман „Под вулкана“. Първоначално той няма успех, а придобива световна известност едва след смъртта му. Смятан е за един от световните литературни шедьоври и е включен в Списъка на 100-те книги на 20 век според Монд, както и в много други класации. През 1984 г. е екранизиран от Джон Хюстън в успешния едноименен филм с участието на Албърт Фини, Жаклин Бисет и Антъни Андрюс. След романа „Под вулкана“ той пише много, но не завършва ръкописите си. Темите му за изгнанието и отчаянието, собствената му страст към пътешествия и хаотичния му начин на живот, го превръщат в икона за късните поколения писатели. Малкълм Лоури умира от злоупотреба с алкохол и барбитратно отравяне, определено като „смърт при злополука“, на 26 юни 1957 г. във вилата си в Райп, Източен Съсекс, Англия. Голямата част от ръкописите и писмата му са публикувани след смъртта му със съдействието на вдовицата му и други писатели. През 1976 г. от Национален филмов съвет на Канада е направен документалния филм „Вулканът: проучване на живота и смъртта на Малкълм Лоури“ режисиран от Доналд Брайтейн и Джон Крамър. С четене на откъси от романа на Лоури от Ричард Бъртън се представя живота на писателя на фона на гледки от Мексико, САЩ, Канада и Англия.", "date": "2019.11.02", "title": "Романът „Под вулкана“ на Малкълм Лоури ще бъде представен в Бургас"}
{"url": "http://www.focus-news.net/news/2019/11/02/2715239/stolichna-obshtina-osiguryava-dopalnitelno-transportno-obsluzhvane-v-sofiya-za-zadushnitsa.html", "text": "Столична община осигурява допълнителен транспорт в София за Задушница. Това съобщиха от пресцентъра на  Общината . Във връзка с осигуряване на превоз на гражданите за Задушница ще бъде осигурено допълнително транспортно обслужване, както следва: \r\n Поделение „Трамваен транспорт“: \r\n- Разкрива се временна трамвайна линия №7А с маршрут жк. „Борово” – кв. „Орландовци”. \r\nОсигуряват се допълнителен брой коли за трамвайна линия №4 и трамвайна линия №18, която ще се обслужва от 200-местни мотриси. \r\n Поделение „Тролейбусен транспорт“: \r\n- Пускат се допълнителен брой коли по тролейбусна линия №9. \r\n„Столичен автотранспорт“ ЕАД ще осигури допълнително транспортно обслужване, както следва: \r\n Поделение АТ „Земляне“: \r\n- Ще разкрие временна автобусна линия №83-А с маршрут: от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно. \r\n- Ще разкрие временна автобусна линия №108-А с маршрут: от жк. „Люлин 5” по стария маршрут на автобусна линия №108 (в посока ул. „Бели Дунав” – от бул. „Сливница” по ул. „Адам Мицкевич”) до ул. „Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно.  \r\n Поделение АТ „Малашевци“ ще разкрие временни автобусни линии, както следва: \r\n- линия №18-А с маршрут: автостанция „Орландовци” – гробищен парк „Малашевски гробища” по маршрута на автобусна линия №18.  \r\n- линия №79-А с маршрут: надлез „Надежда”, ул. „История Славянобългарска”, ул. „Индустриална”, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли”, ул. „Река Велека” и по бул. „Владимир Вазов” по маршрута двупосочно.  \r\n- линия №86-А с маршрут: АТ „Малашевци“, ул. „Резбарска”, пл. „Сточна гара”, бул. „Сливница”, обратен завой на ул. „Опълченска” и по маршрута двупосочно.  \r\n- линия №90-А с маршрут: автостанция „Изток“, бул. „Ботевградско шосе”, ул. „Александър Екзарх”, ул. „Река Велека”, ул. „Васил Кънчев” до гробищен парк „Малашевски гробища”.", "date": "2019.11.02", "title": "Столична община осигурява допълнително транспортно обслужване в София за Задушница"}
{"url": "http://www.focus-news.net/news/2019/11/02/2715241/obshtina-stara-zagora-osiguryava-dopalnitelni-avtobusi-za-zadushnitsa.html", "text": "Общината осигурява допълнителни автобуси за Задушница. Това съобщиха от пресцентъра на  Община Стара Загора . За нормалното транспортно обслужване на гражданите за възпоменанието „Задушница”  Община Стара Загора и фирма „Тролейбусни и автобусни превози” ЕООД осигуряват допълнителни автобуси до Гробищен парк, както следва: \r\n- линия №17 – кв. „Три чучура – север” – Гробищен парк ще се движи през интервал от 15 минути от 06.10 до 15.00 часа; \r\n- линия №41 – кв. „Железник” – Гробищен парк ще се движи през интервал от 30 минути от 06.35 до 14.00 часа.", "date": "2019.11.02", "title": "Община Стара Загора осигурява допълнителни автобуси за Задушница"}
{"url": "http://www.focus-news.net/news/2019/11/02/2715244/voennite-moryatsi-vav-varna-shte-pochetat-pametta-na-zaginalite-za-svobodata-na-balgariya.html", "text": "Всяка година на Архангелова /мъжка/ задушница Българската армия провежда военни ритуали /панихиди/ в памет на загиналите във войните български войни, предаде репортер на  Радио „Фокус“ – Варна  .  На ритуала в град Варна, организиран съвместно от Варненска и Великопреславска Света митрополия, Община Варна и командването на Военноморските сили, ще участват Представителният духов оркестър и почетен караул от ВВМУ „Н.Й.Вапцаров”, представители на държавната и местна власт. \r\nУтре от 11.00 часа в района на Старите гробища, пред „Паметника на загиналите офицери, подофицери и войници във войните 1912-1918 г.”, ще бъде отслужена панихида и ще бъдат поднесени венци и цветя.  \r\nДесислава ВАСИЛЕВА", "date": "2019.11.02", "title": "Военните моряци във Варна ще почетат паметта на загиналите за свободата на България"}
{"url": "http://www.focus-news.net/news/2019/11/02/2715246/shte-se-provede-godishniyat-blagotvoritelen-bal-na-fondatsiya-siydar.html", "text": "Ще се проведе годишният благотворителен бал на фондация \"Сийдър\". Годишният благотворителен бал е най-голямото събитие за набиране на средства на фондацията. Балът събира около 220 гости, дипломати, представители на бизнеса, културните среди в страната и дългогодишни поддръжници на фондацията. Традиционно събитието включва изискана вечеря с четиристепенно меню, музикална програма, благотворителен търг с ексклузивни, колекционерски предмети и преживявания и благотворителна томбола.  \r\nТази година балът ще се проведе от 19.00 ч. във Военен клуб София. Водещ на програмата ще бъде актьорът и телевизионен водещ Стефан Щерев. Водещ на търга за 3-та поредна година ще бъде професионалният аукционер, сертифициран от аукционна къща Кристис - Преслава Фентъм-Флетчър, а за изисканата четири степенна вечеря ще се погрижи популярният френски шеф Антоан Верест, главен готвач на Master chef България.  \r\nБлагодарение на нашите партньори, които подкрепят събитието, разходите за него са обезпечени и това позволява цялата набрана сума от вход, търг и другите благотворителни елементи на вечерта да бъде инвестирана директно в подкрепа на децата и младежите, за които се грижим.  \r\nФондация „Сийдър“ е българска неправителствена организация, която управлява 8 центъра от семеен тип за деца и младежи с увреждания и в неравностойно положение в Казанлък и Кюстендил и един център за социална интеграция и рехабилитация. \"Сийдър\" предоставя 24-часова грижа на най-много деца и младежи сред НПО сектора и е активен участник в процеса на деинституционализация в България. „Сийдър“ ежедневно подкрепя над 105 деца и младежи, закрила е изцяло един дом за деца с интелектуални затруднения и е спомогнала е за  \r\nзакриването на още 14 институции. Организацията работи за промяна на държавните политики и обществени нагласи към децата и хората в неравностойно положение.", "date": "2019.11.02", "title": "Ще се проведе годишният благотворителен бал на фондация \"Сийдър\""}
{"url": "http://www.focus-news.net/news/2019/11/02/2715245/rokeri-ot-varna-shte-zakriyat-v-sabota-motosezon-2019.html", "text": "Рокери от Варна ще  закрият в събота \"Мотосезон 2019\", предаде репортер на  Радио „Фокус“ – Варна  . Сборният пункт, където в 14.00 часа ще се срещнат мотористите е Цирковата площадка. От там в 15.00 часа рокерите ще потеглят на обиколка из града, като крайната им точка отново ще бъде Цирковата площадка. \r\nСъбития за закриване на мотосезона бяха организирани и в градовете Нови Пазар, Шумен, Търговище, Разград, Русе и Добрич \r\nДесислава ВАСИЛЕВА", "date": "2019.11.02", "title": "Рокери от Варна ще закрият в събота \"Мотосезон 2019\""}
{"url": "http://www.focus-news.net/news/2019/11/02/2715247/mestni-izbori-2019-dnes-e-den-za-razmisal-v-105-obshtini.html", "text": "Днес е ден за размисъл преди втори тур на местните избори на 3 ноември. Балотажи ще се проведат в общо 105 общини в цялата страна. В 18 областни центрове ще се проведе втори тур на местния вот, сред тях са: София, Благоевград, Варна, Пловдив, Плевен, Русе и Ямбол. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на ноември. За участие в местните избори в ЦИК регистрираните партии и коалиции са общо 66: 59 партии и 7 коалиции.", "date": "2019.11.02", "title": "Местни избори 2019: Днес е ден за размисъл в 105 общини"}
{"url": "http://www.focus-news.net/news/2019/11/02/2715248/zaupokoyna-sveta-liturgiya-i-panihida-po-povod-7-g-ot-konchinata-na-patriarh-maksim-shte-bade-otsluzhena-v-troyanskiya-manastir.html", "text": "На 6 ноември се изпълват 7 години от  блажената кончина на Българския патриарх и Софийски митрополит Максим. По този повод в Троянската света обител \"Успение на Пресвета Богородица\", където е погребан патриарх Максим, по решение на Светия Синод на Българската православна църква, на 2 ноември, събота, Архангелова задушница, ще бъде отслужена Архиерейска  Заупокойна света Литургия, след която, към 10.30 часа ще бъде извършена панихида за скъпия ни Първойерарх, предаде репортер на  Агенция \"Фокус\" .  \r\nПатриарх Максим бе забележителен духовник,  църковен водач и патриот. Живял почти столетие,  управлявал Българската православна църква повече от 40 години, превел я през епохата на атеизма и църковния разкол, безспорно един от най-уважаваните български духовници в целия християнски свят.  Завършил своя земен път, но останал за вечни времена под покрова на своята небесна покровителка - чудотворната икона на Пресвета Богородица Троеручица в Троянската света обител. Бог да го прости! Вечна му памет!   \r\nНикола ПЕТКОВ", "date": "2019.11.02", "title": "Заупокойна света Литургия и панихида по повод 7 г. от кончината на патриарх Максим ще бъде отслужена в Троянския манастир"}
{"url": "http://www.focus-news.net/news/2019/11/02/2715250/afp-izraelskata-ataka-v-otgovor-na-izstrelyanite-ot-ivitsata-gaza-raketi-e-dovela-do-zhertvi.html", "text": "Един палестинец е бил убит в атаката над Ивицата Газа, заявиха от министерството на здравеопазването на автономния регион, след като израелските сили нанесоха въздушни удари над палестински цели в отговор на атаки с ракети, предава  AFP . \r\nМинистерството заяви, че един човек е бил убит, а друг е бил ранен след бомбардировките.  \r\nТо не уточни дали убитият е бил свързан с военна организация в Ивицата Газа. Правителството в Тел Авив заяви, че ударите са били извършени единствено върху „терористични цели“.  \r\n \r\n \r\n \r\n \r\n : Теодор Пенев", "date": "2019.11.02", "title": "AFP: Израелската атака в отговор на изстреляните от Ивицата Газа ракети е довела до жертви"}
{"url": "http://www.focus-news.net/news/2019/11/02/2715251/initsiativata-fenomeni-gledki-ot-ptichi-pogled-i-taynite-koito-te-razkrivat-shte-se-provede-v-burgas.html", "text": "Съботната лектория в Бургаския музей е посветена на хората, които обичат да търсят в живота около себе си необичайното, необяснимото, иска им се да вярват в чудеса. Това съобщиха от пресцентъра на  Община Бургас . „Феномени“ или „Феномени - гледки от птичи поглед и тайните, които те разкриват“ ще представи въздушни снимки, показващи интересни обекти с информация за тях. Посетителите ще могат да видят изображения на фигури с различна форма върху големи площи от земната повърхност, гористи местности с необичаен изглед, скални образувания, природни обекти и впечатляващи изменения на околната среда, причинени от различни обясними, но също така и неясни въздействия. Авторът на лекторията Татяна Байкушева ще се опита да изясни дали онова, което някои могат да определят като необичайно в тези фотоси, е породено от природни явления и нормална човешка дейност. Традиционната лектория на Бургаския музей ще се проведе тази събота, 2-ри ноември, от 11.30 часа в Етнографската експозиция на ул. „Славянска“ 69 зад църквата „Св. св. Кирил и Методий“. Входната такса е преференциална - за възрастни е 2 лв., а за учащи и пенсионери - 1 лв.", "date": "2019.11.02", "title": "Инициативата „Феномени - гледки от птичи поглед и тайните, които те разкриват“ ще се проведе в Бургас"}
{"url": "http://www.focus-news.net/news/2019/11/02/2715222/afp-mayk-pompeo-prizova-irakskite-vlasti-da-chuyat-legitimnite-iskaniya-na-protestirashtite.html", "text": "Държавният секретар на САЩ призова в петък правителството на Ирак да се вслуша в \"легитимните искания\" на протестиращите, които от месец са на улиците на страната и да проведат сериозно разследване на опитите за тяхното потушаване, цитира думите му  AFP . \r\n\"Правителството на Ирак трябва да чуе легитимните искания на иракчани, които излязоха на улицата, за да заявят позицията си\", заяви държавният секретар Майк Помпео, призовавайки и двете страни да се въздържат от насилие. \r\n\"В разследването на правителството на Ирак на насилието в началото на октомври няма достатъчно достоверност и иракският народ заслужава истинска справедливост\", каза той в изявление. \r\nНад 250 души са загинали при демонстрациите, избухнали на 1 октомври  заради корупцията и безработицата. \r\nПротестиращите искат оставката на премиера Адел Абдел Махди, който поддържа топли, макар и сложни отношения със САЩ, както и с Иран. \r\nДумите на Помпео дойдоха часове, след като най-високопоставеният шиитски духовник в Ирак великият аятолах Али Систани, който силно влияе върху вземането на решения от правителството, предупреди, че не трябва да се допуска нито един чуждестранен актьор, който да \"налага волята си\" в Ирак. \r\nВърховният лидер на Иран аятолах Али Хаменей призова в сряда протестиращите както в Ирак, така и в Ливан да преследват исканията си в „законови рамки“. \r\n \r\n  Юлиян Марков", "date": "2019.11.02", "title": "AFP: Майк Помпео призова иракските власти да чуят „легитимните искания“ на протестиращите"}
{"url": "http://www.focus-news.net/news/2019/11/02/2715242/sport-ludogorets-posreshta-otbora-na-beroe-v-domakinski-mach-ot-15-ti-krag-ot-balgarskata-efbet-liga.html", "text": "Лудогорец посреща отбора на Берое в домакински мач от 15-ти кръг от българската „Ефбет“ лига \r\nФутбол: Лудогорец посреща отбора на Берое в домакински мач от 15-ти кръг от българската „Ефбет“ лига. Домакините се намират на върха на класирането с 36 точки, с четири повече от втория Левски. Берое е седми с 21 точки и при победа може да се издигне до пета позиция във временното класиране, където в момента се намира Славия. Мачът започва в 17:30 часа.", "date": "2019.11.02", "title": "Спорт: Лудогорец посреща отбора на Берое в домакински мач от 15-ти кръг от българската „Ефбет“ лига"}
{"url": "http://www.focus-news.net/news/2019/11/02/2715249/na-arhangelova-zadushnitsa-shte-bade-otdadena-pochit-kam-trima-vidni-zhiteli-na-burgas.html", "text": "Българската православна църква отбелязва Архангелова задушница. По традиция на този ден Община Бургас почита паметта на свои заслужили жители. Тази година от 11.00 часа ще бъдат поднесени цветя на гробните места на поетесата Петя Дубарова, филантропа и щедър дарител Александър Георгиев Коджакафалията и автора на Химна на Независимостта Георги Шагунов. Това съобщиха от пресцентъра на  Община Бургас . Общоградското възпоменание ще започне още от 10.00 часа с изпълнение на траурна музика от Бургаския духов оркестър. От 10.30 часа ще бъде отслужена заупокойна молитва. Възпоменанието ще се проведе на площада пред Дома на покойника в Гробищния парк.  \r\nЗа безпрепятственото организиране на потока от хора и автомобили, както и безопасното преминаване на възпоминанието е създадена организация от страна на ОДВМР, общинска дирекция \"Управление при кризи, обществен ред и сигурност\" и охранителната фирма на Гробищния парк. Всички, които в този ден искат да почетат паметта на починали роднини и близки, могат да се придвижат до гробището и с градския транспорт.", "date": "2019.11.02", "title": "На Архангелова задушница ще бъде отдадена почит към трима видни жители на Бургас"}
{"url": "http://www.focus-news.net/news/2019/11/02/2715252/denyat-2-noemvri-v-svetovnata-istoriya.html", "text": "През 1721 г. Петър I е провъзгласен за всеруски император. През 1920 г. в Питсбърг (САЩ) започва излъчванията си първата в света радиостанция. През 1938 г. Унгария анексира Южна Словакия след подялбата на Чехословакия в Мюнхен през септември същата година. През 1988 г. в Интернет се появява първият компютърен червей, създаден от Робърт Морис. През 2004 г. Джордж Буш-младши е преизбран за президент на САЩ. На тази дата е родена  Мария-Антоанета - френска кралица, съпруга на крал Луи ХVI (от 1770 г.). Дъщеря е на австрийския император Франц I и императрица Мария Терезия. На 2 ноември умира Джордж Бърнард Шоу - английски драматург, по произход ирландец.  \r\n \r\n \r\n2018 г.  \r\n955 миньори, които са останали над едно денонощие блокирани в южноафриканската мина „Беатрикс“ поради повреда в електрозахранването, са изведени на повърхността. \r\n \r\n \r\n2018 г.  \r\nИзвестният европейски проповедник на исляма Тарик Рамадан е арестуван във Франция и срещу него са повдигнати обвинения в изнасилване.  \r\n \r\n \r\n2018 г.  \r\nДарън Озбърн, прегазил 13 мюсюлмани край джамията във Финсбъри Парк в Северен Лондон, е осъден на доживотен затвор без право на помилване в рамките на първите 43 години от изтърпяването на наказанието. \r\n \r\n \r\n2018 г.  \r\nПентагонът публикува нова политика, засягаща ядрените оръжия, която предлага въвеждането на два нови типа ядрено оръжие, което по същество означава прекратяване на политиката за намаляване на американския ядрен арсенал, заложена от бившия президент Барак Обама. \r\n \r\n2017 г.  \r\nДоналд Тръмп номинира Джеръми Пауъл за гуверньор на Федералния резерв. \r\n \r\n \r\n2017 г.  \r\nНай-малко 26 души са загинали и още 100 са ранени при експлозия на парен котел в електроцентрала в индийския щат Утар Прадеш. \r\n \r\n \r\n2017 г. \r\nИспанският съд разпорежда осем от отстранените каталунски министри да бъдат задържани. \r\n \r\n \r\n2017 г. \r\nБританският министър на отбраната Майкъл Фалън подава оставка заради непристойно поведение. Оставката идва след появяването на информация в медиите, че през 2002 г. е поставил ръката си на коляното на журналистка по време на вечеря. \r\n \r\n \r\n2017 г. \r\nИсландският президент дава мандат за съставяне на правителство на лидера на Движение \"Леви зелени\" Катрин Якобсдотир. \r\n \r\n \r\n2016 г. \r\nДържавният департамент на САЩ блокира продажбата на огнестрелни оръжия на Филипините поради опасения за нарушения на правата на човека. \r\n \r\n \r\n2015 г. \r\nАвстралийският министър-председател Малкълм Търнбул премахва системата за присъждане на рицарски звания като признание за заслуги пред страната. \r\n \r\n \r\n2012 г. \r\nПостоянният представител на Гамбия в ООН Сусан Фаффа Огоо е първата жена в историята на Гамбия, която е назначена на такъв висок пост. \r\n \r\n \r\n2011 г. \r\nФБР, Комисията по ценните книжа и борсите, Комисията по търговия на суровини с фючерси и федерални прокурори разследват изчезването на 600 милиона долара на клиенти на MF Global. Липсата е установена при опит за продажба на компанията на Interactive Brokers и впоследствие е обявена в банкрут. \r\n \r\nИталианецът Марио Драги встъпва официално на поста председател на Европейската централна банка. \r\n \r\n2004 г. \r\nДжордж Буш-младши е преизбран за президент на САЩ. Джордж Уолкър Буш е роден на 6 юли 1946 г. в Ню Хейвън, Кънектикът и израства в Мидланд и Хюстън, Тексас. През 1968 г. получава бакалавърска степен по история от Йейлския Университет, а през 1975 г. - магистърска степен по бизнес администрация от Харвард. Между 1968 г. и 1973 г. е пилот в Тексаския Национален Въздушен Конвой. През 1975 г. започва професионалната си кариера в бизнеса с петрол и газ, която изоставя през 1986 г. През 1988 г. той активно се включва в успешната президентска кампания на баща си и през 1989 г., заедно с група инвеститори, купува професионалния бейзболен отбор “Тексас Рейнджърс” и е негов управляващ главен съдружник до ноември 1994 г., когато е избран за губернатор на Тексас. През 1998 г. Буш е преизбран за втори пореден четиригодишен мандат като губернатор на Тексас. През 1999 г. обявява намеренията си да се кандидатира за президент и през март 2000 г. печели първичните избори. На 2 август 2000 г. Джордж Буш и неговия избраник, Ричард Чени, са официално номинирани за президент и вицепрезидент на Съединените Американски Щати на републиканския национален конгрес във Филаделфия.  \r\nНа 20 януари 2001 г. Джордж Буш се заклева като президент на САЩ. На 2 ноември 2004 г. отново е преизбран за президент. От 1977 г. Буш е женен за Лора Уелч, по професия библиотекарка и учителка. Те имат две деца – близначките Барбара и Джена, родени през 1981 г. \r\n \r\n \r\n2003 г. \r\nВ Грузия се провеждат парламентарни избори. На 3 ноември Международната мисия за наблюдение, съставена от Парламентарните асамблеи на ОССЕ и Съвета на Европа, Европейския парламент и Бюрото на ОССЕ за демократични институции и права на човека (БДИПЧ), заключват, че парламентарните избори на Грузия на 2 ноември са невалидни. \r\nМихаил Саакашвили твърди, че е спечелил изборите \r\nПрез средата на ноември започват масови анти-правителствени демонстрации по централните улици на Тбилиси, като скоро обхващат почти всички големи градове в Грузия. \r\nПротестът на опозицията достига своя връх на 22 ноември, когато президент Шевардандзе се опитва да открие новата сесия на парламента. Тази сесия е считана за нелегална от повечето от опозиционните партии. Поддръжници на 2 от тези партии, водени от Саакашвили нахлуват по време на сесията с рози в ръцете си (откъдето идва и името „Революцията на Розите“), прекъсвайки речта на президент Едуард Шевердандзе и принуждавайки го да избяга с бодигардите си. \r\n \r\n2000 г. \r\nНа Международната космическа станция пристига първият екипаж. \r\n \r\n1988 г. \r\nВ Интернет се появява първият компютърен червей, създаден от Робърт Морис. \r\n \r\n \r\n1973 г. \r\nДжон Ленън издава албума си “Mind Games”. Джон Ленън е роден на 9 октомври 1940 г. в Ливърпул, Англия. През 1955 г създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (1965 г.). През 1966 г. се запознава с Йоко Оно, работи с нея от 1968 г. Последният концерт на \"Бийтълс\" е в Сан Франциско през 1966 г., от 1970 групата официално се разпада. През 1969 г. Джон и Йоко сключват брак . От 1975 г. живеят в САЩ. Самостоятелни албуми: \"Wedding Album\" (1969 г.), \"John Lennon/Plastic Ono Band\" (1970 г.), \"Imagine\" (1971 г.), \"Mind Games\" (1973 г.), \"Walls and Bridges\" (1974 г.), \"Rock’n’Roll\" (1975 г.), \"Shaved Fish\" (1975 г.) и др. Съвместно  с Йоко Оно издава 7 албума, от които \"Double Fantasy\" (1980 г.) получава награда \"Грамми\" за 1981 г.. Убит е от Марк Чапмън пред жилището си в \"Дакота Билдинг\", Ню Йорк на 8 декември 1980 г. \r\n \r\n \r\n1965 г. \r\n31-годишният американски квакер Норман Морисън се самозапалва пред Пентагона в знак на протест срещу участието на САЩ във Виетнамската война. \r\n \r\n \r\n1963 г. \r\nПрезидентът на Южен Виетнам, Нго Дин Дием, е убит след военен преврат в страната. \r\n \r\n \r\n1956 г. \r\nПравителството на Унгария заявява, че страната излиза от Варшавския договор и се обръща към ООН и западните държави за помощ при влизане на войски на СССР на територията на държавата. \r\n \r\n1955 г. \r\nСписанието Билборд публикува за първи път класацията Топ 100. \r\n \r\n1953 г. \r\nПакистанският парламент обявява страната за \"ислямска република\". \r\nПрез 1947 г. с акт на британския парламент е разделена Британска Индия на мюсюлманската държава Пакистан (разделена на Източен и Западен Пакистан), като това предизвиква конфликт с Индия (с господстваща религия индуизъм). Пакистан и Индия водят две войни – през 1947-48г. и 1965 г. – заради спорната територия Кашмир. Гражданската война между Източен и Западен Пакистан през 1971 г. от своя страна води до независимостта на Бангладеш (бившия Източен Пакистан) през 1972 г. Столицата на Пакистан е Исламабад, а Карачи е най-големият град. Населението на страната наброява 162 млн. жители. \r\n \r\n1949 г. \r\nИндонезия получава национална независимост. \r\n \r\n \r\n1938 г. \r\nУнгария анексира Южна Словакия след подялбата на Чехословакия в Мюнхен през септември същата година. Конституцията на Чехословакия от 1920 г. полага основите на силно централизирана и обединена държава, като предизвиква протестите на немското и унгарското малцинство срещу териториалното разпределение. Немското национално малцинство, водено от Конрад Хенлайн и подкрепяно от Хитлер, изисква приобщаването на населените с германско население райони към Германия. Заплашвайки с война, Хитлер с Мюнхенския пакт от септември 1938 г. променя границите в региона – Полша и Унгария получават нови територии. Орязаната държава Чехословакия е разделена на три автономни единици през ноември 1938 г. – Бохемия и Моравия, Словакия и Рутения. \r\n \r\n1920 г. \r\nВ Питсбърг (САЩ) започва излъчванията си първата в света радиостанция.  \r\nФранк Конрад, инженер от Пистбърг в началото на ХХ век започва да излъчва  музика от фонограф в редовна програма. Поради успехите на неговите предавания производителят на радиотехника  Уестингхаус решава да построи предавателна станция, която да работи вечерно време и да предава музикална програма с реклами. На 27 октомври 1920 г. е даден радио лиценз , като радиостанцията е наречена KDKA.  На 2 ноември 1920 г. резултатите от президентските избори с кандидати Уорън Хардинг и Джеймс Кокс са съобщени по телефона от Питсбъргската поща до KDKA. Това е считано за първото истинско радиопредаване. \r\n \r\n1917 г. \r\nИздадена е т. нар. Декларация Балфур от британското правителство, подкрепяща идеята за еврейско заселване в територията на Палестина, като част от британския мандат в Палестина след Първата световна война. \r\n \r\n \r\n1914 г. \r\nВ рамките на Първата световна война Франция, Великобритания и Русия обявяват война на Турция. \r\n \r\n \r\n1789 г. \r\nВъв Франция е национализирана голяма част от недвижимата собственост на католическата църква. \r\n \r\n1721 г. \r\nПетър I е провъзгласен за всеруски император. Петър I Велики е роден през 1672 г.. Руски цар е от 1682 г., и първият руски император (от 1721 г.). Син е на цар Алексей I Михайлович, от династията Романови. Наследява короната от Фьодор III (1682 г.), царува заедно с брат си Иван под регентството на сестра им София Алексеевна (до 1689 г.). Петър I започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Св. синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Стига и до Финския залив. През 1709 г. разбива при Полтава шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива Академия на науките в Петербург (1725 г.). Умира през 1725 г. \r\n \r\n На тази дата са родени : \r\n \r\n1913 г. \r\nРоден е Бърт Ланкастър (Бъртън Стивън) - американски актьор, режисьор и продуцент. Работи като акробат, а по време на войната ръководи фронтови театър в Италия. Дебютира на Бродуей през 1946 г. в пиесата \"Ловни звуци\". Участва в \"Груба сила\" (1947 г.). Основно място в творчеството му заема антивоенната и антифашистката тема - \"Сега и за вечни времена\" (1953 г.), \"Ученикът на дявола\" (1958 г.), \"Присъдата на Нюрнберг\" (1961 г.), \"Влакът\" (1964 г.), \"7 дни през май\" (1964 г.), \"Иди да кажеш на спартанците\" (1978 г.), \"Зората на Зулу\" (1979 г.), \"Великата Отечествена\" (\"Неизвестната война\", 1979 г.), \"Бащи и синове - германска трагедия\" (тв, 1985 г.). Снима се при Лукино Висконти - \"Гепардът\" (1963 г.), \"Семеен портрет в интериор\" (1974 г.), и Бертолучи - \"ХХ век\" (1976 г.). За ролята си на шарлатанина проповедник в \"Елмър Гънтри\" (1960 г.) печели \"Оскар\". Умира на 20 октомври 1994 г. \r\n \r\nРоден е Уорън Хардинг - американски политик, президент на САЩ (1921-1923 г.) от листата на Републиканската партия. Вътрешната политика на правителството му е подчинена на монополите и се характеризира с разрастване на корупцията и обогатяване на търговците и спекулантите. Провежда политика на експанзия в Далечния изток и Латинска Америка. Умира на 2 август 1923 г. в Сан Франциско. \r\n \r\n \r\n1795 г. \r\nРоден е Джеймс Нокс Полк - американски политик, 11-и президент на САЩ (1845-1849 г.), кандидат от Демократическата партия. Завършва право в Университета в Северна Каролина (1818 г.). Седем последователни мандата е в Долната камара на Сената (от 1825 г.). От 1839 г. е губернатор на щата Тенеси. През 1844 г. е номиниран от Демократическата партия за вицепрезидент, но след възникналите в партията конфликти около кандидатурите за президент на Мартин Ван Бюрен и Джон Калхун, партийният конгрес го избира като компромисен кандидат. По време на президентския му мандат САЩ водят война срещу Мексико (1848 г.). Умира на 15 юни 1849 г. в Нешвил. \r\n \r\n1755 г. \r\nРодена е Мария-Антоанета - френска кралица, съпруга на крал Луи ХVI (от 1770 г.). Дъщеря е на австрийския император Франц I и императрица Мария Терезия. Обявява се против крайните радикални мерки, наложени от якобинската диктатура, с което си спечелва омразата на народа. След свалянето на монархията (10 август 1792 г.) е арестувана заедно с краля. По време на революционния терор, започнал след убийството на Жан-Пол Марат, е осъдена на смърт и екзекутирана. Умира на 16 октомври 1793 г. в Париж. \r\n \r\n \r\n На тази дата умират : \r\n \r\n1975 г. \r\nУмира Пиер Паоло Пазолини, италиански кинорежисьор. \r\n \r\n1950 г. \r\nУмира Джордж Бърнард Шоу - английски драматург, по произход ирландец. Роден е на 26 юли 1856 г. в Дъблин. Завършва училище през 1871 г в Дъблин. През 1876 г. заминава за Лондон. Занимава се с журналистика, пише музикални рецензии и художествени произведения. Автор е на романите: “Неразумният брак” (1880 г.), “Любовта на артиста” (1881 г.), “Професията на Кешъл Байрон” (1882 г.) и др. Лидер е на “Фабианското общество”.  Първата му пиеса е “Домът на вдовицата” (1892 г.), следващата е “Сърцеяд” (1893 г.) и  “Професията на госпожа Уорън” (1894 г.) съставят сборника “Неприятни пиеси” (1898 г.), последван от втори цикъл - “Приятни пиеси”: “Оръжие и човек” (1894 г.), “Кандида” (1894 г.), “Избраник на съдбата” (1895 г.), “Ще поживеем, ще видим” (1895 г.). Следва трети цикъл - “Три пиеси за пуритани” (1901 г.): “Ученик на дявола” (1896-1897 г.), “Цезар и Клеопатра” (1898 г.), “Обръщението на капитан Брасбаунд” (1899 г.). Пиеси: “Човек и свръхчовек” (1901-1903 г.), “Другият остров на Джон Бул” (1904 г.), “Майор Барбара” (1905 г.), “Дилемата на лекаря” (1906 г.), “Женитба” (1908 г.), “Разобличението на Бланко Поснет” (1909 г.), “Първата пиеса на Фани” (1911 г.), “Андрокъл и лъвът” (1913 г.), “Пигмалион” (1913 г.), “Дом, в който се разбиват сърцата” (1913-1919 г.), “Назад към Матусалем” (1918-1920 г.), “Света Йоана” (1923 г.), “Кошница с ябълки” (1929 г.), “Лошо, но истина” (1931 г.), “Милионершата” (1936 г.), “Женева” (1938 г.) и др. Последните му пиеси са “Милиардите на Байант” (1948 г.) и “Измислени басни” (1950 г.). Получава Нобелова награда за литература (1925 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.02", "title": "Денят 2 ноември в световната история"}
{"url": "http://www.focus-news.net/news/2019/11/02/2715243/v-mitropolskata-katedrala-sv-vmtsa-nedelyashte-bade-otsluzhena-obshta-panihida-po-povod-arhangelova-zadushnitsa.html", "text": "В  столичната митрополитска катедрала \"Св. вмца Неделя\" общата панихида ще започне след заупокойната света Литургия, предаде репортер на  Агенция \"Фокус\" . Тя е с начален час 9.00 ч.  \r\nВсяка година в съботата предшестваща големия християнски празник, посветен на водача на небесното войнство св. архангел Михаил /Архангеловден/, Православната църква отдава почитта си към нашите покойници чрез една от трите най-големи задушници за годината - Архангелова задушница. По този повод във всички епархии на Българската православна църква се правят помени за отишлите си от този свят наши близки. \r\nНикола ПЕТКОВ", "date": "2019.11.02", "title": "В митрополската катедрала  „Св. вмца Неделя“ще бъде отслужена обща панихида  по повод Архангелова задушница"}
{"url": "http://www.focus-news.net/news/2019/11/02/2715255/sport-chelsi-gostuva-na-otbora-na-uotford-v-mach-ot-11-ti-krag-na-angliyskata-vissha-liga.html", "text": "Футбол: Челси гостува на отбора на Уотфорд в мач от 11-ти кръг на английската Висша лига. Гостите се намират на четвърта позиция, но при успех днес могат да изместят Манчестър Сити от второто място в класирането. Домакините са в дъното на таблицата и не са спечелили нито един мач от началото на сезона. Все пак ако те вземат трите точки в днешният мач могат да се изкачат до 18-та позиция. Мачът започва в 19:30 българско време.", "date": "2019.11.02", "title": "Спорт: Челси гостува на отбора на Уотфорд в мач от 11-ти кръг на английската Висша лига"}
{"url": "http://www.focus-news.net/news/2019/11/02/2715258/krasimir-stoev-nimh-v-planinite-prez-parvite-nyakolko-dni-na-noemvri-shte-bade-mnogo-vetrovito.html", "text": "В планините през първите няколко дни на ноември ще бъде много ветровито. Това каза дежурният синоптик от Националния институт по метеорология и хидрология (НИМХ) Красимир Стоев в интервю за   Агенция „Фокус“   във връзка с предстоящото време през месец ноември. Той посочи, че за опасно време ще говорим още в края на тази, началото на следващата седмица. „Очакваме много силен вятър  особено в Източна България на север от планините в отделни райони ще се прояви като фьон, значително ще повиши температурите , но самият му характер, че той е поривист ще създава проблеми, което това нещо трябва да се има предвид- тези силни пулсации на вятъра могат да създадат проблеми.. В планините през първите няколко дни ще бъде много ветровито време, тъй че това също трябва да се има предвид ако някой реши да ходи в планините“, коментира още Стоев.  \r\nБояна МАРКОВА \r\n Пълния текст на интервюто четете в \"Мнение\" .", "date": "2019.11.02", "title": "Красимир Стоев, НИМХ: В планините през първите няколко дни на ноември ще бъде много ветровито"}
{"url": "http://www.focus-news.net/news/2019/11/02/2715253/belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-vmchk-georgi-selo-blazhievo.html", "text": "На 3 ноември, неделя, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарии на Софийския митрополит, ще оглави Архиерейска света Литургия в храм \"Св. вмчк Георги\", село Блажиево, Дупнишка духовна околия на Софийска епархия, предаде репортер на  Агенция \"Фокус\" . Начало: 9.30 часа. \r\nНикола ПЕТКОВ", "date": "2019.11.02", "title": "Белоградчишкият епископ Поликарп ще оглави Архиерейска света Литургия в храм \"Св. вмчк Георги\", село Блажиево"}
{"url": "http://www.focus-news.net/news/2019/11/02/2715259/tass-savetnik-na-tramp-zayavi-che-sasht-i-kitay-shte-reshat-targovskiya-spor-v-tri-etapa.html", "text": "Консултациите по търговските въпроси между САЩ и Китай се провеждат положително, а Вашингтон вярва, че различията ще бъдат изгладени в три етапа. Това заяви за американски медии Питър Наваро, ръководител на Националния съвет за търговия на Белия дом, предава  TACC . \r\nСпоред съветника на американския президент Доналд Тръмп, по-рано вицепремиерът на Държавния съвет на Китай Лю Хе и представителят на САЩ в търговските преговори Робърт Лайтхайзер са провели \"много конструктивни\" консултации. Както Наваро отбеляза, Вашингтон и Пекин в момента са \"на път към нещо добро\". Коментирайки изявленията на китайската страна, че САЩ и Китай са постигнали консенсус по основните въпроси, Наваро заяви, уклончиво, че това е така.  \r\n„Не споря с това“, заяви той.  \r\nНаваро каза още, че противоречивите въпроси в областта на търговията се очаква да бъдат решени \"на три етапа\". \r\nТой отбеляза, че засега САЩ считат за приоритет изграждането на механизъм, който да гарантира, че страните спазват търговските споразумения. Според Наваро този механизъм трябва да позволи на Вашингтон в случаи на нарушения от страна на Пекин „да предприеме мерки, без да се страхува от ответни действия от страна на Китай“. \r\n \r\n : Теодор Пенев", "date": "2019.11.02", "title": "ТАСС: Съветник на Тръмп заяви, че САЩ и Китай ще решат търговския спор в три етапа"}
{"url": "http://www.focus-news.net/news/2019/11/02/2715257/v-pravoslavnite-hramove-v-pazardzhik-se-otsluzhva-tsarkovna-sluzhba-po-povod-arhangelova-zadushnitsa.html", "text": "В православните храмове в Пазарджик се отслужва църковна служба по повод Архангелова задушница, предаде репортер на  Радио „Фокус“ – Пазарджик . Очаква се трите най-големи храма в Пазарджик  – „Света Богородица“, „Свети Георги“ и „Света Петка,“ да съберат най-много миряни през днешния ден. Архангеловата задушница  предшества празника на водача на небесното войнство Св. Архангел Михаил, който се отбелязва на 8 ноември. Във всеки православен храм на Архангелова задушница се прави Обща панихида за починалите с молитва за душата на мъртвите. Хората почитат починалите си близки, ходят на гробовете, палят свещи и преливат с вода и вино. Раздават жито и хляб за Бог да прости душите. На Архангелова задушница се отдава и вечна признателност на офицерите и войниците, загинали за България. \r\nАлбена ЖИЛЕКОВА", "date": "2019.11.02", "title": "В православните храмове в Пазарджик се отслужва църковна служба по повод Архангелова задушница"}
{"url": "http://www.focus-news.net/news/2019/11/02/2715260/izvanredni-avtobusi-za-arhangelova-zadushnitsa-vav-varna.html", "text": "Във връзка с Архангелова задушница, днес автобусни линии 40, 18, 118, 118А и 55 ще бъдат с променено разписание, предаде репортер на  Радио „Фокус“ – Варна . \r\n \r\nЛиния 40 от ЖП Гара – Гробищен парк – 06:45, 07:10, 07:30, 07:50, 08:10, 08:30, 08:50, 09:10, 09:30, 09:50, 10:10, 10:30, 10:50, 11:10, 11:30, 11:50, 12:10, 12:30, 12:50, 13:10, 13:30, 13:50 ч. \r\n \r\nЛиния 40 от Гробищен парк – ЖП Гара – 07:25, 07:50, 08:15, 08:35, 08:55, 09:15, 09:35, 09:55, 10:15, 10:35, 10:55, 11:15, 11:35, 11:55, 12:15, 12:35, 12:55, 13:15, 13:35, 13:55, 14:15, 14:30 ч. \r\n \r\nЛиния 18 от ЖП Гара – с. Тополи – 05:15, 06:10 (до с. Казашко), 07:00, 07:40, 08:20 (до с. Казашко), 09:00, 09:55, 10:40, 11:20 (до с. Казашко), 12:05, 12:55, 13:25, 14:10 (до с. Казашко), 15:00, 15:50, 16:40 (до с. Казашко), 17:30, 18:20 (до с. Казашко), 19:10, 20:00 (до с. Казашко), 21:00, 22:15 ч. (до с. Казашко). \r\n \r\nЛиния 18 от с. Тополи – ЖП Гара – 05:30, 05:50, 06:55, 07:40, 08:20, 09:10, 09:40, 10:35, 11:15, 12:10, 12:35, 13:30, 14:00, 14:55, 15:40, 16:30, 17:25, 18:10, 19:05, 19:50, 20:45, 21:30, 22:50 ч. \r\n \r\nЛиния 118 от Почивка до Гробищен парк Тополи – 06:25, 06:55, 07:15, 07:35, 07:55, 08:15, 08:35, 08:55, 09:15, 09:35, 09:55, 10:15, 10:35, 10:55, 11:15, 11:35, 11:55, 12:15, 12:35, 12:55, 13:15, 13:35 ч. \r\n \r\nЛиния 55 – Гробищен парк „Аспарухово“ има допълнителен курс от ЖП Гара в 10:00 часа, от Кантара в 11:10 ч. \r\n \r\nДесислава ВАСИЛЕВА", "date": "2019.11.02", "title": "Извънрeдни автобуси за Архангелова задушница във Варна"}
{"url": "http://www.focus-news.net/news/2019/11/02/2715263/denyat-2-noemvri-v-balgarskata-istoriya.html", "text": "През 1885 г. Сърбия обявява война на България, след като на 6 септември се е състояло Съединението на Източна Румелия и Княжество България. Сръбско-българската война от 1885 г. е предизвикана от завоевателните стремежи на сръбските управляващи среди за териториално разширение на изток за сметка на българските земи. През 1915 г. В хода на Първата световна война Първа и Втора Българска армия затварят прохода Качаник и овладяват Косово. През 1913 г. е подписан Одрински протокол между България и Турция: фактически се узаконява обезбългаряването на Одрински и Лозенградски санджак, а българските бежанци от Галиполи и Родосто получават право да се завърнат. През 2017 г. лъвът от Войнишкия мемориал на Първи пехотен софийски полк и Шести пехотен търновски полк е върнат пред НДК.  На 2 ноември са родени: Асен Разцветников (псевдоним на Асен Петков Коларов) – писател и поет; Николай Генчев - историк и общественик. На тази дата умират: Гриша Станчев Филипов - политик, министър-председател (1981-1986 г.).  \r\n \r\n \r\n \r\n2017 г.  \r\nЛъвът от Войнишкия мемориал на Първи пехотен софийски полк и Шести пехотен търновски полк е върнат пред НДК. \r\n \r\n \r\n1979 г. \r\nЗавършва двудневното официално посещение в България на генералния секретар на ЦК на ГЕСП и председател на Държавния съвет на ГДР Ерих Хонекер. Ерих Хонекер е политик и държавен деец на бившата ГДР. Роден е на 25 август 1912 г. в Нойкирхен, Саарска област. През 1929 г. влиза в Комунистическта партия на Германия. Умира през 1994 г. след продължително боледуване в Чили, където живее след рухването на Берлинската стена. \r\n \r\n \r\n1979 г. \r\nВ криптата на Храм-паметника \"Св. Александър Невски\" в София е открита втората изложба от програмата за естетическо възпитание \"Леонардо да Винчи и неговата школа\". \r\n \r\n \r\n1951 г. \r\nНародното събрание приема Закон за народните съвети и Закон за собствеността. \r\n \r\n \r\n1919 г. \r\nВ София е основан Съюз на артистите, музикантите и театралните служещи с прокомунистическа ориентация. \r\n \r\n \r\n1915 г. \r\nВ хода на Първата световна война 1 и 2. Българска армия затварят прохода Качаник и овладяват Косово. \r\n \r\n \r\n1913 г. \r\nПодписан е Одрински протокол между България и Турция: фактически се узаконява обезбългаряването на Одрински и Лозенградски санджак, а българските бежанци от Галиполи и Родосто получават право да се завърнат. \r\n \r\n \r\n1912 г. \r\nВ хода на Балканската война българските войски побеждават в Люлебургазко-Бунархисарската операция. \r\n \r\n \r\n1904 г. \r\nВ Букурещ Апелативният съд признава завещанието на Евлогий Георгиев, оспорено от роднините му, в полза на България в процес, продължил 6 години. \r\nЕвлогий Георгиев е роден на 3 октомври 1819 г.. Той е обществено-политически деец, банкер, търговец, дипломат, дарител, почетен член на Българското книжовно дружество (днес Българска академия на науките). Роден е в Карлово, където учи при Р. Попович, а по-късно в Пловдив. През 1837 г. отива да живее в Румъния. Там заедно със своя брат Христо и братята Хр. и Н. Пулиеви създава търговско съдружие. Открива клонове в Галац, Букурещ и Браила. Съдружието осъществява търговия с редица фирми от Франция, Англия и други страни. Русофил по убеждение, участва активно в обществено-политическия живот на българите в Румъния. Като един от ръководителите на Добродетелната дружина съдейства за развитието на българската просвета и култура – подкрепя част от книжовната дейност на Г. С. Раковски, подпомага със средства училища, читалища, болници, манастири и др. След Освобождението е дипломатически агент на Княжество България в Румъния. Завещава средства за откриване на Висше педагогическо училище в София (днес Софийски университет \"Св. Климент Охридски\"). Евлогий Георгиев умира на 5 юли 1897 г. Букурещ. \r\n \r\n \r\n1903 г. \r\nСъстои се откриване на XIII ОНС. За председател е избран Петър Стайков, които е заменен на 20 октомври 1904 г. от Тодор Гатев. Петър Стайков е юрист, политически и държавен деец. Роден е във Видин. Завършва Военното училище в София. Продължава образованието си в Генералщабна академия в Русия, но прекъсва, за да участва в Сръбско-българската война от  1885 г. Той е военен прокурор в Русе в периода 1887-1889 г. Завършва право с докторат в Брюксел, Белгия. Уволнява се от армията с чин подполковник през 1894 г.  и започва да се занимава с адвокатска практика в Русе и София. Член е на Народнолибералната партия и е един от водачите й в Русе. Депутат е в ХI и ХIII ОНС. Председателства ХIII ОНС през 1903-1904 г. Министър на правосъдието (30 ян. 1904–18 авг. 1905). Участва във войните 1912-1913 и 1915-1918. Уволнява се от армията през 1920 г. \r\n \r\n \r\n1885 г. \r\nСърбия обявява война на България. Сръбско-българската война от 1885 г. е предизвикана от завоевателните стремежи на сръбските управляващи среди за териториално разширение на изток за сметка на българските земи. Формален повод за избухването на войната е  недоволството на Сърбия от Съединението на Източна Румелия с Княжество България 1885 г., с което според нея се нарушава \"равновесието\" на Балканския полуостров, установено от Берлинския конгрес 1878 г. Не малка роля за предизвикване на военния конфликт между двете съседни страни изиграва и Австро-Унгария. Тя открито тласка Сърбия към война с България, за да може чрез изтощаването на двете малки държави да улесни своите цели на Балканите. Българското правителство полага всички усилия, за да бъде избегнат военния сблъсък със Сърбия. То изпраща  своя специална делегация в Белград, за да убеди крал Милан и неговото правителство в безсмислието на готвеното нападение срещу България. Крал Милан обаче се оказва непреклонен. След като получава обещаните му от Виена 250 млн. динара помощ, той заповядва на сръбската армия да навлезе в пределите на България. Войната започва на 2 ноември. Сръбското правителство разполага с 60-хиляден военен контингент и 500 оръдия. До започването на войната двете части на България - Княжество България и Източна Румелия, мобилизират общо 108 000 души, в което число влизат и 14 000 опълченци от източнорумелийската милиция и няколко хиляди доброволци. България разполага с по-многобройна армия от своята съседка. Но очаквайки враждебна реакция от страна на Османската империя спрямо извършеното съединение на двете български области, нейните главни въоръжени сили са съсредоточени на източната и граница. За тяхното прехвърляне на западната граница при тогавашното състояние на транспортните средства са необходими най-малко 5-6 дена. За охраната на южната граница е оставена специална войскова част в състав от 35 000 души. Непосредствено след Съединението по заповед на Петербург от редовете на българската армия са изтеглени всички руски офицери, което я лишава от необходимия и команден кадър. В резултат на всичко това, макар и по-малочислена, сръбската армия има значителни преимущества пред българската. В първите няколко дни на войната сръбските войски бързо навлизат в българската територия. Срещу тях действат незначителни български части, които обаче не позволяват на сръбските войски да преминат линията Драгоман - Сливница. След съсредоточаване на българските главни военни сили започват ожесточени боеве в района на Сливница. След тридневни сражения (5-7 ноември) сръбските войски са разбити и принудени да отстъпят. Победата на българските войски при Сливница решава изхода на войната в полза на България. Голяма заслуга за тази победа имат подполковник Д. Николаев, командващ Източния корпус, майор А. Гуджев, командващ Западния корпус, и други български военачалници. В следващите дни сръбските войски започват да понасят поражения и на другите военни сектори - при Драгоман, Цариброд и др. Защитниците на Видинската крепост под командването на капитан Ат. Узунов не допускат нейното завземане от противниковите войски. След пораженията при Сливница, Драгоман, Цариброд и др. крал Милан се принуждава да отправи апел до правителствата на западните велики сили да се намесят незабавно и спрат настъплението на българите в пределите на неговата страна. В същото време сръбският владетел заповядва на своите войски да отбраняват Пирот. След двудневни ожесточени боеве (14 и 15 ноември) са принудени да отстъпят на запад към Ниш. Сръбската армия не е в състояние повече да се сражава, а Сърбия е изправена пред военен погром. Тогава в нейна помощ се намесва Австро-Унгария. По нареждане на нейното правителство на 16 ноември австро-унгарският пълномощен министър в Белград, граф Р. Кевенхюлер-Меч, пристига в Главната квартира на българската армия и настоява категорично да се прекрати нейното по-нататъшно настъпление, като заплашва с намесата на австро-унгарските войски в конфликта. Освен това той заплашва княз Александър I Батенберг, че с навлизането на австро-унгарската армия в Сърбия би се дал повод на Русия да окупира България и да го свали от престола. Тази дипломатическа уловка дава резултат и князът заповядва да се преустанови настъплението на българската армия в Сърбия. Преговорите за примирие със Сърбия приключват на 7 декември. Неговите клаузи са изработени във Виена от специално натоварена европейска комисия, включваща военните аташета на Великите сили. В последвалите преговори за изготвяне на мирния договор взема участие и представител на Османската империя, която по силата на Берлинския договор 1878 г. е считана за сюзерен на Княжество България. Мирният договор между България и Сърбия бил подписан на 19 февруари 1886 г. (Букурещки мирен договор 1886 г.). Победата на България във войната със Сърбия изиграва важна роля за укрепване на международното и положение и за признаването на акта на Съединението. \r\n \r\n \r\n1872 г. \r\nОт Букурещ Любен Каравелов пише на Георги Живков в Гюргево. Предвид на новите обстоятелства около разкритията след обира при Арабаконак той призовава Георги Живков \"без да губите ни минута, събирайте колкото можете повече дружина и минувайте отсреща да дигнете народа\". Любен Каравелов е виден деец на националнореволюционното движение, един от основателите на Българския революционен централен комитет в Букурещ, писател, публицист и журналист. Роден e в Копривщица. Отначало учи в родния си град в килийно, а след това и във взаимно училище при Хр. Пулеков, a от 1846 г. учи при Н. Геров. През 1850 г. продължава образованието си в Пловдив, където постъпва в гръцко, а от 1852 г. - в българско училище. През следващата година баща му го извика в Копривщица и скоро след това го изпраща в Одрин да работи като абаджийски чирак. Тъй като Каравелов не проявява никакъв интерес към този занаят, баща му решава да го направи търговец и през 1856 г. го изпраща в търговската кантора на свой приятел в Цариград. Каравелов не проявява заинтересованост и към тази професия. Неговото влечение е съсредоточено към миналото, фолклора и етнографията на българския народ. За тази цел предприема пътуване до Бургас, Шипка и Габрово и успява да запише много народни песни. Чрез посредничеството на Н. Геров е направен опит Каравелов да бъде приет в някое руско военно училище и през 1857 г. се отправя за Одеса. След като не успява да влезе в тамошния кадетски корпус (поради надхвърлянето на допустимата възрастова граница), Каравелов заминава за Москва, но тъй като няма завършено гимназиално образование, е приет в Университета само като доброволен слушател. В Москва престоява десет години, през които успява да се запознае с произведенията на руските революционни демократи. Във връзка с очакван военен конфликт между Сърбия и Османската империя през 1867 г., Любен Каравелов се отправя за Белград като кореспондент на в. \"Голос\" и други руски вестници. Там установява незабавно контакт с много българи, които по това време живеят в сръбската столица, а така също и с прогресивни сръбски учени и общественици. Радушният прием, който му е оказан от българската емиграция и сръбската Омладина, го подтиква към идеята да започне издаването на български вестник. Сръбското правителство обаче не му дава разрешение да осъществи това си намерение. Тогава той основава т. нар. Български комитет (май 1867 г.) със задача да организира българската емиграция в Сърбия за предстоящата освободителна борба в България. За тази своя дейност през есента на 1867 г. е принуден от сръбското правителство да напусне Белград. В началото на 1868 г. се установява в Нови Сад (Войводина), който по това време се намира в пределите на Австро-Унгария. Във връзка с последвалото убийство на княз Михаил Обренович (24 май 1868 г.) по искане на сръбското правителство Каравелов е арестуван от австрийските власти и хвърлен отначало в Петроварадинската крепост, а след това в затвора в Будапеща. След седеммесечно следствие е освободен по недоказаност на обвинението. В началото на май 1869 г. се прехвърлил в Букурещ. Опитите на ръководителите на Добродетелната дружина да го привлекат за редактор на техния орган в. \"Отечество\" са неуспешни. Каравелов установява контакт с българската революционна емиграция и за кратко време се изявява като един от нейните ръководни дейци. През есента на същата година става един от инициаторите за създаването на Българския революционен централен комитет и след неговото основаване поема редактирането на печатния му орган в. \"Свобода\". На първото Общо събрание на комитета (април - май 1872 г.) Каравелов е избран за негов председател. След смъртта на Васил Левски през февруари 1873 г. той полага усилия да продължи неговото дело. На 25 февруари 1873 г. вместо в. \"Свобода\" Каравелов започва да редактира в. \"Независимост\". На свиканото през май същата година Общо събрание на БРЦК той отново е утвърден за негов председател. Гибелта на Васил Левски обаче разколебава до голяма степен неговата увереност в революционните сили и въпреки настойчивите увещания на Христо Ботев през 1874 г. преустановява издаването на в. \"Независимост\". От януари 1875 г. започва да издава сп. \"Знание\", което се занимава с научни и литературни проблеми. Макар и вън от редиците на революционната организация, Каравелов не престава да се интересува от развоя на обществено-политическите борби. Взима участие в организирането на български доброволчески чети за Сръбско-турската война 1876 г. След избухването на Руско-турската освободителна война 1877 г.-1878  г. той оказва ценно съдействие на руското командване при действията на неговите войски в България. През лятото на 1878 г. се завръща в свободната си родина и се установява в Търново (днес Велико Търново), а няколко месеца по-късно отива да живее в Русе. Умира на 21 януари 1879 г. от туберкулоза. \r\n \r\n \r\n На тази дата са родени :  \r\n \r\n1931 г. \r\nРоден е Николай Генчев - български историк и общественик. Завършва история в СУ ”Св. Климент Охридски” (1956 г.), асистент е по история в СУ (от 1960 г.), доцент (от 1970 г.), професор е от 1974 г. Член-кореспондент е на БАН (1989 г.). Ректор е на СУ ” Св. Климент Охридски”  (1991-1993 г.). Работи в областта на новата и най-новата българска история. Един от създателите е на Българския конституционен форум. Основава и ръководи Центъра по културознание към СУ ” Св. Климент Охридски”   (1981-1992 г.). Носител е на Хердерова награда за цялостен принос в европейската култура (1989 г.) и на Златната палма  (1992 г.). Съчинения: \"Левски, революцията и бъдещият свят\" (1973 г.), \"Българското възраждане\" (1978 г.), \"Франция в българското духовно възраждане\" (1979 г.), \"Васил Левски\" (1987 г.), \"Социално-психологически типове в българската история\" (1987 г.), \"Българската култура XV-XIX в.\" (1988 г.), \"Българска  възрожденска интелигенция\" (1991 г.), \"Външна политика на България: 1938-1941 г.” (1998 г.). Умира на 22 ноември 2000 г. в София. \r\n \r\n \r\n1899 г. \r\nРоден е генерал-лейтенант Стоян Трендафилов, командир на Бронираната бригада през първия период на войната, командващ IV корпус (17 февруари 1945 - май 1945 г.). Стоян Константинов Трендафилов е военен и политически деец, генерал-лейтенант. Роден е в Пещера. Завършва Военното училище в София. Трендафилов е виден деец на Военния съюз в началото на 30-те години на миналия век. Участва в държавния преврат на 19 май 1934 г. Заради антимонархическите си настроения през 1935 г. е уволнен от армията. Участва в политическата промяна на 9 септември 1944 г. През първата фаза на участието на България в окончателния разгром на хитлеристка Германия през 1944 г. е командир на Бронираната бригада, а през втората фаза (1944–1945 г.) командва 4. корпус. След войната е командващ Бронираните войски в Българската народна армия от 1944 до 1947 г. По–късно заема и други длъжности. \r\n \r\n \r\n1897 г. \r\nРоден е Асен Разцветников  (псевдоним на Асен Петков Коларов) - български писател, поет. Следва славянска филология в СУ “Св. Климент Охридски” (от 1920 г.), слуша лекции по естетика във Виена и Берлин (1921-1922 г.). Завършва право в СУ “Климент Охридски” (1926 г.). Работи като учител в Габрово (1927-1929 г.), лектор е по немски език в III мъжка гимназия в София (1929 г.). Пише стихове, превежда от старогръцки, немски, френски и руски език. Посещава Париж през 1938 г.. След 9 септември 1944 г. работи в Института за художествени преводи към Министерството на информацията. За пръв път печата през 1917 г. в сп. \"Българан\". От края на 1919 г. сътрудничи на леви периодични издания. Сътрудничи в сп. \"Нов път\", а по-късно във в. \"Наши дни\". След смъртта на Хр. Смирненски е сочен от лявата критика за негов приемник. Напуска сп. \"Нов път\", преминава в сп. \"Златорог\" и през 30-те години се утвърждава като един от най-талантливите български детски поети и майстори на художествения превод. Превежда произведения на Гьоте, Молиер, Омир. Автор е на драмата \"Подвигът\", посветена на Априлското въстание (1876 г.). Най-значителното му произведение е стихосбирката \"Жертвени клади\" (1924 г.). Работи и като библиотекар (1931 г.),  автор е на първата българска методика \"Техника на училищните библиотеки\" (1932 г.). Умира на 30 юли 1951 г. в Москва. \r\n \r\n \r\n1895 г. \r\nРоден е генерал-майор Асен Сираков, командващ 4-а армия (01 ноември 1944 –15 декември 1944 г.) Асен Николов Сираков е военен деец, генерал-майор. Роден е в с. Мирково, Пирдопско. Завършва Военното училище и Военната академия в София. След въвличането на България в Първата световна война е взводен и ротен командир. Той е един от дейците на Военния съюз от 1930 до 1936 г. Участва в държавния преврат на 19 май 1934 г. Сираков е военен аташе в Будапеща през 1935–1936 г. и в Берлин през 1936–1938 г. Началник е на Снабдителния отдел в щаба на армията от 1938 до 1941 г. През периода 1941–1944 г. е командир на пехотна дивизия в Стара Загора, а от май до октомври 1944 г. – на 2. корпус в Беломорието. През първата фаза на участието на България в окончателния разгром на Германия през ноември–декември 1944 г. е командир на Четвърта армия, след което преминава в запаса. \r\n \r\n \r\n1882 г. \r\nРоден е Янаки Стефанов Моллов - български агроном. Завършва висше земеделско училище в Москва, професор е по земеделска икономия в СУ ”Св. Климент Охридски” (1927 г.). Ректор е на Софийския университет (1939-1940 г.). Министър е на земеделието (1923-1926 г.), министър е  на народната просвета (1934 г.), министър е на народното стопанство (1935 г.). Противник е на кооперативното земеделско стопанство. Той е един от основателите на Агрономическия факултет (1921 г.) и пръв декан. Член-кореспондент е на БАН (1935 г.). Основател е на първите земеделски кооперации. Умира на 22 ноември 1948 г. в София. \r\n \r\n \r\n1867 г. \r\nРоден е генерал от пехотата Стефан Нерезов, командващ 3-а армия 1916 -1917 г., 1-ва армия - 1918 г. през Първата световна война. Началник щаб на армията (02 ноември 1919 – 03 септември 1920 г.). \r\nСтефан Михайлов Нерезов е военен деец, генерал от пехотата. Роден е в Севлиево. Участва като доброволец в Сръбско-българската война през 1885 г. След войната завършва Военното училище в София. По време на Балканската война от 1912–1913 г. е началник на Оперативния отдел и помощник началник-щаб на Българската армия. По време на Междусъюзническата война от 1913 г. изпълнява длъжността началник-щаб на Действащата армия на мястото на заболелия титуляр генерал. Ив. Фичев. След войните е командир на 2. бригада от 9. Пехотна Плевенска дивизия. След въвличането на България в Първата световна война  заема същата длъжност и участва в сраженията на Македонския фронт. В началото на 1916 г. е назначен за командващ Трета армия, действаща на Добруджанския фронт срещу Румъния. В края на декември 1917 г. е преместен като началник на Моравската военноинспекционна област. От юли 1918 г. поема командването на Първа армия, с която участва в сраженията при Дойран. След войната е началник на 1. Военно-инспекционна област. От ноември 1919 г. до септември 1920 е началник-щаб на Българската армия. \r\n \r\n \r\n1861 г. \r\nРоден е генерал-лейтенант Вичо Диков, началник на Главно тилово управление през Балканската война. От юни 1913 г. командващ 4-а армия. Вичо Дионисиев Диков е военен деец, генерал-лейтенант Роден е в с. Бейдаут, Тулчанско. По време на Руско-турската освободителна война от 1877–1878 г. се включва като доброволец в корпуса на генерал А. Е. Цимерман. След Освобождението завършва Военното училище в София и военна академия в Русия. В Сръбско-българската война от 1885 г. като командир на 7. Пехотен Преславски полк се сражава при Сливница. Русофил е по убеждения и е противник на политиката на Ст. Стамболов. Диков е един от детронаторите на княз Александър I Батенберг през 1886 г. Участва  в Силистренския бунт на офицерите русофили през 1887 г. След потушаването му емигрира в Русия. Там завършва Николаевската воена академия. До края на ХIХ век служи в руската армия, след което се завръща в България. През 1907 г. е назначен за началник-щаб на армията, а след това става началник на Военното училище. Участва в двете Балкански войни от 1912–1913 г. като началник на Главното тилово управление. Оттегля се от военната кариера преди Първата световна война. \r\n \r\n \r\n На тази дата умират : \r\n \r\n1996 г. \r\nУмира Емил Раймонд Вагенщайн - български кинооператор. Роден е на 11 декември 1930 г. в Париж. Работи в българската кинематография от 1951 г. Дебютира през 1962 г. Вагенщайн заснема: \"Хроника на чувствата\" (1962 г.), \"Черната река\" (1964 г.), \"Веригата\" (1964 г.), \"Неспокоен дом\" (1965 г.), \"Призованият не се яви\" (1966 г.), \"Карамбол\" (1966 г.), \"Привързаният балон\" (1967 г.), \"Кит\" (1970 г.), \"На всеки километър\" (тв, 1969-1972 г.), \"Иван Кондарев\" (1973 г.), \"Трудна любов\" (1974 г.), \"Сбогом, любов\" (тв, 1976 г.), \"Светъл пример\" (1977 г.), \"Чуй петела!\" (1978 г.), \"Всеки ден и всяка нощ\" (1978 г.), \"Мигове в кибритена кутийка\" (1979 г.), \"Боянският майстор\" (тв, 1981 г.), \"Най-тежкият грях\" (1982 г.), \"Златната река\" (1983 г.), \"Денят не си личи по заранта\" (1985 г.), \"Дом за нашите деца\" (тв, 1987 г.). \r\n \r\n \r\n1994 г. \r\nУмира Гриша Станчев Филипов - български политик, министър-председател (1981-1986 г.). Роден е на 13 юли 1919 г. в  гр. Кадиевка, Украйна . В България е от 1936 г. Завършва Физико-математическия факултет на СУ “Св. Климент Охридски” (1938-1940 г.). Член е на БКП (от 1940 г.). Осъждан е за противодържавна дейност (1942 г. на 12 години и 1943 г. на 15 години затвор). Завършва икономика на промишлеността и търговията в Москва (1951 г.). Кандидат е на икономическите науки (1954 г.). Завежда катедра Марксизъм-ленинизъм във ВМЕИ, преподавател е по политическа икономия. Заместник-председател е на Държавната планова комисия (1957 г.). Заместник-завеждащ е на отдел “Планово-финансова-търговия” на ЦК на БКП (1958-1964 г.). Първи заместник-председател е на Държавния комитет по планиране (1971-1986 г.). Член (1966-1989 г.) и секретар е на ЦК на БКП (1971-1981 г., 1986-1989 г.). Член е на Политбюро (1974-1989 г.). Член е Държавния съвет на НРБ (1971-1981 г., 1986-1989 г.). Народен представител (1966-1989 г.). Изключен е от БКП (20 април 1990 г.). \r\n \r\n \r\n1913 г. \r\nУмира Радул Владиславов Канели - български драматичен артист и режисьор. Роден е 28 декември 1868 г. в Одрин.  Един от първите строители на българския професионален театър. Завършва театралната школа на П. Г. Рапхоф в Петербург (1893 г.). Дебютира на сцената на театър “Сълза и смях” в София като режисьор и изпълнител на ролята на Жадов в “Доходно място” от А. Н. Островски (17 ноември 1893 г.). Директор режисьор е в театър “Сълза и смях” (1894-1899 г.). Преподавател е по пластика във Военното училище в София (1901-1905 г.), секретар е на Българското търговско агентство в Скопие (1905-1908 г.). Режисьор (1909 г.) и директор режисьор е на театъра в Пловдив (1910-1912 г.). Участва като доброволец в Сръбско-българската война (1885 г.) и в Балканската война (1912-1913 г.). Популяризира драматургията на Островски в България. По негово настояване Министерството на народното просвещение утвърждава Устав за управлението на българския театър в София. Под негово ръководство театър “Сълза и смях” осъществява първото си задгранично турне в Цариград, Солун, Велес и Скопие (1898 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.02", "title": "Денят 2 ноември в българската история"}
{"url": "http://www.focus-news.net/news/2019/11/02/2715235/arhangelova-zadushnitsa-e.html", "text": "В събота преди големия празник Архангел Михаил отбелязваме последната Голяма задушница в църковния календар – Архангелова. По този повод във всички епархии на Българската православна църква в страната ще бъде отслужена обща панихида и заупокойна молитва. На задушница по традиция посещаваме гробовете на нашите близки, почистваме ги, прекадяваме с тамян и украсяваме с цветя. На общата трапеза на гробищния парк се поставят седем различни ястия. Първата хапка се дава за „Бог да прости”. \r\nАрхангелова задушница е наричана още мъжка или войнишка. На този ден Българската армия отдава почит на загиналите български воини. Ритуалът се провежда от 1924 година. Прекъснат е през 1946 година. Тогава в молитвите си се сещаме за мъжете на България, оставили костите си в Македония, по сипеите на Мека Црев и Гургулят, край Булаир, Чаталджа и Люлебургас, в равните полета на Добруджа – край Кубадин, Кочмар, Карапелит и езерото Туркоайа, в Завоя на Черна, край бреговете на Дойран и по скалите на Мокра планина и Галичица. От 11.00 ч. във Военния мавзолей-костница на Централните софийски гробища. Заупокойната служба ще отслужи Негово Преосвещенство Белоградчишкият епископ Поликарп. Панихида по повод Архангелова (мъжка) задушница ще бъде отслужена и в градовете Асеновград, Благоевград, Бургас, Варна, Карлово, Пловдив и Плевен. В ритуалите в памет на загиналите воини ще участват военнослужещи от Националната гвардейска част, Сухопътните войски, Военновъздушните и Военноморските сили и 68-а бригада „Специални сили“.", "date": "2019.11.02", "title": "Архангелова задушница е"}
{"url": "http://www.focus-news.net/news/2019/11/02/2715261/adelina-stefanova-hram-vavedenie-bogorodichno-blagoevgrad-na-arhangelova-zadushnitsa-pochitame-ofitserite-i-voynitsite-zaginali-za-balgariya.html", "text": "На Архангелова задушница почитаме офицерите и войниците, загинали за България. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. „Архангелова Задушница се отбелязва винаги в съботата преди празника на Свети Архангел Михаил, който е на 8 ноември. Това е една от трите Големи задушници, които православието отбелязва всяка година“, каза още Стафанова. Тя добави, че Архангелова задушница е празник за мъртвите и ние трябва да почитаме нашите починали-приятели, братя, сестри, близки. „Архангелова задушница е една от най-тежките през годината. Думата „задушница“ се заменя все по-често с думата „помен“, тъй като това е църковен обичай за общ помен, който се прави на гробищата“, допълни тя. Аделина Стефанова уточни, че големите задушници в годината са – преди Велики пости, през Петдесетница, на Успение Богородично и преди Архангеловден. Тя обясни, че задушница се прави на гробищата и по време на други празници, сред които Коледа, Великден, Гергьовден, но ние българите на тези дни не правим помен за починалите, а просто посещаваме гробовете им като носим някакъв символ, свързан пряко със съответния празник. \r\nЛивия НИНОВА", "date": "2019.11.02", "title": "Аделина Стефанова, храм „Въведение Богородично“ – Благоевград: На Архангелова задушница почитаме офицерите и войниците, загинали за България"}
{"url": "http://www.focus-news.net/news/2019/11/02/2715254/milorad-dodik-nikoy-ne-mozhe-da-ubedi-republika-srabska-da-prieme-chlenstvoto-na-bih-v-nato.html", "text": "Никой не е в състояние да промени решението на Република Сръбска за военния неутралитет на Босна и Херцеговина и да я убеди да се съгласи на членство в НАТО. Това заяви лидерът на босненските сърби в страната Милорад Додик, предава телевизионният канал  N1 . \r\nНовото правителство на БиХ, официално наричано Съвета на министрите, все още не е формирано, повече от година след изборите. Причината за това е несъгласието за това дали Сараево да изпрати Годишна национална програма на НАТО, което би било следващата стъпка към членство на страната в Алианса.  \r\nМакар „Съюза на независимите социалдемократи“ (СНСД) на Милорад Додик да се съгласи първоначално на предприемане на стъпки към членство в НАТО, включително изпращането на програмата, позицията й по въпроса се промени.  \r\nПолуавтономната Република Сръбска, по подобие на съседна Сърбия, прие през 2017 година Декларация за военен неутралитет, според който тя не желае БиХ да става част от която и да е военна организация, включително НАТО.  \r\nЗа да бъде избран Съвета на Министрите в Босна, всички членове на президентството на Босна, които са трима на брой, по един от трите основни етнически групи в страната, трябва да одобри кандидатите.  \r\nСледващият кандидат трябва да дойде от партията на Додик, но президентите представители на хърватите и бошняците отказват да го приемат, докато СНСД не се съгласи Сараево да продължи курса си към НАТО.  \r\n„Никой не може да накара Република Сръбска да наруши решението, взето от нашия парламент. Това е по-важно за нас от Босна и Херцеговина. Аз представлявам Република Сръбска, не Босна и Херцеговина“, заяви Додик.  \r\n \r\n : Теодор Пенев", "date": "2019.11.02", "title": "Милорад Додик: Никой не може да убеди Република Сръбска да приеме членството на БиХ в НАТО"}
{"url": "http://www.focus-news.net/news/2019/11/02/2715262/episkop-polikarp-shte-oglavi-vsenoshtno-bdenie-v-hram-sv-sv-kiril-i-metodiy-v-stolitsata.html", "text": "Тази събота е Архангелова задушница. Вечерта от 17.30 ч.  епископ Поликарп ще оглави  Всенощно бдение в храм „Св. св. Кирил и Методий“, гр. София, кв. Красно село, предаде репортер на  Агенция \"Фокус\" .  \r\nВсяка година в съботата предшестваща големия християнски празник, посветен на водача на небесното войнство св. архангел Михаил /Архангеловден/, Православната църква отдава почитта си към нашите покойници чрез една от трите най-големи задушници за годината - Архангелова задушница. По този повод във всички епархии на Българската православна църква се правят помени за отишлите си от този свят наши близки. \r\nНикола ПЕТКОВ", "date": "2019.11.02", "title": "Епископ Поликарп ще оглави Всенощно бдение в храм „Св. св. Кирил и Методий“ в столицата"}
{"url": "http://www.focus-news.net/news/2019/11/02/2715268/the-cyprus-times-ministrite-na-otbranata-na-kipar-gartsiya-i-egipet-shte-provedat-tristranni-razgovori-v-atina.html", "text": "Министрите на отбраната на Кипър, Гърция и Египет ще проведат тристранна среща в Атина на 5 ноември, по време на която ще дискутират развитията в Източното Средиземноморие, както и сътрудничеството на държавите по отношение на сигурността, пише вестник  The Cyprus Mail . \r\nМинистърът на отбраната на Република Кипър Савас Ангелидис ще лети за Гърция за срещата си с египетския и гръцкия си колега Никос Панайотопулос и Мохамед Заки. На 6 ноември тримата ще посетят гръцкия остров Крит, където ще присъстват на военната демонстрация „Медуза 9“, която започна на 1 ноември и ще продължи седем дни.  \r\n \r\n \r\n \r\n \r\n : Теодор Пенев", "date": "2019.11.02", "title": "The Cyprus Times: Министрите на отбраната на Кипър, Гърция и Египет ще проведат тристранни разговори в Атина"}
{"url": "http://www.focus-news.net/news/2019/11/02/2715267/pss-ne-sa-dobri-usloviyata-za-turizam.html", "text": "Не са добри условията за туризъм. Това съобщиха за  Агенция „Фокус“  от Планинската спасителна служба (ПСС) към Българския червен кръст (БЧК) . Облачно и мъгливо е, духа слаб вятър  около планините. Сутрешните температури са от -1 до -2 градуса. Нито един от лифтовете не работи  с изключение на лифта на Витоша, който ще работи с намалено работно време. \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470", "date": "2019.11.02", "title": "ПСС: Не са добри условията за туризъм"}
{"url": "http://www.focus-news.net/news/2019/11/02/2715269/nimh-minimalnite-temperaturi-v-stranata-sa-ot-3-do-6-gradusa.html", "text": "Минималните температури в страната са от 3 до 6 градуса и от 8-12 градуса в Централните и Източни райони. Това съобщи за  Агенция \"Фокус\"   дежурният синоптик от Националния институт по метеорология и хидрология (НИМХ) Мартин Славчев . По Черноморието е 10 градуса, почти без валежи,само 7 литра в Ахтопол има.", "date": "2019.11.02", "title": "НИМХ: Минималните температури в страната са от 3 до 6 градуса"}
{"url": "http://www.focus-news.net/news/2019/11/02/2715271/sport-livarpul-gostuva-na-astan-vila-v-mach-ot-11-ti-krag-na-angliyskata-vissha-liga.html", "text": "Футбол: Ливърпул гостува на Астън Вила в мач от 11-ти кръг на английската Висша лига. Гостите се намират на върха на класирането с 28 точки, с шест повече от втория Манчестър Сити и дори при загуба ще запазят първото място. Астън Вила от своя страна е на 15 позиция. Победа днес обаче може да ги издигне до седмото място във временното класиране на Англия. Мачът започва в 17:00 часа българско време.", "date": "2019.11.02", "title": "Спорт: Ливърпул гостува на Астън Вила в мач от 11-ти кръг на английската Висша лига"}
{"url": "http://www.focus-news.net/news/2019/11/02/2715266/blagotvoritelen-bazar-v-pomosht-na-bezdomni-zhivotni-shte-se-provede-v-blagoevgrad.html", "text": "Благотворителен базар в помощ на бездомни животни ще се проведе в Благоевград днес и на 3 ноември. Това съобщи за  Радио „Фокус“ - Пирин  Веселка Лазарова, председател на Сдружение „Спасителен център за кучета“ – Благоевград и един от организаторите на инициативата. Събитието ще се проведе в магазин, предоставен от доброволка на сдружението, която е любител на животните. „Той се намира в центъра на града, срещу пощата. Целта на базара е да се съберат средства в помощ на бездомните животни в Благоевград, които обгрижваме и най-вече да се направят колко се може повече кастрации, да им се подсигури храна, ако може и къщички за предстоящите студени месеци“, каза още Лазарова. Тя добави, че в базара ще се продават най-различни артикули. Освен това могат да се правят дарения и без закупуването на определен предмет. „Основно имаме дарение от една дама от Дупница, която има магазин за дрехи втора употреба. Тези дрехи ще бъдат пуснати на съвсем символични цени. Имаме предложения и от няколко момичета, които за каузата ще направят маникюри, масаж на тяло и лице. Ще предоставим книги, както и някои дребни сувенири, които са ни останали от предишни базари. Дори приканваме – който има възможност да се включи и с неща, които смята, че могат да бъдат продадени“, допълни Лазарова. Тя отбеляза, че базарът ще бъде от 10.00 до 18.00 часа и в двата дни. „На място винаги ще има човек от сдружението или доброволец, така че нека гражданите на Благоевград, които обичат и са заинтересовани от съдбата на бездомните животни – да заповядат“, подчерта Лазарова.  \r\nЛивия НИНОВА", "date": "2019.11.02", "title": "Благотворителен базар в помощ на бездомни животни ще се проведе в Благоевград"}
{"url": "http://www.focus-news.net/news/2019/11/02/2715270/57-godishen-mazh-e-zaginal-pri-pozhar-v-s-popovich.html", "text": "57-годишен мъж е загинал при пожар в с. Попович. Това съобщиха от  ОДМВР-Варна . Сигналът за инцидентът е постъпил около 23.00 часа снощи. Пожарът е горял в къща в с. Попович. Към мястото на инцидента незабавно са изпратени сили и средства на РДПБЗН - Варна, които установяват, че огънят е обхванал цялата постройка. При действията по гасене и разчистване, е установено, че обитателят на къщата е мъж на 57 години, който е загинал.", "date": "2019.11.02", "title": "57-годишен мъж е загинал при пожар в с. Попович"}
{"url": "http://www.focus-news.net/news/2019/11/02/2715256/na-arhangelova-zadushnitsa-vodachite-na-motornite-prevozni-sredstva-v-blagoevgrad-mogat-da-parkirat-i-v-park-makedoniya.html", "text": "Община Благоевград е създала организация за паркиране на моторните превозни средства в парк „Македония“ през целия ден, когато се отбелязва Архангелова Задушница. Това съобщиха от пресцентъра на  Община Благоевград . Целта е шофьорите да бъдат максимално улеснени. На място ще има служители, които да напътстват водачите и да ги ориентират за свободни паркоместа. Освен това може да бъде използван паркингът при Старите гробища, както и регламентираните за целта места в района. За да бъде създадена организация на движение на МПС, то ще бъде регулирано от органите на реда.", "date": "2019.11.02", "title": "На Архангелова Задушница водачите на моторните превозни средства в Благоевград могат да паркират и в парк „Македония“"}
{"url": "http://www.focus-news.net/news/2019/11/02/2715265/avtobusite-v-pazardzhik-shte-izvozvat-grazhdani-do-grobishtniya-park-na-arhangelova-zadushnitsa.html", "text": "Транспортната кампания в Пазарджик осигурява автобуси, които да извозват гражданите до гробищния парк във връзка с Архангелова задушница, съобщиха от компанията. В часовете до обяд по линия №14 ще се движат автобуси по маршрут – от кв. Запад през Пожарната – МБАЛ „Здраве” –  Спортна зала ”Хебър” –  Щаба – Минералната баня –  у-ще ”Климент Охридски” – бул. ”Стефан Караджа” – Гробищен парк и обратно. Автобусите ще тръгват от началната спирка в кв. Запад в 07:35, 08:35, 09:35, 10:35, 11:35 и 12:35. Връщането от Гробищния парк по разписание е в часовете 7:55, 8:55, 9:55, 10:55, 11:55, 12:55.", "date": "2019.11.02", "title": "Автобусите в Пазарджик ще извозват граждани до гробищния парк на Архангелова задушница"}
{"url": "http://www.focus-news.net/news/2019/11/02/2715264/london-evening-standard-boris-dzhonsan-othvarli-ideyata-za-pakt-s-naydzhal-farazh-i-nova-sdelka-za-brekzit.html", "text": "Премиерът на Великобритания отхвърли предложението за предизборен пакт с лидера на „Партия Брекзит“ Найджъл Фараж, след като американският президент Доналд Тръмп по-рано заяви, че двамата биха били „неудържима сила“, пише вестник  London Evening Standard . \r\nАмериканският президент се намеси в британската политика, като предложи Джонсън и Фараж да изградят алианс за Брекзит и да участват заедно на изборите на 12 декември.  \r\nСъветът на Тръмп, който беше придружен от критики към лейбъристкия опозиционен лидер Джереми Корбин обаче беше отхвърлен от Джонсън.  \r\nТой предупреди, че да се гласува за друга партия би увеличило възможността за лейбъристко правителство след  вота.  \r\n„Отхвърлил съм пакт с когото и да е, защото не мисля, че е разумно да правим това“, заяви премиерът.  \r\nТой освен това отхвърли и критиките към своята сделка за Брекзит с Европейския съюз, която Фараж осъди, а Тръмп заяви, че не би позволила търговска сделка между Лондон и Вашингтон.  \r\n„Страхувам се, че не искам да отправям каквито и да е клевети към президентът на САЩ, но в това отношение той е (…) в грешка, всеки който разгледа нашата сделка, може да види, че това е чудесно споразумение“, каза Джонсън.  \r\nВ допълнение той се извини към членовете на Консервативната партия, които го издигнаха за неин лидер с обещанието да изведе страната от Европейския съюз на 31 октомври, за това, че не е успял да удържи на думата си.  \r\n„Всичко което можем да направим сега, е да станем и да го направим“, допълни премиерът.  \r\nПо-рано лидерът на „Партия Брекзит“ Найджъл Фараж започна своята предизборна кампания с призив към Джонсън да се откаже от сделката си с Брюксел и да формира пакт с него, за да получи мнозинство в парламента. \r\nЕвроскептичният лидер заплаши, че ще се бори за всяко място в парламента на Великобритания в ход, който консерваторите смятат, че може да ощети шансовете им за успех в изборите, тъй като ще раздели гласовете на поддръжниците на Брекзит.  \r\nФараж добави, че неговата партия ще формира алианс с торите, ако премиерът се съгласи да се откаже от сделката си и повтори думите на Тръмп, че освен това тя ще предотврати търговско споразумение с Вашингтон.  \r\nПрезидентът даде интервюто си именно пред Найджъл Фараж, което изглеждаше много навременно, предвид че на следващият ден започваше предизборната кампания на „Партия Брекзит“.  \r\nСтийв Бейкър, част от евроскептичната фракция в Консервативната партия също отхвърли предложението на Фараж. \r\n„Абсолютно невъзможно е Консервативната партия сега да поеме курс към (Брекзит) без сделка и пакт“, заяви той.  \r\nГоворителят на Джонсън също отхвърли тезата, че сделката с Брекзит ще подкопае търговсото споразумение със САЩ.  \r\n„Сделката на премиера взема обратно контрола над нашите пари, закони и граница и ни позволява да правим търговски споразумения с всяка страна, включително САЩ“, заяви той.  \r\nКорбин от своя страна критикува интервенцията на Тръмп, като заяви, че той се „опитва да се намесва“, за да помогне на „приятеля си Борис Джонсън“ да спечели изборите. \r\nПо-рано стана ясно, че между Джонсън и Корбин ще се проведе предизборен дебат на 19 ноември, след като премиерът се съгласи на предложението на опозиционния лидер.  \r\n \r\n : Теодор Пенев", "date": "2019.11.02", "title": "London Evening Standard: Борис Джонсън отхвърли идеята за пакт с Найджъл Фараж и нова сделка за Брекзит"}
{"url": "http://www.focus-news.net/news/2019/11/02/2715275/gd-granichna-politsiya-prodalzhava-da-bade-intenziven-trafikat-na-granitsata-s-rumaniya-i-turtsiya.html", "text": "Продължава да бъде интензивен трафикът на границата с Румъния и Турция. Това съобщиха от  Главна дирекция \"Гранична полиция\" . Информацията за трафика е към 9.00 ч. На границата с Република Турция на ГКПП \"Капитан Андреево\" трафикът е силно интензивен на изход за товарни автомобили. На границата с Румъния на ГКПП \"Дунав мост Видин\" трафикът е интензивен на изход за леки и товарни автомобили.", "date": "2019.11.02", "title": "ГД \"Гранична полиция\": Продължава да бъде интензивен трафикът на границата с Румъния и Турция"}
{"url": "http://www.focus-news.net/news/2019/11/02/2715273/dopalnitelni-kursove-na-avtobusite-shte-ima-na-arhangelova-zadushnitsa-v-sliven.html", "text": "Допълнителни курсове на автобусите ще има на Архангелова задушница в Сливен, съобщиха от  „Пътнически превози“-Сливен . Те ще са до парк „Нови гробища“ от сп. „Център“ (ДКЦ 2) и пл. „Стоил войвода“ по линия №24 , както следва: \r\n– от сп. „Център“ : бул. „Стефан Караджа“, бул. „Братя Миладинови“, бул. „Бургаско шосе“, Нови гробища (сп. „Централен паркинг“ и сп. портал „Запад“) и обратно; \r\n– от пл. „Стоил войвода“ (Текстилен техникум) л.№24: ул. „Великокняжевска“, ул. „Г. Раковски“, бул. „Панайот Хитов“, бул. „Стефан Стамболов“, бул. „Бургаско шосе“, Нови гробища (сп. „Централен паркинг“ и сп. портал „Запад“) и обратно. \r\nЧасове на тръгване: \r\n- От Център: 7.30 ч., 7.45 ч., 8.00 ч., 8.15 ч., 8.30 ч., 8.45 ч., 9.00 ч., 9.15 ч., 9.30 ч., 9.45 ч., 10.00 ч., 10.15 ч., 10.30 ч., 10.45 ч., 11.00 ч., 11.15 ч., 11.30 ч., 11.45 ч., 12.00 ч., 12.15 ч.; \r\n- От Нови гробища за Център: 7.45 ч., 8.15 ч,. 8.45 ч., 9.15 ч., 9.30 ч., 9.45 ч., 10.00 ч., 10.15 ч., 10.30 ч., 10.45 ч., 11.00 ч., 11.15 ч., 11.30 ч., 11.45 ч., 12.00 ч., 12.15 ч., 12.30 ч.; \r\n- От Текстилен техникум: 7.20 ч., 7.40 ч., 8.00 ч., 8.20 ч., 8.40 ч., 9.00 ч., 9.20 ч., 9.40 ч., 10.00 ч., 10.20 ч., 10.40 ч., 11.00 ч., 11.20 ч., 11.40 ч., 12.00 ч., 12.20 ч.; \r\n- От Нови гробища за Текстилния техникум: 7.50 ч., 8.10 ч., 8.30 ч., 8.50 ч., 9.10 ч., 9.30 ч., 9.50 ч., 10.10 ч., 10.30 ч., 10.50 ч., 11.10 ч., 11.30 ч., 11.50 ч., 12.10 ч., 12.30 ч., 12.50 ч.", "date": "2019.11.02", "title": "Допълнителни курсове на автобусите ще има на Архангелова задушница в Сливен"}
{"url": "http://www.focus-news.net/news/2019/11/02/2715281/sport-manchestar-yunayted-gostuva-na-otbora-na-bornemut-v-mach-ot-11-ti-krag-na-angliyskata-vissha-liga.html", "text": "Футбол: Манчестър Юнайтед гостува на отбора на Борнемут в мач от 11-ти кръг на английската Висша лига. Гостите се намират на седмо място с 13 точки и при победа могат да изместят Арсенал от петата позиция в класирането. Борнемут също имат 13 точки и също могат да станат пети при победа в днешния мач. Двубоят започва в 14:30 часа българско време.", "date": "2019.11.02", "title": "Спорт: Манчестър Юнайтед гостува на отбора на Борнемут в мач от 11-ти кръг на английската Висша лига"}
{"url": "http://www.focus-news.net/news/2019/11/02/2715279/ana-mpa-gartsiya-komandirite-na-voennomorskite-sili-na-gartsiya-i-balgariya-se-sreshtnaha-v-atina.html", "text": "Главнокомандващите военноморските сили на Гърция и България вицеадмирал Николас Цунис и контраадмирал Кирил Михайлов се срещнаха в Атина, за да дискутират въпроси, свързани с общите интереси и двустранните отношения, предава  ANA-MPA . \r\nТова бележи края на четиридневната визита на българския контраадмирал в Гърция. \r\nМихайлов беше информиран за дейностите на военноморските сили на Гърция и също така посети бойните кораби на страната в базата в Скараманга.  \r\nОсвен това български и гръцки сили взеха участие във военните учения „Балканска солидарност 2019“, на които присъства и началникът на отбраната и командир на сухопътните войски Христос Христодулу и неговият български колега Генерал Андрей Боцев.  \r\n \r\n \r\n \r\n \r\n : Теодор Пенев", "date": "2019.11.02", "title": "ANA-MPA (Гърция): Командирите на военноморските сили на Гърция и България се срещнаха в Атина"}
{"url": "http://www.focus-news.net/news/2019/11/02/2715280/v-mladezhkiya-dom-v-pazardzhik-se-predstavya-knigata-na-yordan-yordanov-i-ani-vasileva-slanchev-bukvar.html", "text": "В Младежкия дом в Пазарджик се представя книгата на Йордан Йорданов и Ани Василева „Слънчев буквар“, съобщиха от  младежката организация . Книгата на двамата варненски творци е посветена на 1 150 г. от Делото на Св. братя Кирил и Методий. В нея се разглежда значението на буквите, думите и Словото в зората на създаването на съвременната българска култура, книжнина и просвета, както и историческия контекст и обхват на събитията.Книгата дава описание, съдържание и смисъл на буквите и свещени думи от българското слово. Разкрива Истината за това що е Глаголица и Кирилица. Българската азбука е свещена и носи силата, чрез която българите са оцелели във време на скърби, робство и възход, споделят авторите. Творбата им е изследователска и научна, с образователна насоченост и предназначена за родолюбивите българи. Откриването е в 10.00 часа в Пазарджик", "date": "2019.11.02", "title": "В Младежкия дом в Пазарджик се представя книгата на Йордан Йорданов и Ани Василева „Слънчев буквар“"}
{"url": "http://www.focus-news.net/news/2019/11/02/2715277/tass-siriyskiyat-konstitutsionen-komitet-stigna-do-parvi-sporazumeniya.html", "text": "Първата сесия на Сирийския конституционен комитет в Женева, която продължи три дни, завърши с формирането на малка група, която ще се занимава пряко с реформата на основният закон на страната, предава  TACC . \r\nГрупата ще работи за изготвянето на нова конституция или за внасянето на изменения в съществуващата такава и ще се състои от 45 души. Тя ще започне работа на 4 ноември, като по-голямата част от останалите 105 души от комитета ще напуснат Женева. \r\nОсновните участници в процеса положително оцениха постигнатия резултат. \r\nИ двамата съпредседатели - Ахмед Кузбари от правителството и Хади ал Бахра от опозицията, както и специалният пратеник на генералния секретар на ООН за Сирия Геир Педерсен дадоха положителни оценки на заседанието. \r\n„Завършихме срещата на голямата група“, заяви Педерсен. \r\n„В сряда (30 октомври) имахме много добра пилотна среща и следващите два дни също преминаха много добре, срещата беше успешна“, заяви той.  \r\nКузбари добави някои подробности относно правилата за по-нататъшната работа на съвета \r\n\"Редакционната група ще работи следващата седмица, след което нашите представители ще се върнат в Дамаск, а после ще се срещнат отново след още две седмици\", каза той, като имаше предвид малката група, която ще работи по сирийската конституция. \r\n„Няма срокове за пълно заседание на Конституционния комитет, който ще одобри решенията на редакционната група“, добави Кузбари. \r\nТой също изрази надежда, че бъдещите заседания на Сирийския конституционен комитет ще се проведат в Дамаск. \r\nХади ал-Бахра повтори предишните изявления за готовност за конструктивна работа и необходимостта да се проучи целия предишен конституционен опит на Сирия. Той призова още да не се мисли победата във войната, а за начините за прекратяване на конфликта. \r\n \r\n : Теодор Пенев", "date": "2019.11.02", "title": "ТАСС: Сирийският конституционен комитет стигна до първи споразумения"}
{"url": "http://www.focus-news.net/news/2019/11/02/2715283/tass-buryata-ameli-se-priblizhava-do-zapadniya-bryag-na-frantsiya-i-shte-predizvika-vetrove-s-ogromna-sila.html", "text": "Националната метеорологична служба \"Метео Франс\" обяви предпоследна, оранжева степен на опасност в три региона на западна Франция, поради приближаването на бурята „Амели“, която ще връхлети страната и ще предизвика ветрове със сила до 130 км/ч, предава  TACC . \r\nБурята на Амели (...) трябва да пристигне на атлантическия бряг късно през нощта на 2 срещу 3 ноември и ще бъде придружена от много силни ветрове, се казва в предупреждението на службата. \r\nОчаква се поривите на вятъра да достигат до 130 км/ч, като бурята ще донесе и обилни валежи, които могат да доведат до наводнения и големи вълни по атлантическото крайбрежие на Франция.  \r\n \r\n : Теодор Пенев", "date": "2019.11.02", "title": "ТАСС: Бурята „Амели“ се приближава до западния бряг на Франция и ще предизвика ветрове с огромна сила"}
{"url": "http://www.focus-news.net/news/2019/11/02/2715284/ria-novosti-lavrov-shte-provede-razgovor-s-vanshniya-ministar-na-gartsiya-dendias.html", "text": "Руският външен министър Сергей Лавров ще проведе разговор с гръцкия си колега Никос Дендиас в Москва на 6 ноември. Това съобщи говорителят на руското външно министерство Мария Захарова, предава  РИА Новости . \r\n„На 6 ноември ще се проведат преговори между министъра на външните работи на Русия Сергей Лавров и гръцкия външен министър (Дендиас). Той ще проведе работна визита в страната ни. Външните министри възнамеряват да обсъдят състоянието и перспективите на двустранните отношения в контекста на (работата) на новото гръцко правителство, сформирано през юли тази година“, каза Захарова на брифинг. \r\nТя отбеляза, че ще се обърне внимание и на въпросите от международно и регионално значение, с акцент върху ситуацията в Източното Средиземноморие и на Балканите. \r\n \r\n : Теодор Пенев", "date": "2019.11.02", "title": "РИА Новости: Лавров ще проведе разговор с външния министър на Гърция Дендиас"}
{"url": "http://www.focus-news.net/news/2019/11/02/2715282/s-posreshtane-na-znamenata-svetini-i-s-himna-na-balgariya-zapochna-ritualat-v-stolitsata-po-povod-mazhka-zadushnitsa.html", "text": "С посрещане на знамената светини и с химна на България започна църковно-военният ритуал в столицата по повод Мъжка задушница, предаде  репортер на  Агенция \"Фокус\" . Част от събитието са военнослужещи от Националната гвардейска част. На събитието присъстват президентът Румен Радев, началникът на отбраната генерал Андрей Боцев, представители на ръководството на Министерството на отбраната, висши офицери от въоръжените сили, членове на военнопатриотичните съюзи. Загиналите български войни ще уважат народни представители от Комисията по отбрана и председателят на БЧК Христо Григоров. \r\n \"Фокус\"  припомня:  \r\nРитуалът в памет на загиналите български воини се провежда от 1924 г. Традицията е прекъсната през 1946 г. Възстановена е през 1992 г. от Министерството на отбраната и Съюза на военноинвалидите и военнопострадалите. \r\nДеница КИТАНОВА", "date": "2019.11.02", "title": "С посрещане на знамената светини и с химна на България започна  ритуалът в столицата по повод Мъжка задушница"}
{"url": "http://www.focus-news.net/news/2019/11/02/2715287/euronews-politsiyata-vav-velikobritaniya-tvardi-che-vsichki-zhertvi-otkriti-v-kamiona-v-eseks-sa-s-vietnamsko-grazhdanstvo.html", "text": "Полицията в Есекс твърди, че всички жертви от камиона, открит по-рано в британското графство с виетнамски произход, предава  Euronews . \r\nПолицията по-рано обяви, че жертвите са с китайско гражданство, но тази информация беше поставена под съмнение от виетнамското посолство във Великобритания. Оттам заявиха, че са получили информация, че жертвите може да са с виетнамски произход.  \r\n„За момента вярваме, че жертвите са с виетнамско гражданство и сме в контакт с правителството в Ханой“, заяви представител на полицията в Есекс.  \r\nТой добави, че органите на реда са в директен контакт и със семействата на някои от жертвите и работят по окончателното установяване на самоличността на хората, открити в камиона.  \r\n \r\n : Теодор Пенев", "date": "2019.11.02", "title": "Euronews: Полицията във Великобритания твърди, че всички жертви, открити в камиона в Есекс са с виетнамско гражданство"}
{"url": "http://www.focus-news.net/news/2019/11/02/2715274/ahval-sasht-imat-pritesneniya-otnosno-distsiplinata-na-sayuznitsite-na-turtsiya-v-siriya.html", "text": "САЩ изрази своите притеснения относно липсата на военна дисциплина у сирийските милиции, подкрепяни от Анкара, предава турският портал  Ahval . \r\nАмериканският координатор по въпросите за борбата с тероризма Нейтън Сейлс заяви по време на пресконференция в Държавния департамент, че някои от групите, които Турция подкрепя и които взеха участие в нейната операция в Северна Сирия „нямат същата военна дисциплина, каквато има турската армия“.  \r\nПо-рано специалният пратеник на САЩ в Сирия Джеймс Джефри направи подобни коментари относно подкрепяните от Турция сирийски сили, като заяви, че някои от тези групи може да са опасни.  \r\nСейлс призова Анкара да се подсигури, че организациите с които работи „се съобразяват с всички гаранции, които бяха дадени на САЩ в споразуменията“ с тях от 17 октомври.  \r\nПрезидентът на Турция Реджеп Тайип Ердоган понесе остри критики за своята мека антитерористична политика срещу радикалните ислямисти, които нахлуха в Сирия между 2013 и 2016 г. Според множество източници голяма част от тях за влезли в страната от турска земя.  \r\nС последната си операция в Северна Сирия, Ердоган беше обвинен, че рискува да позволи „Ислямска държава“ да се възстанови.  \r\n„Не искаме други бойци да нахлуят в Сирия и да (помогнат) на „Ислямска държава“, която се опитва да се възстанови, искаме да се подсигурим, че нейните членове, които все още остават на свобода в Сирия не могат да излязат и да извършват (терористични актове) в останалата част на света, в частност в Европа“, заяви Сейлс пред журналисти.  \r\n \r\n \r\n \r\n \r\n : Теодор Пенев", "date": "2019.11.02", "title": "Ahval: САЩ имат притеснения относно дисциплината на съюзниците на Турция в Сирия"}
{"url": "http://www.focus-news.net/news/2019/11/02/2715289/sport-manchestar-siti-izliza-sreshtu-sauthyamptan-v-domakinski-mach-ot-11-ti-krag-na-angliyskata-vissha-liga.html", "text": "Футбол: Манчестър Сити излиза срещу Саутхямптън в домакински мач от 11-ти кръг на английската Висша лига. Домакините се намират на втора позиция, на шест точки от лидера Ливърпул и при победа могат единствено да се доближат до тях. Саутхямптън се намира в зоната на изпадащите на 18-то място с осем точки, но при победа може да се изкачи реалистично до 16-та позиция. Мачът започва в 17:00 часа българско време.", "date": "2019.11.02", "title": "Спорт: Манчестър Сити излиза срещу Саутхямптън в домакински мач от 11-ти кръг на английската Висша лига"}
{"url": "http://www.focus-news.net/news/2019/11/02/2715286/episkop-polikarp-bog-da-prosti-vsichki-balgarski-voyni-da-im-podrazhavame-v-geroizma-vseotdaynostta-i-lyubovta-balgariya.html", "text": "Бог да прости всички български войни- да им подражаваме в героизма, всеотдайността и любовта България. \r\nТова каза Белоградчишкия епископ Поликарп по време на църковно-военния ритуал в Военния мавзолей-костница в София, предаде репортер на  Агенция \"Фокус\" . \"Бог да прости всички български войни, паднали по бойните полета за за нашата вяра и за свободата на на нашето Отечество. Неслучайно между Деня на народните будители и 3 ноември, когато се чества зимния празник на Св. Великомъчемик Георги Победоносец, почитаме паметта на нашите войни. Бог да ги прости! Вечна и блажена да бъде тяхната памет. Ние достойните българи нека се стремим да им подражаваме в героизма, във всеотдайността и любовта към Майка България. Амин!\", каза епископ Поликарп. \r\nДеница КИТАНОВА", "date": "2019.11.02", "title": "Епископ Поликарп: Бог да прости всички български войни- да им подражаваме в героизма, всеотдайността и любовта България"}
{"url": "http://www.focus-news.net/news/2019/11/02/2715285/panihida-po-povod-mazhka-zadushnitsa-be-otsluzhena-vav-voenniya-mavzoley-kostnitsa-v-sofiya.html", "text": "Панихида по повод Мъжка задушница бе отслужена във Военния мавзолей-костница в София, предаде  репортер на  Агенция \"Фокус\" . Заупокойното богослужение бе оглавено от Белоградчишкия епископ Поликарп. Той се помоли за упокоение на душите на всички български войни, паднали по бойните полета. Част от събитието са и военнослужещи от Националната гвардейска част. На събитието присъстват президентът Румен Радев, началникът на отбраната генерал Андрей Боцев, представители на ръководството на Министерството на отбраната, висши офицери от въоръжените сили и членове на военнопатриотичните съюзи. За да уважат загиналите български войни тук са и народни представители от Комисията по отбрана и председателят на БЧК Христо Григоров. \r\n \"Фокус\"  припомня:  \r\nРитуалът в памет на загиналите български воини се провежда от 1924 г. Традицията е прекъсната през 1946 г. Възстановена е през 1992 г. от Министерството на отбраната и Съюза на военноинвалидите и военнопострадалите. \r\nДеница КИТАНОВА", "date": "2019.11.02", "title": "Панихида по повод Мъжка задушница бе отслужена във Военния мавзолей-костница в София"}
{"url": "http://www.focus-news.net/news/2019/11/02/2715288/ventsi-i-tsvetya-byaha-podneseni-na-voenniya-mavzoley-kostnitsa-v-sofiya-za-mazhka-zadushnitsa.html", "text": "Венци и цветя бяха поднесени на Военния мавзолей-костница в София, предаде  репортер на  Агенция \"Фокус\" . Венци и цветя бяха поднесени от името на президента Румен Радев, министър-председателя Бойко Борисов, от българския парламент, парламентарните групи, от името на БЧК и други. Църковно-военният ритуал по повод Архангелова задушница започна с посрещане на знамената светини и с химна на България и завърши с коленичене в памет на всички български войни, загинали по бойните полета. Бе отслужена и панихида за упокоение на душите им. Тя бе оглавена от епископ Поликарп. Част от събитието бяха военнослужещи от Националната гвардейска част и гвардейският духов оркестър. На събитието присъстваха президентът Румен Радев, началникът на отбраната генерал Андрей Боцев, представители на ръководството на Министерството на отбраната, висши офицери от въоръжените сили и членове на военнопатриотичните съюзи.  \r\n \"Фокус\"  припомня:  \r\nРитуалът в памет на загиналите български воини се провежда от 1924 г. Традицията е прекъсната през 1946 г. Възстановена е през 1992 г. от Министерството на отбраната и Съюза на военноинвалидите и военнопострадалите. \r\nДеница КИТАНОВА", "date": "2019.11.02", "title": "Венци и цветя бяха поднесени на Военния мавзолей-костница в София за Мъжка задушница"}
{"url": "http://www.focus-news.net/news/2019/11/02/2715290/mestni-izbori-2019-normalno-proticha-denyat-za-razmisal-v-ruse.html", "text": "Нормално протича денят за размисъл в Русе. Това съобщиха  за   Агенция Фокус  от Общинска избирателна комисия-Русе. Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Нормално протича денят за размисъл в Русе"}
{"url": "http://www.focus-news.net/news/2019/11/02/2715293/lyubimi-fantastichni-geroi-ozhivyavat-s-muzika-v-bezplaten-kontsert-za-detsa-vav-varna.html", "text": "Талантливите деца от НУИ „Добри Христов“ и Госпожа Виола откриват музикалния сезон за най-младата публика с концерта „Фантастични герои в музиката“, предаде репортер на  Радио „Фокус“ – Варна . Спектакълът е тази неделя  от 11.00 часа в Зала 1 на Фестивалния и конгресен център, а входът е свободен. Концертът е поредната вълнуваща среща на децата с „Приказките на Госпожа Виола“, част от „Варненско лято за деца“ – съпътстваща програма на Международния музикален фестивал „Варненско лято“ 2019. Госпожа Виола ще разкаже на малките и големи зрители как музиката „рисува“ героите от техните любими приказки. На сцената на Фестивалния и конгресен център ще оживеят принцеси, дракони, малки лъвчета и могъщи царе с помощта на симфоничен оркестър, солисти и балет от Националното училище по изкуствата „Добри Христов“ във Варна. Ще прозвучат обичани теми от балета „Спящата красавица“ на Чайковски, от операта „Руслан и Людмила“ на  Глинка, от „Пещерата на Горския цар“ на Григ, от актуалниите анимации „Цар Лъв“ и „Маугли“. С много жар и старание на сцената ще свирят младите музиканти от Младежкия симфоничен оркестър Варна с диригент обичания маестро Страцимир Павлов. Малките солисти от Националното училище по изкуствата „Добри Христов“ ще запленят публиката със своите изпълнения на цигулка, ударни, пиано. Хореографите вече усилено репетират новите танци, сътворени специално за този спектакъл, които са заредени с красотата на класиката и емоцията на приказките. По традиция в концерта ще се включи и Ансамбъл „Виолино“ – малка гвардия от деца цигулари, която кара публиката да пляска в ритъм. \r\n \r\nДесислава ВАСИЛЕВА", "date": "2019.11.02", "title": "Любими фантастични герои оживяват с музика в безплатен концерт за деца във Варна"}
{"url": "http://www.focus-news.net/news/2019/11/02/2715272/bezplaten-avtobusen-transport-e-osiguren-za-zadushnitsa-vav-veliko-tarnovo.html", "text": "Безплатен автобусен транспорт е осигурен от фирмите „Алекс Ок” и „Надежда” за Задушница във Велико Търново. Това съобщиха от пресцентъра на  Община Велико Търново . От площад „Цар Асен І” в посока „Гробищен парк” ще се тръгнат автобуси в 10.00 ч., а в обратната посока - в 12.00 часа. От квартал „Чолаковци” през квартал „Бузлуджа” в посока „Гробищен парк” също ще има автобуси в 10.00 и в обратна посока - в 12,00 часа.", "date": "2019.11.02", "title": "Безплатен автобусен транспорт е осигурен за Задушница във Велико Търново"}
{"url": "http://www.focus-news.net/news/2019/11/02/2715292/matyu-palmar-bryuksel-ne-otkaza-na-makedoniya-chlenstvo-v-es-prosto-ne-se-stigna-do-konsensus.html", "text": "Специалният представител на САЩ за Западните Балкани Матю Палмър заяви, че Македония не е получила отрицателен отговор от страна на Брюксел, а просто не е бил постигнат консенсус по въпроса, предава скопската медия  “Фокус“ . \r\nТой заяви това в интервю за македонската медия  \"360 градуса\" . \r\n„Ще започна, като изтъкна това, което Европейският съвет направи или не направи. Не беше казано „не“ на Северна Македония, не беше отказано започването  на преговорите за присъединяване, а просто не беше постигнат консенсус. Това, което направиха страните-членки на Европейския съюз, е да кажат, че ще разгледат този въпрос като част от по-широко обсъждане на разширяването (на Общността) с оглед постигане на споразумение тази пролет, може би през май (2020г.)“, заяви Палмър. \r\n„Това, което искаме да направим, е да работим с нашите европейски партньори, за да насърчим положителното решение на Европейския съвет за започване на преговори за членство със Северна Македония и Албания. Това трябва да стане възможно най-скоро, и се надяваме, че март ще бъде крайният срок. Не бих искал да говоря за това дали това представлява заплаха за Преспанското споразумение. Искаме да бъдем фокусирани върху европейската перспектива на Северна Македония и започването на преговори за присъединяване възможно най-скоро“, добави дипломатът. \r\nТой също така говори за Преспанското споразумение и коментира становището на опозицията в Македония, че биха го преразгледали, ако получат властта. \r\n„Силно подкрепяме Преспанското споразумение. Смятаме, че неговото цялостно прилагане допринася за мира, сигурността, стабилността, които поддържат просперитета на Северна Македония, Гърция и по-широкия регион. (…) Ние разбираме, че се води политическа кампания, че политиците ще направят всичко възможно за пред гражданите. От стратегическа гледна точка, ние вярваме, че всички участващи ще разберат важността от поддържането на силно партньорство между Северна Македония и Гърция и ние ще работим с нашите партньори в Скопие, независимо кой спечели изборния процес, в подкрепа на целите на САЩ и европейското бъдеще на Северна Македония”, добави Палмър. \r\nНа въпроса означава ли това, че е невъзможно да се работи допълнително по Преспанското споразумение и неговата същност, след като Северна Македония стане член на НАТО, Палмър заяви, че не би искал да говори за хипотетични неща и повтори силната подкрепа на Вашингтон за споразумението, както и за партньорството между Скопие и Атина. \r\n„Преспанското споразумение е от съществено значение за европейската перспектива и евроатлантическата интеграция и ние силно подкрепяме пълното му прилагане“, добави дипломатът.  \r\n \r\n : Теодор Пенев", "date": "2019.11.02", "title": "Матю Палмър: Брюксел не отказа на Македония членство в ЕС, просто не се стигна до консенсус"}
{"url": "http://www.focus-news.net/news/2019/11/02/2715311/rumen-petkov-prisastva-na-zaupokoyna-sveta-liturgiya-po-povod-sedem-godini-ot-konchinata-na-balgarskiya-patriarh-maksim.html", "text": "Литургията бе отслужена в Троянския манастир \"Успение Богородично\" днес, в деня на Архангелова задушница. Това съобщиха от  пресцентъра на партията . Веднага след нея бе проведена и панихида за приснопаметния първойерарх на БПЦ - патриарх Максим. Румен Петков изрази почитта си към живота и делото на патриарх Максим и отбеляза пред  неговия наследник патриарх Неофит, заслугите на Българската православна църква за запазване на духовното и културно единство на нацията.", "date": "2019.11.02", "title": "Румен Петков присъства на заупокойна Света литургия, по повод седем години от кончината на българския патриарх Максим"}
{"url": "http://www.focus-news.net/news/2019/11/02/2715310/futbol-roma-posreshta-otbora-na-napoli-v-domakinski-mach-ot-11-ti-krag-ot-italianskata-seriya-a.html", "text": "Футбол: Рома посреща отбора на Наполи в домакински мач от 11-ти кръг от италианската Серия А. Домакините се намират на четвърта позиция с 19 точки и при победа могат да изместят Аталанта от третото място. Гостите са шести с една точка по-малко и реалистично могат да се изкачат до четвърта позиция в класирането. Мачът започва в 16:00 часа българско време.", "date": "2019.11.02", "title": "Футбол: Рома посреща отбора на Наполи в домакински мач от 11-ти кръг от италианската Серия А"}
{"url": "http://www.focus-news.net/news/2019/11/02/2715312/ministar-ekaterina-zaharieva-e-naredila-na-poslanika-ni-v-parizh-da-vrachi-protestna-nota-na-frenskiya-prezident-emanyuel-makron-po-povod-izyavleniyata-mu-za-balgarite.html", "text": "Министърът на външните работи Екатерина Захариева е наредила на посланика ни в Париж да връчи протестна нота на френския президент Еманюел Макрон. Това потвърдиха за  Агенция \"Фокус\"  от  Министерство на външните работи  във връзка с излезлите в публичното пространство думи на държавния глава на Франция Еманюел Макрон, че \"предпочита мигранти от Африка вместо български и украински банди\".  \r\nДеница КИТАНОВА", "date": "2019.11.02", "title": "Министър Екатерина Захариева е наредила на посланика ни в Париж да връчи протестна нота на френския президент Еманюел Макрон по повод изявленията му за българите"}
{"url": "http://www.focus-news.net/news/2019/11/02/2715313/tass-boris-dzhonsan-shte-izklyuchi-brekzit-bez-sdelka-ot-predizbornata-si-kampaniya.html", "text": "Британският министър-председател Борис Джонсън възнамерява изцяло да се откаже от идеята за Брекзит без сделка по време на предизборната кампания на Консервативната партия, предава  TACC , като се позовава на информация на вестник  The Times . \r\nСпоред британското издание, в предизборната програма на премиера няма да се споменава Брекзит „на всяка цена“, което Джонсън обещаваше още откакто получи поста на министър-председател през юли 2019 г. Той обаче трябваше да се откаже от тази идея, след като в края на октомври британското законодателство го принуди да помоли за отсрочка за Брекзит, и така не успя да изпълни обещанието си да изведе страната от структурите на Европейския съюз до 31 октомври 2019 г. \r\nВ случай, че спечели изборите, Джонсън ще си постави като основна цели „незабавното осъществяване на Брекзит“ според условията на споразумението, което Великобритания договори с Брюксел на 17 октомври.  \r\nПредставители на британската опозиция многократно са изразявали безпокойство, че крилото на евроскептиците в редиците на управляващата Консервативна партия, както и самият Джонсън, може да настояват за Брекзит без сделка, ако споразумението с ЕС не бъде одобрено от британския парламент. \r\nСпоред британското издание, коригирайки официалната позиция на партията, консерваторите очакват да спечелят окончателно на своя страна тази част от електората, която се страхува от възможността за Брекзит без сделка. Освен това с този ход те се надяват да привлекат и привърженици на опозицията, които не са заинтересовани от обещанията на лидера на Лейбъристката партия Джереми Корбин за втори референдум с опция за оставане в ЕС.  \r\nНовата предизборна програма, която е нужно да бъде представена до средата на месец ноември, също ще съдържа обещания от правителството за намаляване на данъците, увеличение на бюджетните разходи за различни социални програми и по-голямо внимание върху борбата с престъпността. \r\n \r\n : Теодор Пенев", "date": "2019.11.02", "title": "ТАСС: Борис Джонсън ще изключи Брекзит без сделка от предизборната си кампания"}
{"url": "http://www.focus-news.net/news/2019/11/02/2715294/reuters-pone-30-dushi-sa-bili-raneni-sled-kato-protestirashtite-v-irak-blokiraha-glavnoto-pristanishte-v-stranata.html", "text": "Хилядите протестиращи в Ирак блокираха всички пътища, водещи до главния пристанищен град на страната в Персийксия залив Ум Касър, след като органите на реда използваха бойни патрони и сълзотворен газ в опит да разпръснат демонстрантите, предава  Reuters . \r\nПристанището, което получава огромна чат от Иракския внос, включително хранителни продукти, от които страната има сериозна нужда, е изцяло блокирано от два дни.  \r\nПротестиращите запалиха гуми и изградиха бетонни барикади, след опита на органите на реда да ги разпръснат. Поне 30 души са били ранени, според иракски източници.  \r\nДемонстрациите са част от движение, което накара десетки хиляди иракчани да протестират срещу правителството, което те обвиняват за влошаващите се обществени услуги в страната и широко разпространената корупция.  \r\n \r\n : Теодор Пенев", "date": "2019.11.02", "title": "Reuters: Поне 30 души са били ранени, след като протестиращите в Ирак блокираха главното пристанище в страната"}
{"url": "http://www.focus-news.net/news/2019/11/02/2715278/3-dushi-sa-zaginali-a-33-sa-postradali-pri-katastrofa-v-stranata-prez-izminaloto-denonoshtie.html", "text": "3 души са загинали, а 33 са пострадали при катастрофа в страната през изминалото  денонощие. Това съобщиха от  пресцентъра на МВР . Общо в страната са станали 27 тежки пътнотранспортни произшествия. В София са регистрирани 56 леки произшествия и 2 тежки произшествия, при които има двама загинали.", "date": "2019.11.02", "title": "3 души са загинали, а 33 са пострадали при катастрофа в страната през изминалото  денонощие"}
{"url": "http://www.focus-news.net/news/2019/11/02/2715315/mestni-izbori-2019-spokoyno-proticha-denyat-za-razmisal-v-lovech.html", "text": "Спокойно протича денят за размисъл в Ловеч.Това съобщиха за   Агенция Фокус  от Общинска избирателна комисия- Ловеч.Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Спокойно протича денят за размисъл в Ловеч"}
{"url": "http://www.focus-news.net/news/2019/11/02/2715317/lyubomir-kyuchukov-iimo-izkazvaneto-na-frenskiya-prezident-e-nepriemlivo-i-izliza-izvan-ramkite-na-normalnite-otnosheniya-mezhdu-darzhavi-chlenki-na-es.html", "text": "Изказването на френския президент е неприемливо и излиза извън рамките на нормалните отношения между държави членки на ЕС .  Това каза в интервю за  Агенция „Фокус“  директорът на Института за икономически и международни отношения (ИИМО) Любомир Кючуков във връзка с за изказването на френския президент Еманюел Макрон, че предпочита мигранти от Африка вместо български и украински банди. „Самият факт, че това изказване е направено в интервю на крайно дясното списание Valeurs actuelles предизвиква редица въпроси. Очевидно това има своя вътрешнополитически контекст. Между другото в цяла Европа се наблюдава постепенно изместване на дясно-центристките партии по-надясно, за да спрат изтичане на гласове към крайната десница. Самият Макрон се опитва да се ситуира в политическия център и неговата партия е част от либералната група „Обнови Европа“. Това е доста изненадващо от негова страна“, каза Кючуков. По думите му от друга страна в позициите на Макрон нерядко прозира сериозна популистка компонента. Според Кючуков това изказване е по-скоро елемент от този негов политически профил. „От друга страна извън вътрешнополитическия аспект това изказване се вписва в идеите на Макрон за Европа на центъра и периферията, Европа на различните скорости. Нещо, което той достатъчно активно лансира през цялото време, откакто зае президентския пост“, допълни още Любомир Кючуков.  \r\nДеница КИТАНОВА \r\n Пълния текст на интервюто четете по-късно в раздел „Мнение“", "date": "2019.11.02", "title": "Любомир Кючуков, ИИМО: Изказването на френския президент е неприемливо и излиза извън рамките на нормалните отношения между държави членки на ЕС"}
{"url": "http://www.focus-news.net/news/2019/11/02/2715276/mestni-izbori-2019-normalno-proticha-denyat-za-razmisal-predi-vtori-tur-v-stolitsata-na-3-nomevri.html", "text": "Нормално протича денят за размисъл  преди втори тур в столицата.  \r\nТова съобщиха за  Агенция \"Фокус\"  от  Общинската избирателна комисия - София . Няма регистрирани жалби и сигнали в днешния ден. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Нормално протича денят за размисъл преди втори тур в столицата"}
{"url": "http://www.focus-news.net/news/2019/11/02/2715316/sky-news-britanskoto-pravitelstvo-e-obvineno-v-skrivane-na-ruskoto-vliyanie-nad-demokratichnite-protsesi-v-stranata.html", "text": "Правителството на Великобритания беше обвинено в „огромни лъжи“ във връзка с публикуването на доклад за заплахата от руска намеса в демократичните процеси на страната, предава лондонската медия  Sky News . \r\nТова е още едно обвинение към правителството на премиера Борис Джонсън за скриване на руското влияние в Обединеното кралство от страна на ръководителя на Комисията по разузнаването и безопасността в парламента Доминик Грийв.  \r\nТой обвинява Джонсън в това, че отказва да предостави одобрение за публикуването на изготвения от комисията доклад. \r\nГрийв, който е бивш член на Консервативната партия заради опозицията си към Брекзит без сделка, призовава за това докладът да бъде публикуван преди парламентът да бъде разпуснат на 5 ноември, малко повече от месец преди изборите.  \r\nСпоред предишната информация, докладът е бил изпратен още на 17 октомври, но все още не е одобрен за публикуване от правителството, което трябва да го разгледа, за да провери дали в него няма конфиденциална информация.  \r\nОчаква се парламентът във Великобритания да заседава на 4 и 5 ноември, след което да бъде разпуснат, което може да означава, че докладът ще бъде публикуван едва след края на изборите.  \r\n \r\n : Теодор Пенев", "date": "2019.11.02", "title": "Sky News: Британското правителство е обвинено в скриване на руското влияние над демократичните процеси в страната"}
{"url": "http://www.focus-news.net/news/2019/11/02/2715318/nimh-nay-niskite-izmereni-temperaturi-v-stranata-sa-mezhdu-7-i-9-gradusa.html", "text": "Най-ниските измерени температури в страната са между 7 и 9 градуса. Това съобщи за  Агенция \"Фокус\"   дежурният синоптик от Националния институт по метеорология и хидрология (НИМХ) Мартин Славчев. Във Враца  е 7 градуса , Монтана 8 градуса, а във Видин и Гоце Делчев са 9 градуса. Информацията за измерването на най-ниските температури е към 14:00 часа.  \r\n                                Бояна МАРКОВА", "date": "2019.11.02", "title": "НИМХ: Най-ниските измерени температури в страната са между 7 и 9 градуса"}
{"url": "http://www.focus-news.net/news/2019/11/02/2715322/tacc-balgariya-izrazi-protest-vav-vrazka-s-izkazvane-na-makron-za-migrantite.html", "text": "Българският министър на външните работи Екатерина Захариева е инструктирала да се изготви протестна нота до френското външно министерство и да се поиска обяснение от френския посланик в България във връзка с изявлението на президента Еманюел Макрон относно мигрантите в интервю с дясното издание „Valeurs Actuelles“., предава  TACC , като се позовава на пресслужбата на българското външно министерство. \r\nВ своето интервю за изданието, президентът на Франция е заявил, че „предпочита мигранти от Гвинея и Кот Д‘ивоар пред нелегални украински и български банди\". \r\nМинистърът на отбраната на България Красимир Каракачанов написа в съобщение в социалната мрежа във „Фейсбук“, че „подобно поведение показва, че историческите грешки не са научени от т.нар. политически елит на Европа“. \r\n \r\n : Теодор Пенев", "date": "2019.11.02", "title": "TACC: България изрази протест във връзка с изказване на Макрон за мигрантите"}
{"url": "http://www.focus-news.net/news/2019/11/02/2715320/nova-ekspozitsiya-s-materiali-ot-xxvii-balgarska-antarkticheska-ekspeditsiya-shte-bade-predstavena-v-natsionalniya-prirodonauchen-muzey-na-4-noemvri-2019.html", "text": "Нова експозиция с материали от XXVII Българска антарктическа експедиция ще бъде представена в зала „Риби” на Националния природонаучен музей при Българската академия на науките (НПМ-БАН) от 11.00 часа на 4 ноември 2019. Това съобщиха от  Българския антарктически съюз . \r\nПроф. Христо Пимпирев, директор на Българския антарктически институт и Националния център за полярни изследвания към Софийския университет, ще открие официално събитието, заедно с проф. Николай Спасов, директор на НПМ-БАН. \r\nМорските организми, събрани от Южен залив, о-в Ливингстон, по време на XXVII Българска антарктическа експедиция, ще бъдат изложени в три нови витрини в зала „Риби“ на втория етаж на музея. Експозицията ще бъде официално открита от \r\nМузейните експонати включват един от най-големите улавяни до сега екземпляри на крокодилска ледена риба, 4 вида нототениеви риби, 8 вида морски безгръбначни и два вида водорасли. Научните проби са събрани от литоралната зона пред Българската полярна база на о-в Ливингстън. Лабораторната обработка и последвалата таксономична идентификация е извършена в лаборатория „Хидробиологичен мониторинг“ от доц. д-р Любимир Кендеров, в „Лаборатория по Ихтиология“ към катедра „Обща и приложна хидробиология“ в Биологическия факултет на Софийския университет под ръководството на доц. д-р Елиза Узунова и в лабораторията на НПМ-БАН от ихтиолога д-р Тихомир Стефанов. \r\nМорските безгръбначни – миди, охлюви, морски паяк, немертинов червей, морска звезда и др. са уловени от доц. д-р Любомир Кендеров от Софийския университет. Експозицията е изготвена от д-р Тихомир Стефанов и доц. Любомир Кендеров с участието на доброволци от Студентски морски клуб към Софийския университет. \r\nНационалният природонаучен музей при БАН изказва специални благодарности на коменданта на Българската антарктическа база, Йордан Тодоров, логистика на базата Николай Николов и инж. Йордан Йорданов за улова и транспортирането на крокодилската ледена риба. \r\nXXVII Българска антарктическа експедиция се проведе от ноември 2018 до март 2019 под ръководството на проф. Христо Пимпирев. Морските организми бяха събирани под ръководството на доц. д-р Любомир Кендеров от СУ „Св. Кл. Охридски“ в изпълнение на проект „Хидробиологичен мониторинг на крайбрежните морски води от литоралната зона пред Българската полярна база на о-в Ливингстон“ на Фонда за финансиране на полярни научни изследвания – 2018 г. с базова организация СУ „Св. Кл. Охридски“. \r\nПовече информация за експонатите може да бъде видяна  .", "date": "2019.11.02", "title": "Нова експозиция с материали от XXVII Българска антарктическа експедиция ще бъде представена в Националния природонаучен музей на 4 ноември 2019"}
{"url": "http://www.focus-news.net/news/2019/11/02/2715323/60-godishna-zhena-shte-bade-globena-za-nereglamentirano-izgaryane-na-elektronni-platki-v-pernik.html", "text": "Снощи, около 20.00 ч. е подаден сигнал в полицията, че в кв. „Железни заводи“ в Перник има пожар. Това съобщиха от пресцентъра на  МВР . Пристигналите на място полицаи и пожарникари установили, че горят купчина електронни платки, които били запалени от 60-годишна жена от града с цел извличане на мед след изгарянето им. Огънят е потушен от служители на пожарната в Перник. На жената е съставен акт за административно нарушение от представители на Общински инспекторат – Перник и ще й бъде наложена парична санкция. Издаден й е и протокол за предупреждение по Закона за МВР.", "date": "2019.11.02", "title": "60-годишна жена ще бъде глобена за нерегламентирано изгаряне на електронни платки в Перник"}
{"url": "http://www.focus-news.net/news/2019/11/02/2715291/rumen-galabinov-ikonomist-v-kratkosrochna-perspektiva-nyama-da-se-otlepim-ot-poslednoto-myasto-po-dohodi-v-es.html", "text": "В краткосрочна перспектива от две-три години ние няма да се отлепим от последното място по доходи в ЕС. Това каза в интервю за  Агенция „Фокус“   икономистът Румен Гълъбинов в коментар на одобрения от Министерски съвет бюджет за 2020 година. Той посочи, че Бюджет 2020 му има за основна цел увеличаване на доходите в областта на образование, здравеопазване и увеличение на индексиране на пенсиите, но определи като „твърде неамбициозен“ начина, по който се предвижда това да се случи. „Защото увеличението на доходите е предвидено да стане през увеличението на минималната работна заплата – от 560 лева на 1 януари 2020 година да стане 610 лева и след това през 2021 година да стане 650 лева. Дори и в момента държавите, с които се сравняваме, с които влязохме по едно и също време в ЕС от региона, например – Румъния. Там минималната работна заплата е 445 евро, което е 870 лева. В Хърватия беше съобщено, че от 1 януари 2020 година минималната заплата става 435 евро, което е 850 лева. Тоест дори в момента ние изоставаме с повече от една трета от минималните заплати от Централна и Източна Европа – тези, които са най-близо до нас. Ако се сравняваме с Гърция, там изоставаме с повече от два пъти на минималните заплати“, допълни икономистът. Гълъбинов коментира още, че предвиденото десетпроцентно увеличение на заплатите на държавните служители не е достатъчно/ „Тоест ние трябва да имаме реално увеличение на заплатите в следващите три години между 15 и 20 % годишно, за да може след този период да сме с повече от 50 % нараснали доходи и да се оттласнем от дъното на най-нисък стандарт на живот“, посочи той.  \r\n Пълния текст на интервюто четете по-късно в „Мнение“   \r\nТеодора ПАВЛОВА", "date": "2019.11.02", "title": "Румен Гълъбинов, икономист: В краткосрочна перспектива няма да се отлепим от последното място по доходи в ЕС"}
{"url": "http://www.focus-news.net/news/2019/11/02/2715314/rumen-galabinov-ikonomist-balgariya-mozhe-da-se-prevarne-v-regionalen-tsentar-za-elektromobilnost.html", "text": "Ние имаме цялото ноу-хау в годините и сме го развили за такава електромобилност, така че това естествено би могло да ни е силата и да станем един регионален център и да бъдем припознавани като такъв за електромобилност. Това каза в интервю за  Агенция „Фокус“   икономистът Румен Гълъбинов. Той добави, че страната ни е традиционно силни в това отношение. „България преди години дори беше номер едно в производство на електрокари, които са вид електромобил, предназначен за складово стопанство, за обслужване на индустриални и складови дейности. В България повечето от автомобилните части, които и в момента произвеждаме, са свързани с електросистемата на автомобила и с компютърната система. Тоест ние очевидно имаме традиции в това. Произвеждаме от дълги години акумулатори и акумулаторни батерии, електромотори произвеждаме много отдавна“, допълни Гълъбинов.  Той посочи още, че за България най-добре би било да привлича стратегически инвеститори именно в сферата на електромобилността, тъй като това е ниша на бъдещето, която ще бъде необходима за успешното развитие на икономиката ни занапред.   \r\n Пълния текст на интервюто четете по-късно в „Мнение“   \r\n \r\nТеодора ПАВЛОВА", "date": "2019.11.02", "title": "Румен Гълъбинов, икономист: България може да се превърне в регионален център за електромобилност"}
{"url": "http://www.focus-news.net/news/2019/11/02/2715321/mestni-izbori-2019-normalno-proticha-denyat-za-razmisal-v-pazardzhik.html", "text": "Нормално протича денят за размисъл в Пазарджик.. Това съобщиха  за   Агенция Фокус  от Общинска избирателна комисия- Пазарджик. Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Нормално протича денят за размисъл в Пазарджик"}
{"url": "http://www.focus-news.net/news/2019/11/02/2715324/lyubomir-kyuchukov-iimo-reaktsiyata-na-balgarskata-darzhava-sled-izkazvaneto-na-makron-e-dostatachno-adekvatna.html", "text": "Реакцията на българската държава след изказването на Макрон е достатъчно адекватна.  \r\nТова каза в интервю за  Агенция „Фокус“  директорът на Института за икономически и международни отношения (ИИМО) Любомир Кючуков във връзка с за изказването на френския президент Еманюел Макрон, че предпочита мигранти от Африка вместо български и украински банди.  \r\n\"Българската реакция е достатъчно естествена. Връчването на нота и извикването за обяснение на френския посланик в София, каквато информация се появи, е този дипломатически инструментариум, който съответства на направените квалификации. В този смисъл реакцията на българската държава е достатъчно адекватна\", каза Кючуков. Според него би било твърде конюнктурно, ако това изказване на френския президент, се превърне в поле за вътрешнополитическа и партийна надпревара в България кой по-бързо и по-остро ще го осъди.  \r\nДеница КИТАНОВА \r\n Пълния текст на интервюто четете по-късно в раздел „Мнение“", "date": "2019.11.02", "title": "Любомир Кючуков, ИИМО: Реакцията на българската държава след изказването на Макрон е достатъчно адекватна"}
{"url": "http://www.focus-news.net/news/2019/11/02/2715328/tass-nay-malko-deset-dushi-sa-zaginali-pri-vzriv-v-kontroliraniya-ot-turskata-armiya-grad-tel-abayad-v-siriya.html", "text": "Най-малко десет души са загинали при експлозия в град Тел Абайд, който в момента е под контрола на турската армия и бойците на т. нар. „Сирийска свободна армия“ (ССА), съобщиха от Anadolu Agency,цитирана от  ТАСС \r\nСпоред информацията експлозията е станала на един от градските пазари и загианлите са цивилни лица.  \r\n \r\n  Юлиян Марков", "date": "2019.11.02", "title": "ТАСС: Най-малко десет души са загинали при взрив в контролирания от турската армия град Тел Абаяд в Сирия"}
{"url": "http://www.focus-news.net/news/2019/11/02/2715319/makfaks-makedoniya-opozitsiyata-v-makedoniya-ne-vizhda-prichina-izborite-da-ne-se-sastoyat-na-12-april.html", "text": "Македонската опозиционна партия ВМРО-ДПМНЕ не вижда причина изборите да се отлагат и да не се проведат на 12 април 2020 г., за което предупреди по-рано премиерът Зоран Заев, предава скопската медия  ”Макфакс“ . \r\n„На лидерската среща, в която участваха всички политически партии беше решено, че изборите трябва да се проведат на 12 април, т.е. техническото правителство да се формира на 3 януари 2020 г. Ние като политическа партия не виждаме съществена причина за отлагането на изборите, за които призова Заев“, заяви Цветан Трипуновски, член на Изпълнителния комитет на ВМРО-ДПМНЕ.  \r\nТой каза, че съгласно процедурите на парламента и мнението на неговия председател, ще бъде допълнително решено дали има време за ратифициране на протокола за членство в НАТО или ще трябва да се вземе друго решение.  \r\n \r\n : Теодор Пенев", "date": "2019.11.02", "title": "„Макфакс“ (Македония): Опозицията в Македония не вижда причина изборите да не се състоят на 12 април"}
{"url": "http://www.focus-news.net/news/2019/11/02/2715331/afp-velikobritaniya-nalozhi-moratorium-varhu-frakinga-za-shistov-gaz.html", "text": "Британското правителство наложи мораториум върху предизвикващия противоречия процес на фракинг поради опасения, че може да предизвика земетресения и негативен ефект върху околната среда като цяло, предава  AFP \r\nСпоред агенцията това е изненадваща промяна само няколко седмици преди предсрочните избори. Досега британската позиция беше протиивоположна и страната се надяваше , че фракингът - забранен в много страни, но широко използван в Съединените щати - може да помогне за осигуряването на бъдещата енергийна независимост на Обединеното кралство. \r\nНо само няколко седмици, преди предсрочните парламентарни избори, на които се очаква екологичните проблеми да заемат водещо място, министърът на бизнеса и енергетиката Андреа Лийдсъм обяви „мораториум“ върху единственият действащ в момента кладенец на шистов газ в Ланкашир, Северозападна Англия. \r\n\"Взех решение, че трябва да наложим мораториум върху фракинга в Англия с незабавен ефект\", каза Лийдсъм. \r\n„Ясно е, че не можем да изключим бъдещите неприемливи въздействия върху местната общност“. \r\nНеочакваният обрат идва след доклад на британската агенция за нефт и газ за неотдавнашната сеизмична активност в „Престън Ню Роуд“, обект, експлоатиран от компанията за проучване и производство на шистов газ „Куадрила“. \r\nЛидерът на опозицията Джереми Корбин заяви, че решението на правителството е само временно и го определи като предизборен ход с цел спечелване на „няколко гласа“. \r\n \r\n  Юлиян Марков", "date": "2019.11.02", "title": "AFP: Великобритания наложи мораториум върху фракинга за шистов газ"}
{"url": "http://www.focus-news.net/news/2019/11/02/2715325/vremenno-se-ogranichava-dvizhenieto-po-pat-i-3-yablanitsa-lukovit-v-rayona-na-s-rumyantsevo-poradi-ptp.html", "text": "Временно се ограничава движението по път I-3 Ябланица – Луковит в района на с. Румянцево поради ПТП. Обходен маршрут : Златна панега - Торос  - Дерманци – Луковит и обратно. Това съобщиха от Агенция \"Пътна инфраструктура\"", "date": "2019.11.02", "title": "Временно се ограничава движението по път I-3 Ябланица – Луковит в района на с. Румянцево поради ПТП"}
{"url": "http://www.focus-news.net/news/2019/11/02/2715329/dve-zheni-sa-postradali-pri-katastrofa-kray-s-rumyantsevo.html", "text": "Две жени са пострадали при катастрофа край с. Румянцево. Това съобщиха за  Агенция „Фоку“  от ОДМВР- Ловеч. Инцидентът е станал около 14.15 часа. Ударили са се лека кола и джип. Лекият автомобил е напуснал своето пътно платно и е навлизал в насрещната лента, когато се е блъснал с другото превозно средство, в резултат на което са пострадали жената, управлявала леката кола, и нейна спътничка, пътувала на задната седалка. Двете жени са откарани в болница и са без опасност за живота.  \r\nБояна МАРКОВА", "date": "2019.11.02", "title": "Две жени са пострадали при катастрофа край с. Румянцево"}
{"url": "http://www.focus-news.net/news/2019/11/02/2715330/emil-harsev-finansist-byudzhet-2020-e-predpazliv-i-posledovatelen-i-tova-e-nay-golemiyat-mu-plyus.html", "text": "Бюджет 2020 е предпазлив и последователен и това е най-големият му плюс. Това каза в интервю за  Агенция „Фокус“  финансистът Емил Хърсев в коментар на одобрения от МС Бюджет 2020. Той допълни, че това, което имаме като история на бюджетната политика поне от 10 години насам, се запазва. „Изпълнява се намерението постепенно да се балансира бюджетът. Споделям и мнението, което изрази Любомир Дацов - член на Фискалния съвет, който твърди, че в момента ние имаме нужда не толкова от балансиран, колкото от бюджет с излишък именно за натрупване на един предпазен буфер“, добави още финансистът. Хърсев добави, че по негово мнение  бюджетът ще завърши с излишък, въпреки че е планиран да излезе с баланс на приходите и разходите. „Имаме едно естествено забавяне на процеса на планираните капиталови разходи в бюджета. От няколко години забелязваме като една постоянна практика – формиране на излишък за сметка на незавършени инвестиции. И второто – очаквам да име по-големи приходи бюджетът“, обясни той. По негово мнение прогнозата за икономическото развитие на България, тоест очакваният икономически растеж, е занижена. „Тоест предполагам, че ние ще имаме по-голям ръст следващата година, отколкото този, който е заложен, а оттам и постъпленията в бюджета ще се повече. Освен това, продължава процесът на изсветляване на икономиката. Тоест все по-голяма част от произведения БВП в страната е отчетен. Намалява сивата икономика в страната. Увеличават се доходите, което в същото време означава, че ние ще наблюдаваме увеличаване и на вътрешното търсене. От всичко това очаквам разбира се просто по-висок ръст на бюджетните приходи, а оттам мисля, че ще дойде и един излишък“, допълни още Емил Хърсев.  \r\n Пълният текст на интервюто четете по-късно в „Мнение“   \r\nТеодора ПАВЛОВА", "date": "2019.11.02", "title": "Емил Хърсев, финансист: Бюджет 2020 е предпазлив и последователен и това е най-големият му плюс"}
{"url": "http://www.focus-news.net/news/2019/11/02/2715334/shest-proverki-sa-izvarsheni-ot-sluzhiteli-na-otdel-organizatsiya-i-kontrol-na-meditsinskite-deynosti-v-regionalnata-zdravna-inspektsiya-vav-varna-prez-izminalata-sedmitsa.html", "text": "Шест проверки са извършени от служители на отдел „Организация и контрол на медицинските дейности” в Регионалната здравна инспекция (РЗИ) във Варна през изминалата седмица. Това съобщиха за  Радио „Фокус“ – Варна  от РЗИ. Две проверки са направени в лечебни заведения за извънболнична помощ и по една - в болница, в аптека, в дрогерия и в Медицински център. Не са констатирани нарушения.  \r\nКомисията за администриране на процеса по регистрация и настъпили промени в обстоятелствата по извършени регистрации на лечебните заведения  за извънболнична помощ и хосписите е издала 3 документа, с които се удостоверява, че заведението отговаря на здравните изисквания и на съответния медицински стандарт, и една заповед за заличаване на лице, практикуващо неконвенционални методи на лечение. \r\nДесислава ВАСИЛЕВА", "date": "2019.11.02", "title": "Шест проверки са извършени от служители на отдел „Организация и контрол на медицинските дейности” в Регионалната здравна инспекция във Варна през изминалата седмица"}
{"url": "http://www.focus-news.net/news/2019/11/02/2715335/emsc-registrirano-e-zemetresenie-s-magnitud-48-v-bosna-i-hertsegovina.html", "text": "Регистрирано е земетресение с магнитуд 4,8 в Босна и Херцеговина, показва справка на страницата на  Европейския средиземноморски сеизмологичен център . \r\nТрусът е станал в 15:11 часа местно време (16:11 часа българско време) на 60 километра югоизточно от Баня Лука и на 81 километра северозападно от столицата Сараево на дълбочина 10 километра. Трусът е усетен на цялата територия на страната, но особено силно е усетен в района на Травник, близо до епицентътра. Засега няма информация за пострадали хора и нанесени материални щети. \r\nПо-рано, в 12:16 часа местно време (13:16 часа българско време), е регистрирано земетресение с магнитуд 3,1 на 46 километра западно от Скопие на територията на Македония между Тетово и Гостивар. Не се съобщава за пострадали хора и нанесени материални щети. \r\n \r\n  Юлиян Марков", "date": "2019.11.02", "title": "EMSC: Регистрирано е земетресение с магнитуд 4,8 в Босна и Херцеговина"}
{"url": "http://www.focus-news.net/news/2019/11/02/2715337/mestni-izbori-2019-bez-zhalbi-i-signali-proticha-denyat-za-razmisal-v-shumen.html", "text": "Без жалби и сигнали протича денят за размисъл в Шумен. Това съобщиха  за   Агенция Фокус  от Общинска избирателна комисия- Шумен.. Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Без жалби и сигнали протича денят за размисъл в Шумен"}
{"url": "http://www.focus-news.net/news/2019/11/02/2715326/moskovskiy-komsomolets-mvnr-na-ukrayna-e-izvikalo-frenskiya-poslanik-v-kiev-za-razgovor.html", "text": "Украинското външно министерство е извикало френския посланик в Киев за разговор във връзка с думите на президента на Франция Еманюел Макрон за „украинските банди“, пише руският вестник  “Московский Комсомолец“ , като се позовава на информации в украинските медии. \r\nМинистерството на външните работи на Украйна се заинтересува от изявленията на френския президент Емануел Макрон относно проблемите на нелегалната миграция. В интервю с репортери на Valeurs Actuelles, френският държавен глава е заявил, че предпочита \"легални имигранти от Гвинея или Кот д'Ивоар ... вместо престъпни банди от Украйна или България\". Тази тема бе повдигната от много украински медии в петък. \r\nСпоред представителката на външното министерство на Украйна Екатерина Зеленко, ръководителят на дипломатическата мисия е уверил, че Франция няма оплаквания от украинци, пътуващи из страната, а думите на президента, според него, \"са извадени от контекста\" на разговора за нелегалната миграция. \r\n\"Страните потвърдиха, че между Киев и Париж има пълно разбиране и сътрудничество при прилагането на споразуменията за придвижване на гражданите на двете страни\", каза тя. \r\nДен по-рано бе съобщено, че посланикът на Чешката република е извикан в украинското външно министерство поради посещение на представители на кримско-татарската организация „Кирим Бирлиги“ в Прага. \r\n \r\n  Юлиян Марков", "date": "2019.11.02", "title": "„Московский Комсомолец“: МВнР на Украйна е извикало френския посланик в Киев за разговор"}
{"url": "http://www.focus-news.net/news/2019/11/02/2715332/mestni-izbori-2019-bez-problemi-proticha-denyat-za-razmisal-v-pernik.html", "text": "Без проблеми протича денят за размисъл в Перник. Това съобщиха  за   Агенция Фокус  от Общинска избирателна комисия- Перник. Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Без проблеми протича денят за размисъл в Перник"}
{"url": "http://www.focus-news.net/news/2019/11/02/2715327/mestni-izbori-2019-spokoyno-proticha-denyat-za-razmisal-v-yambol.html", "text": "Спокойно протича денят за размисъл в Ямбол. Това съобщиха за   Агенция Фокус  от Общинска избирателна комисия-Ямбол. Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Спокойно протича денят за размисъл в Ямбол"}
{"url": "http://www.focus-news.net/news/2019/11/02/2715338/bazata-na-mezhdunarodnata-koalitsiya-na-letishte-kandahar-v-afganistan-e-bila-podlozhena-na-dva-obstrela-s-raketni-snaryadi-nyama-postradali-balgarski-voennosluzheshti.html", "text": "Базата на международната коалиция на летище Кандахар в Афганистан е била подложена на 2 ноември 2019 г. на два обстрела с ракетни снаряди. Това съобщиха от  Министерството на отбраната . Първият ракетен снаряд е бил изстрелян в 00.43 ч. местно време (22.13 ч. българско време на 1 ноември), а вторият - в 1.37 ч. местно време (23.07 ч. българско време на 1 ноември). Няма пострадали български военнослужещи и не са нанесени материални щети в района на базата.", "date": "2019.11.02", "title": "Базата на международната коалиция на летище Кандахар в Афганистан е била подложена на два обстрела с ракетни снаряди, няма пострадали български военнослужещи"}
{"url": "http://www.focus-news.net/news/2019/11/02/2715341/obshtina-gorna-oryahovitsa-initsiira-aktsiya-za-sabirane-na-izlyazlo-ot-upotreba-elektrichesko-i-elektronno-oborudvane.html", "text": "Община Горна Оряховица организира акция за събиране на излязло от употреба електрическо и електронно оборудване, съобщиха от пресцентъра на  Общината . Инициативата е във връзка с европейската седмица за намаляване на отпадъците, която тази година ще се проведе от 16 до 24 ноември. Акцията ще се състои на 16 ноември (събота). Пунктът за събиране на старите ел. уреди ще бъде мобилен и те ще могат да се взимат от домовете на гражданите. За тази цел желаещите да предадат старото си оборудване трябва предварително да заявят това на тел. 0618 605 01, вътр. 117. Единственото условие е в деня на акцията отпадъците да бъдат изнесени на улицата пред домовете.", "date": "2019.11.02", "title": "Община Горна Оряховица инициира акция за събиране на излязло от употреба електрическо и електронно оборудване"}
{"url": "http://www.focus-news.net/news/2019/11/02/2715340/sport-bornemut-pobedi-manchestar-yunayted-s-10.html", "text": "Футбол: Отборът на  Борнемут победи Манчестър Юнайтед с 1:0 в мач от 11-ия кръг на английската Премиър лига с гол на Джошуя  Кинг в 45-ата минута. След победата, но преди изиграването на останалите мачове от кръга Борнемут се изкачи на шестото място с 16 точки, а Манчестър са осми с 13 точки.", "date": "2019.11.02", "title": "Спорт: Борнемут победи Манчестър Юнайтед с 1:0"}
{"url": "http://www.focus-news.net/news/2019/11/02/2715333/mestni-izbori-2019-spokoyno-proticha-denyat-za-razmisal-v-silistra.html", "text": "Спокойно протича денят за размисъл в Силистра.. Това съобщиха  за   Агенция Фокус  от Общинска избирателна комисия- Силистра.. Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Спокойно протича денят за размисъл в Силистра"}
{"url": "http://www.focus-news.net/news/2019/11/02/2715343/afp-nay-malko-13-dushi-sa-zaginali-pri-vzriva-v-tel-abayad.html", "text": "Най-малко 13 души са загинали при взрив на кола-бомба в близост до пазар в сирийския граничен град Тел Абяд, контролиран от турските сили, като информацията беше потвърдена както от Турция, така и от базираната във Великобритания Сирийска обсерватория за човешки права, предава  AFP . \r\nТурското министерство на отбраната заяви, че 13 цивилни са загинали, а други 20 души са ранени при експлозията, за която Анкара обвинява кюрдските бойци. \r\nМеждувременно Сирийската обсерватория за човешки права съобщи за смъртта на 14 цивилни и подкрепяни от Турция бунтовници при взрива. \r\n \r\n  Юлиян Марков", "date": "2019.11.02", "title": "AFP: Най малко 13 души са загинали при взрива в Тел Абаяд"}
{"url": "http://www.focus-news.net/news/2019/11/02/2715344/vazstanoveno-e-dvizhenieto-po-pat-i-3-yablanitsa-lukovit-v-rayona-na-s-rumyantsevo.html", "text": "Възстановено е движението по път I-3 Ябланица – Луковит в района на с. Румянцево. Това съобщиха от пресцентъра на  Агенция \"Пътна инфраструктура\" .", "date": "2019.11.02", "title": "Възстановено е движението по път I-3 Ябланица – Луковит в района на с. Румянцево"}
{"url": "http://www.focus-news.net/news/2019/11/02/2715339/mestni-izbori-2019-normalno-proticha-denyat-za-razmisal-v-razgrad.html", "text": "Нормално протича денят за размисъл в Разград. Това съобщиха за   Агенция Фокус  от Общинска избирателна комисия- Разград. Подаден е една жалба за един агитационен материал. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Нормално протича денят за размисъл в Разград"}
{"url": "http://www.focus-news.net/news/2019/11/02/2715346/sport-novak-dzhokovich-pobedi-grigor-dimitrov-s-20-seta.html", "text": "Тенис: Водачът в световната ранглиста Новак Джокович победи най-добрия български тенисист с 2:0 сета (7:6, 6:4) на полуфинал на последния за годината турнир от сериите Мастърс в Париж за 1 час и 39 минути. Първият сет беше много оспорван и равностоен и се стигна до тайбрек, завършил 7:5, но във втория сет Джокович имаше очевидно преимущество. На финала сърбинът ще играе с победителя от мача между Денис Шаповалов и Рафаел Надал.", "date": "2019.11.02", "title": "Спорт: Новак Джокович победи Григор Димитров с 2:0 сета"}
{"url": "http://www.focus-news.net/news/2019/11/02/2715345/kathimerini-zhiteli-na-ostrov-kos-ne-sa-dopusnali-migranti-da-slyazat-ot-feribot.html", "text": "Жители на гръцкия остров Кос, предвождани от кмета, не допуснаха слизането на около 75 мигранти от ферибот, информира електронното издание на гръцкия вестник  Kathimerini . \r\nПристанищното е било блокирано с общински превозни средства. \r\nСамо двама от 77-те мигранти, намиращи се на ферибота  са били допуснати, след като е установено, че и двамата са били на остров Кос и преди това. \r\nКорабът, който бе прибрал мигрантите от малкия гръцки остров Кастелоризо, е продължил към Пирея. \r\nКметът Теодосис Никитарас каза, че повече мигранти няма да могат да бъдат прехвърляни от други острови до Кос, след като там има вече 4500 и поиска държавата да премести  мигранти от пренаселения лагер на острова. Търсещите убежище трябва бързо да бъдат обработени и прехвърлени в континенталната част, каза той. \r\n \r\n  Юлиян Марков", "date": "2019.11.02", "title": "Kathimerini: Жители на остров Кос не са допуснали мигранти да слязат от ферибот"}
{"url": "http://www.focus-news.net/news/2019/11/02/2715347/lyubomir-kyuchukov-iimo-ideyata-za-poseshtenieto-na-predsedatelya-na-ep-sasoli-v-severna-makedoniya-i-albaniya-e-zamisleno-kato-politicheski-signal-za-podkrepa-na-dvete-strani.html", "text": "Идеята за посещението на председателя на Европейския парламент (ЕП) Давид Сасоли в Северна Македония и Албания е замислено като политически сигнал за подкрепа на двете страни. Това каза в интервю за  Агенция „Фокус“  директорът на Института за икономически и международни отношения (ИИМО) Любомир Кючуков. По думите му това посещение има и свой своеобразен компенсаторен характер. „Стремеж да се подчертае, че Европа продължава да подкрепя присъединяването на двете страни и също така да се допринесе за преодоляване на политическото разочарование в тях. Отчитайки също така и прекия дестабилизиращ ефект, който това решение имаше конкретно върху република Северна Македония. Отказът да се даде дата за преговорите предизвика включително предсрочни избори в страната“, каза още Кючуков.  \r\nДеница КИТАНОВА \r\n \r\n Пълния текст на интервюто четете в раздел „Мнение“", "date": "2019.11.02", "title": "Любомир Кючуков, ИИМО: Идеята за посещението на председателя на ЕП Сасоли в Северна Македония и Албания е замислено като политически сигнал за подкрепа на двете страни"}
{"url": "http://www.focus-news.net/news/2019/11/02/2715348/tass-v-kanada-kasmetliya-specheli-10-miliona-kanadski-dolara-ot-lotariyata.html", "text": "В Канада късметлия спечели 10 милиона канадски долара от лотарията (7,6 милиона долара), съобщиха от националната лотария на страната „Лото Макс“, цитирани от  TACC  . \r\nСпоред организаторите печелившият билет  е продаден в тихоокеанската провинция Британска Колумбия. Нито една от така наречените утешителни награди в размер на 1 милион канадски долара (760 хиляди долара) не е спечелена. \r\nСпоред правилата на националните лотарии на Канада, за да се получи награда, е необходимо да се представи билетът за спечелване на организаторите, а името на победителя трябва да бъде публично оповестено. \r\n \r\n  Юлиян Марков", "date": "2019.11.02", "title": "ТАСС: В Канада късметлия спечели 10 милиона канадски долара от лотарията"}
{"url": "http://www.focus-news.net/news/2019/11/02/2715342/mestni-izbori-2019-bez-problemi-proticha-denyat-za-razmisal-v-sofiya.html", "text": "Без проблеми протича денят за размисъл в София. Това съобщиха за   Агенция Фокус  от Общинска избирателна комисия- София. Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември.", "date": "2019.11.02", "title": "Местни избори 2019: Без проблеми протича денят за размисъл в София"}
{"url": "http://www.focus-news.net/news/2019/11/02/2715349/premierat-boyko-borisov-mir-na-dushata-na-vsichki-pochinali-nashi-blizki-dalbok-poklon-pred-pametta-na-voynitsite-i-ofitserite-koito-sa-zhertvali-zhivota-si-za-svobodata-na-balgariya.html", "text": "Мир на душата на всички починали наши близки! Дълбок поклон пред паметта на войниците и офицерите, които са жертвали живота си за свободата на България! Това се казва в публикация на страницата на премиера Бойко Борисов във  \"Фейсбук\" .", "date": "2019.11.02", "title": "Премиерът Бойко Борисов: Мир на душата на всички починали наши близки, дълбок поклон пред паметта на войниците и офицерите, които са жертвали живота си за свободата на България"}
{"url": "http://www.focus-news.net/news/2019/11/02/2715355/sport-ayntraht-frankfurt-pobedi-bayern-myuhmen-s-51.html", "text": "Футбол: Отборът на  Айнтрахт Франкфурт победи Байерн Мюнхен с 5:1 в мач от десетия кръг на германската Бундеслига. Баварският клуб игра почти целия мач с човек по-малко, след като съдията изгони Боатенг в деветата минута за груба игра. След победата Айнтрахт се изкачи на шестото място със 17 точки, а Байерн са четвърти с 18. Начело е тимът на Борусия Мьонхенгладбах с 22 точки. \r\nИзиграха се още четири мача от Бундеслигата: \r\nБайер Леверкузен - Борусия Мьонхенгладбах  1:2 \r\nВердер Бремен – Фрайбург  2:2  \r\nБорусия Дортмунд – Волфсбург  3:0 \r\nЛайпциг – Майнц 05  8:0", "date": "2019.11.02", "title": "Спорт: Айнтрахт Франкфурт победи Байерн Мюнхен с 5:1"}
{"url": "http://www.focus-news.net/news/2019/11/02/2715351/pregled-na-mezhdunarodnite-novini-do-18-chasa-agentsiya-fokus.html", "text": "Международно признатото правителство на Йемен ще подпише споразумение със сепаратистите от „Южния преходен съвет“  на 5 ноември, чиято цел ще бъде прекратяването на дългогодишната гражданска война, предава  AFP . \r\nСпоразумението ще раздели властта между правителството и сепаратистите, които ще получат контрол над няколко министерства, а централната власт ще си върне в замяна контрола над град Аден.  \r\nМинистърът на информацията Муамар Ал-Иряни съобщи в социалната мрежа „Туитър“, че церемонията за „Риядското споразумение“ ще се състои в Саудитска Арабия в присъствието на коронования принц на Кралството Мохамед бин Салман и президента на Йемен Мансур Хади.  \r\nПо време на подписването на споразумението ще присъстват и представители на Обединените арабски емирства, които участваха във войната на страната на водената от Рияд коалиция, насочена срещу сепаратистите.  \r\n*** \r\n \r\n  Министърът на вътрешните работи на Турция Сюлейман Сойлу заяви, че Турция ще изпрати заловените членове на групировката „Ислямска държава“ обратно в родните им страни и се оплака от бездействието на Европа по въпроса, предава  Reuters . \r\n“Toва не е приемливо за нас. Също така е безотговорност“, заяви той.  \r\n„Ние ще изпратим заловените членове на „Ислямска държава“ в техните страни“, добави министърът пред репортери.  \r\nТурция залови някои от избягалите членове на „Ислямска държава“ в Северна Сирия. Те успяха да се измъкнат от кюрдските затвори в следствие от турската офанзива „Извор на мира“ в региона. \r\n*** \r\n \r\n  Британският министър-председател Борис Джонсън възнамерява изцяло да се откаже от идеята за Брекзит без сделка по време на предизборната кампания на Консервативната партия, предава  TACC , като се позовава на информация на вестник  The Times . \r\nСпоред британското издание, в предизборната програма на премиера няма да се споменава Брекзит „на всяка цена“, което Джонсън обещаваше още откакто получи поста на министър-председател през юли 2019 г. Той обаче трябваше да се откаже от тази идея, след като в края на октомври британското законодателство го принуди да помоли за отсрочка за Брекзит, и така не успя да изпълни обещанието си да изведе страната от структурите на Европейския съюз до 31 октомври 2019 г. \r\nВ случай, че спечели изборите, Джонсън ще си постави като основна цели „незабавното осъществяване на Брекзит“ според условията на споразумението, което Великобритания договори с Брюксел на 17 октомври.  \r\nПредставители на британската опозиция многократно са изразявали безпокойство, че крилото на евроскептиците в редиците на управляващата Консервативна партия, както и самият Джонсън, може да настояват за Брекзит без сделка, ако споразумението с ЕС не бъде одобрено от британския парламент. \r\nСпоред британското издание, коригирайки официалната позиция на партията, консерваторите очакват да спечелят окончателно на своя страна тази част от електората, която се страхува от възможността за Брекзит без сделка. Освен това с този ход те се надяват да привлекат и привърженици на опозицията, които не са заинтересовани от обещанията на лидера на Лейбъристката партия Джереми Корбин за втори референдум с опция за оставане в ЕС.  \r\nНовата предизборна програма, която е нужно да бъде представена до средата на месец ноември, също ще съдържа обещания от правителството за намаляване на данъците, увеличение на бюджетните разходи за различни социални програми и по-голямо внимание върху борбата с престъпността. \r\n*** \r\n \r\n  Правителството на Великобритания беше обвинено в „огромни лъжи“ във връзка с публикуването на доклад за заплахата от руска намеса в демократичните процеси на страната, предава лондонската медия  Sky News . \r\nТова е още едно обвинение към правителството на премиера Борис Джонсън за скриване на руското влияние в Обединеното кралство от страна на ръководителя на Комисията по разузнаването и безопасността в парламента Доминик Грийв.  \r\nТой обвинява Джонсън в това, че отказва да предостави одобрение за публикуването на изготвения от комисията доклад. \r\nГрийв, който е бивш член на Консервативната партия заради опозицията си към Брекзит без сделка, призовава за това докладът да бъде публикуван преди парламентът да бъде разпуснат на 5 ноември, малко повече от месец преди изборите.  \r\nСпоред предишната информация, докладът е бил изпратен още на 17 октомври, но все още не е одобрен за публикуване от правителството, което трябва да го разгледа, за да провери дали в него няма конфиденциална информация.  \r\nОчаква се парламентът във Великобритания да заседава на 4 и 5 ноември, след което да бъде разпуснат, което може да означава, че докладът ще бъде публикуван едва след края на изборите.  \r\n*** \r\n \r\n  Македонската опозиционна партия ВМРО-ДПМНЕ не вижда причина изборите да се отлагат и да не се проведат на 12 април 2020 г., за което предупреди по-рано премиерът Зоран Заев, предава скопската медия  ”Макфакс“ . \r\n„На лидерската среща, в която участваха всички политически партии беше решено, че изборите трябва да се проведат на 12 април, т.е. техническото правителство да се формира на 3 януари 2020 г. Ние като политическа партия не виждаме съществена причина за отлагането на изборите, за които призова Заев“, заяви Цветан Трипуновски, член на Изпълнителния комитет на ВМРО-ДПМНЕ.  \r\nТой каза, че съгласно процедурите на парламента и мнението на неговия председател, ще бъде допълнително решено дали има време за ратифициране на протокола за членство в НАТО или ще трябва да се вземе друго решение.  \r\n*** \r\n \r\n Украинското външно министерство е извикало френския посланик в Киев за разговор във връзка с думите на президента на Франция Еманюел Макрон за „украинските банди“, пише руският вестник  “Московский Комсомолец“ , като се позовава на информации в украинските медии. \r\nМинистерството на външните работи на Украйна се заинтересува от изявленията на френския президент Емануел Макрон относно проблемите на нелегалната миграция. В интервю с репортери на Valeurs Actuelles, френският държавен глава е заявил, че предпочита \"легални имигранти от Гвинея или Кот д'Ивоар ... вместо престъпни банди от Украйна или България\". Тази тема бе повдигната от много украински медии в петък. \r\nСпоред представителката на външното министерство на Украйна Екатерина Зеленко, ръководителят на дипломатическата мисия е уверил, че Франция няма оплаквания от украинци, пътуващи из страната, а думите на президента, според него, \"са извадени от контекста\" на разговора за нелегалната миграция. \r\n\"Страните потвърдиха, че между Киев и Париж има пълно разбиране и сътрудничество при прилагането на споразуменията за придвижване на гражданите на двете страни\", каза тя. \r\nДен по-рано бе съобщено, че посланикът на Чешката република е извикан в украинското външно министерство поради посещение на представители на кримско-татарската организация „Кирим Бирлиги“ в Прага. \r\n*** \r\n \r\n Британското правителство наложи мораториум върху предизвикващия противоречия процес на фракинг поради опасения, че може да предизвика земетресения и негативен ефект върху околната среда като цяло, предава  AFP \r\nСпоред агенцията това е изненадваща промяна само няколко седмици преди предсрочните избори. Досега британската позиция беше протиивоположна и страната се надяваше , че фракингът - забранен в много страни, но широко използван в Съединените щати - може да помогне за осигуряването на бъдещата енергийна независимост на Обединеното кралство. \r\nНо само няколко седмици, преди предсрочните парламентарни избори, на които се очаква екологичните проблеми да заемат водещо място, министърът на бизнеса и енергетиката Андреа Лийдсъм обяви „мораториум“ върху единственият действащ в момента кладенец на шистов газ в Ланкашир, Северозападна Англия. \r\n\"Взех решение, че трябва да наложим мораториум върху фракинга в Англия с незабавен ефект\", каза Лийдсъм. \r\n„Ясно е, че не можем да изключим бъдещите неприемливи въздействия върху местната общност“. \r\nНеочакваният обрат идва след доклад на британската агенция за нефт и газ за неотдавнашната сеизмична активност в „Престън Ню Роуд“, обект, експлоатиран от компанията за проучване и производство на шистов газ „Куадрила“. \r\nЛидерът на опозицията Джереми Корбин заяви, че решението на правителството е само временно и го определи като предизборен ход с цел спечелване на „няколко гласа“. \r\n*** \r\n \r\n Регистрирано е земетресение с магнитуд 4,8 в Босна и Херцеговина, показва справка на страницата на  Европейския средиземноморски сеизмологичен център . \r\nТрусът е станал в 15:11 часа местно време (16:11 часа българско време) на 60 километра югоизточно от Баня Лука и на 81 километра северозападно от столицата Сараево на дълбочина 10 километра. Трусът е усетен на цялата територия на страната, но особено силно е усетен в района на Травник, близо до епицентътра. Засега няма информация за пострадали хора и нанесени материални щети. \r\nПо-рано, в 12:16 часа местно време (13:16 часа българско време), е регистрирано земетресение с магнитуд 3,1 на 46 километра западно от Скопие на територията на Македония между Тетово и Гостивар. Не се съобщава за пострадали хора и нанесени материални щети. \r\n*** \r\n \r\n Най-малко 13 души са загинали при взрив на кола-бомба в близост до пазар в сирийския граничен град Тел Абяд, контролиран от турските сили, като информацията беше потвърдена както от Турция, така и от базираната във Великобритания Сирийска обсерватория за човешки права, предава  AFP . \r\nТурското министерство на отбраната заяви, че 13 цивилни са загинали, а други 20 души са ранени при експлозията, за която Анкара обвинява кюрдските бойци. \r\nМеждувременно Сирийската обсерватория за човешки права съобщи за смъртта на 14 цивилни и подкрепяни от Турция бунтовници при взрива. \r\n*** \r\n \r\n Жители на гръцкия остров Кос, предвождани от кмета, не допуснаха слизането на около 75 мигранти от ферибот, информира електронното издание на гръцкия вестник  Kathimerini . \r\nПристанищното е било блокирано с общински превозни средства. \r\nСамо двама от 77-те мигранти, намиращи се на ферибота  са били допуснати, след като е установено, че и двамата са били на остров Кос и преди това. \r\nКорабът, който бе прибрал мигрантите от малкия гръцки остров Кастелоризо, е продължил към Пирея. \r\nКметът Теодосис Никитарас каза, че повече мигранти няма да могат да бъдат прехвърляни от други острови до Кос, след като там има вече 4500 и поиска държавата да премести  мигранти от пренаселения лагер на острова. Търсещите убежище трябва бързо да бъдат обработени и прехвърлени в континенталната част, каза той. \r\n*** \r\n \r\n Руската православна църква прекратява евхаристийното общение с главата на Гръцката църква, архиепископа на Атина Йероним, съобщи ръководителя на отдела за външни църковни отношения на Московската патриаршия, митрополит Иларион по телевизионния канал „Россия 24“, цитиран от  РИА Новости . \r\n\"Мисля, че вече следващата неделя патриархът няма да спомене името на Йероним по време на служба\", каза той. \r\nВ същото време митрополитът подчерта, че Руската православна църква е готова да поддържа общение с епископите, които не признават новосъздадената Православна църква на Украйна (ПЦУ). \r\nПо-рано Синодът на РПЦ упълномощи патриарх Кирил да не споменава главата на Гръцката православна църква при службите, ако разпознае ПЦУ и започне да се моли за нейния глава Епифаний по време на службите. \r\nВ средата на октомври Синодът на епископите на Гръцката православна църква прехвърли на архиепископ Йероним правото да вземе решение за признаването на автокефалия на ПЦУ. В същото време някои йерарси от гръцката църква се противопоставиха на признаването на ПЦУ, но на заседанието на Синода не се проведе гласуване по този въпрос. \r\nСамият архиепископ Йероним се застъпва за признаването на ПЦУ. Тази седмица той изпрати на главата й Епифаний поздравително писмо. Руската православна църква изрази съжаление относно решението на Гръцката църква и изрази надежда, че никоя друга местна православна църква няма да следва „този тъжен пример“.", "date": "2019.11.02", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/11/02/2715350/ria-novosti-ruskata-pravoslavna-tsarkva-prekratyava-obshtenieto-si-s-arhiepiskopa-na-gartsiya-yeronim.html", "text": "Руската православна църква прекратява евхаристийното общение с главата на Гръцката църква, архиепископа на Атина Йероним, съобщи ръководителя на отдела за външни църковни отношения на Московската патриаршия, митрополит Иларион по телевизионния канал „Россия 24“, цитиран от  РИА Новости . \r\n\"Мисля, че вече следващата неделя патриархът няма да спомене името на Йероним по време на служба\", каза той. \r\nВ същото време митрополитът подчерта, че Руската православна църква е готова да поддържа общение с епископите, които не признават новосъздадената Православна църква на Украйна (ПЦУ). \r\nПо-рано Синодът на РПЦ упълномощи патриарх Кирил да не споменава главата на Гръцката православна църква при службите, ако разпознае ПЦУ и започне да се моли за нейния глава Епифаний по време на службите. \r\nВ средата на октомври Синодът на епископите на Гръцката православна църква прехвърли на архиепископ Йероним правото да вземе решение за признаването на автокефалия на ПЦУ. В същото време някои йерарси от гръцката църква се противопоставиха на признаването на ПЦУ, но на заседанието на Синода не се проведе гласуване по този въпрос. \r\nСамият архиепископ Йероним се застъпва за признаването на ПЦУ. Тази седмица той изпрати на главата й Епифаний поздравително писмо. Руската православна църква изрази съжаление относно решението на Гръцката църква и изрази надежда, че никоя друга местна православна църква няма да следва „този тъжен пример“. \r\n \r\n  Юлиян Марков", "date": "2019.11.02", "title": "РИА Новости: Руската православна църква прекратява общението си с архиепископа на Гърция Йероним"}
{"url": "http://www.focus-news.net/news/2019/11/02/2715352/mestni-izbori-2019-nad-350-sluzhiteli-sa-vklyucheni-v-ohranata-na-pomeshteniyata-na-sik-na-izbornite-materiali-obshtestveniya-red-i-sigurnostta-v-oblast-shumen.html", "text": "Над 350 служители са включени в охраната на помещенията на цекционните избирателно комисии (СИК), на изборните материали, обществения ред и сигурността преди и по време на изборния ден. Към 17.30 часа на е  поета охраната на СИК на територията на област Шумен. Това съобщиха от  ОДМВР . Утре сутринта преди началото на изборния ден секциите ще бъдат предадени на секционните комисии.  \r\nНа територията, обслужвана от Районно управление на МВР (РУ)-Шумен, се охраняват две общински избирателно комисии (ОИК) и 125 СИК със 77 изборни места. Подвижните избирателни секции са три. Две са ОИК и 23 са СИК, които се охраняват от полицейски служители на територията на РУ-Велики Преслав, две са подвижните секции. Охраната на две ОИК и 50 СИК е поета от униформени на РУ-Нови пазар, на една ОИК и 3 СИК и  една подвижна в Каолиново.  \r\nПолицейските служители ще извършват охрана извън секциите. Ще вземат отношение при поискване от председателя на секционната комисия при констатиране на нередности и нарушения на обществения ред и в помещенията за гласуване.  \r\nДо момента от ОДМВР-Шумен са издадени 17 удостоверения на български граждани,  с които могат да упражнят правото си на вот в изборния ден. Удостоверенията се издават при изгубен, откраднат, повреден или унищожен документ за самоличност. В изборния ден сектор „Български документи за самоличност“ към ОДМВР-Шумен ще работи от 08.30 до 19.00 часа.  \r\nНа телефон 112 или на 02/982 22 32, както и на e-mail izbor@mvr.bg се приемат сигнали от граждани, свързани с нарушения на изборния процес. Съобщенията трябва да са свързани с нарушения, които могат да възпрепятстват нормалното протичане на изборния процес и да бъдат съотносими към дейността на МВР.", "date": "2019.11.02", "title": "Местни избори 2019: Над 350 служители са включени в охраната на помещенията на СИК, на изборните материали, обществения ред и сигурността в област Шумен"}
{"url": "http://www.focus-news.net/news/2019/11/02/2715353/nimh-utre-zatoplyaneto-shte-prodalzhi-maksimalnite-temperaturi-shte-sa-mezhdu-14-i-19.html", "text": "През нощта и утре ще преобладава облачно време. Почти без валежи. Временни разкъсвания и намаления на облачността ще има утре след обяд в източната половина от страната. Това съобщи за  Агенция \"Фокус\"  Мартин Славчев, дежурен синоптик в  Националния институт по метеорология и хидрология  (НИМХ). Ще духа слаб, утре – умерен вятър от юг-югозапад и с него затоплянето ще продължи. Минималните температури ще са предимно между 3° и 8°, а максималните ще са между 14 и 19°, в Предбалкана и  на места  в Дунавската равнина ще са 20° - 22°. \r\nАтмосферното налягане ще се понижи и ще е по-ниско от средното за месеца.   \r\nПо Черноморието ще преобладава слънчево време, преди обяд на места с намалена видимост. Ще духа слаб до умерен южен вятър. Максимални температури 17-19°. Температурата на морската вода е 17°. Вълнението на морето ще е 1-2 бала. \r\nНад планините облачността ще е значителна. Временни разкъсвания и намаления  до предимно слънчево ще има след обяд в масивите от Централна България. Почти без валежи. Ще духа  умерен до силен югозападен вятър и с него затоплянето ще продължи. Максималната температура на височина 1200 метра ще е около 14°, на 2000 метра – около 7°. \r\nВ понеделник повишението на температурите ще продължи. Ще духа умерен, в Източна България и на места северно от планините силен югозападен вятър; там дневните температури ще достигнат до 25-27°, в останалите райони ще са между 15-20°. Облачността ще е разкъсана, по-значителна след обяд над югозападните райони, през нощта срещу вторник - над югоизточните. На места там ще превали, а вятърът за кратко ще отслабне и ще се смени със западен. Във вторник вятърът отново ще стане от юг-югозапад, а облачността ще намалее, в по-голямата част от страната до слънчево време. Остава топло. В сряда ще бъде с разкъсана облачност, над западните райони предимно значителна. Вятърът в източната половина от страната отново ще се усили. Температурите ще останат без съществена промяна, по-високи от обичайните за периода.", "date": "2019.11.02", "title": "НИМХ: Утре затоплянето ще продължи, максималните температури ще са между 14 и 19°"}
{"url": "http://www.focus-news.net/news/2019/11/02/2715358/premierat-boyko-borisov-skoro-silvestar-staloun-idva-otnovo-v-balgariya-za-holivudskite-zvezdi-sofiya-veche-e-utvardena-destinatsiya-za-rabota-tova-e-edna-ot-nay-dobrite-reklami.html", "text": "Скоро Силвестър Сталоун идва отново в България. За холивудските звезди София вече е утвърдена дестинация за работа - това е една от най-добрите реклами за страната ни! Това се казва в публикация на страницата на премиера Бойко Борисов във  \"Фейсбук\" . \r\n\"А ето какво неотдавна засне самият Роки и Рамбо\", пише още премиерът Борисов, във връзка с придружаващия публикацията видеоклип -  .", "date": "2019.11.02", "title": "Премиерът Бойко Борисов: Скоро Силвестър Сталоун идва отново в България, за холивудските звезди София вече е утвърдена дестинация за работа - това е една от най-добрите реклами"}
{"url": "http://www.focus-news.net/news/2019/11/02/2715354/afp-sasht-preduprediha-sarbiya-za-ruskite-zenitno-raketni-sistemi-s-400-i-pantsir.html", "text": "Специалния представител на Държавния департамент на САЩ Матю Палмър изрази загриженост относно сръбския интерес към руските системи за противовъздушна отбрана, предупреждавайки Белград да бъде \"внимателен и предпазлив\" при закупуването им, в коментари пред македонския телевизионен канал „Алсат М“, цитиран от  AFP . \r\n\"Разбира се, имаме опасения не само за разполагането на руска военна техника на територията на Сърбия, но и за възможността Сърбия да придобие значими руски военни системи\", заяви специалният пратеник на САЩ Матю Палмър . \r\nПалмър има предвид разполагането през миналата седмица на руските ракетни системи С-400 и \"Панцир\" в Сърбия за военните учения \"Славянски щит-2019\". \r\nТова е първият път, когато двете оръжейни системи участват във военни учения извън Русия, според руското Министерство на отбраната. \r\nДосега те са били използвани в Сирия, а Турция закупи системата С-400 въпреки силното противопоставяне от страна на партньорите от НАТО. \r\nДвете оръжия осигуряват многослойна защитна мрежа за ПВО, считана от мнозина за една от най-добрите в света. \r\nСръбският президент Александър Вучич заяви, че страната му би искала да има тези оръжия,  но че \"единственият начин би бил, ако Русия ги остави при нас. В противен случай нямаме средства да ги купим\". \r\n \r\n  Юлиян Марков", "date": "2019.11.02", "title": "AFP: САЩ предупредиха Сърбия за руските зенитно-ракетни системи С-400 и „Панцир“"}
{"url": "http://www.focus-news.net/news/2019/11/02/2715360/predstoyashti-mezhdunarodni-sabitiya-za-3-noemvri-agentsiya-fokus.html", "text": "*** \r\n  Втори тур на местните избори в Молдова \r\n \r\n*** \r\n  Връчване на Наградите на MTV Europe \r\n \r\n*** \r\n  Точно една година до президентските избори в САЩ \r\n \r\n*** \r\n  Заседание на контактната група за Сомалия на Организацията за ислямско сътрудничество   \r\n \r\n*** \r\n  Протест срещу бикоборството пред най-голямата арена в Перу", "date": "2019.11.02", "title": "Предстоящи международни събития за 3 ноември  (Агенция \"Фокус\")"}
{"url": "http://www.focus-news.net/news/2019/11/02/2715361/sport-ludogorets-pobedi-beroe-s-31.html", "text": "Футбол: Шампионът Лудогорец победи Берое с 3:1 в мач от 15-ия кръг на  efbet Лигата . Ибрахима Конте откри за гостите в шестата минута, но с голове на Вандерсон в 21-ата, Кешеру - в 52-ата и Швиерчок - в 81-ата минута шампионите победиха тима на бившия си наставник Димитър Димитров – Херо.  След победата Лудогорец са първи с 39 точки, а Берое са седми с 21 точки.", "date": "2019.11.02", "title": "Спорт: Лудогорец победи Берое с 3:1"}
{"url": "http://www.focus-news.net/news/2019/11/02/2715362/vremenno-dvizhenieto-po-pat-i-5-veliko-tarnovo-polski-trambesh-v-rayona-na-s-radanovo-se-osashtestvyava-dvuposochno-v-edna-lenta-poradi-paten-intsident.html", "text": "Временно движението по път I-5 Велико Търново – Полски Тръмбеш в района на с. Раданово се осъществява двупосочно в една лента поради пътен инцидент. Това съобщиха от пресцентъра на  Агенция \"Пътна инфраструктура\" . \r\nШофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.11.02", "title": "Временно движението по път I-5 Велико Търново – Полски Тръмбеш в района на с. Раданово се осъществява двупосочно в една лента поради пътен инцидент"}
{"url": "http://www.focus-news.net/news/2019/11/02/2715364/nikola-stardzhan-badeshteto-na-shotlandiya-e-na-dneven-red.html", "text": "Първият министър на Шотландия и лидер на Шотландската национална партия (ШНП) Никола Стърджън заяви, че „бъдещето на Шотландия е на дневен ред\", когато избирателите отидат до урните следващия месец на общи избори, които лидерът на ШНП опрели като \"най-важните в живота ни\", цитира думите й шотландският вестник  The Scotsman . \r\nТя използва големия митинг за независимост в центъра на Глазгоу в събота, за да започне кампанията на шотландските националисти преди изборите на 12 декември, със силно послание, че шотландците вече са отхвърлили Брекзит и вместо това трябва да се стремят да осигурят независимост с още един референдум, който ще се проведе догодина. \r\nДокато десетминутната й реч беше аплодирана от категорично настроената публика за независимост, опозиционните партии бързо заявиха, че лидерът на ШНП отново поставя независимостта над ежедневните приоритети, за които най-много се интересуват избирателите. \r\nШотландските консерватори заявиха, че националистите се стремят да разделят общностите „в тяхната основа“, докато лидерът на шотландските лейбъристи Ричард Леонард заяви, че Стърджън атакува неговата партия, тъй тя като представлява „най-голямата заплаха за независимостта“. \r\nНо тези коментари означаваха малко за събралите се привърженици на независимостта, които изглеждаха уверени, че ШНП може да повтори най-големия си изборен резултат, когато се приближи до чиста победа в избирателните райони на север от границата през 2015 г. \r\nНикола Стърджън каза: „Ние сме събрани тук с една единствена цел - тази цел е да настояваме за правото да изберем по-добро бъдеще за нашата страна“. \r\n„Ние сме събрани тук, за да искаме правото на избор на независимо бъдеще за Шотландия. Приятели, не се заблуждавайте - общите избори, пред които сме изправени на 12 декември, са най-важните избори за Шотландия в нашия живот. Бъдещето на страната ни е на дневен ред и няма никакво съмнение, че Шотландия стои на кръстопът. Един път е бъдеще, което ще ни се диктува от хрумванията на Борис Джонсън. Там, където намаляването на данъците за най-богатите има предимство пред народа и обществените услуги - това не е Шотландия, която искаме!“ – заяви Стърджън. \r\n„По този път, където Шотландия е оставена извън европейското семейство против нашата воля. Бъдеще, в което Обединеното кралство се самоунищожава.  Бъдеще, в което има враждебна среда за мигрантите. Това не е Шотландия, която искаме. Шотландия, която търсим, е отворена, приветлива и разнообразна,“ продължи убедително Стърджън. \r\nЛидерът на ШНП атакува правителството на Борис Джонсън, като заяви, че то няма да се противопостави на исканията на Доналд Тръмп и Брекзит може да отслаби здравно-осигурителната система и правата на работниците. \r\nТя продължи: „Има много по-добра алтернатива - а не правителството на Обединеното кралство, съставено от Лейбъристката партия, което дори не може да определи своята позиция за Брекзит. \r\n„Дните, в които Шотландия трябва да избира по-малката от две злини - тези дни трябва да приключат.“ \r\nОбръщайки се към премиера Борис Джонсън и лидера на британските лейбъристи Джереми Корбин, Стърджън каза: „Нека изпратя съобщение и на двамата. Защо се страхувате толкова много от истински дебат? Аз ще дебатирам с всеки от вас, или и с двамата, по всяко време. \r\n„По-добрата алтернатива за страната ни е да вземем бъдещето си в свои ръце и да се превърнем в независима държава, която инвестира в своя народ и инвестира в публични услуги, а не в Брекзит \r\n„Трябва да излезем масово и да гласуваме на тези избори, за да избягаме от хаоса и мизерията на Брекзит, да гласуваме, за да поставим бъдещето на Шотландия в ръцете на шотландците. \r\n \r\n  Юлиян Марков", "date": "2019.11.02", "title": "Никола Стърджън: Бъдещето на Шотландия е на дневен ред"}
{"url": "http://www.focus-news.net/news/2019/11/02/2715357/milorad-dodik-bosna-i-hertsegovina-varvi-kam-propast.html", "text": "Сръбският член на председателството на Босна и Херцеговина Милорад Додик оцени, че Босна и Херцеговина няма бъдеще и ще се разпадне, цитира думите от интервю в излизащия на кирилица австралийски вестник “Српски лист“ македонското електронно издание  „МКД“ . \r\nТой каза, че е нечувано в света дадена държава да няма правителство една година след изборите. \r\nСпоред него Босна и Херцеговина, такава каквато е, не трябва да съществува, тъй като развитието на отделни общности и държави - Република Сръбска, Херцег-Босна и Босна, би било по-успешно и те биха имали далеч по-голям напредък. \r\n„Хърватите трябва да имат право да имат собствено образувание. Република Сръбска би трябвало свободно да взема решение за статута си и бошняците биха могли да се организират в частта, която контролират, и да я нарекат Босна,\" каза Додик. \r\nТой каза, че Босна и Херцеговина ще има бъдеще, само ако Дейтънското споразумение се спазва, а правомощията, отнети от субектите, се върнат, когато политиците в Сараево най-накрая осъзнаят, че Босна не е само мюсюлманска, но че там живеят сърби, хървати и други общности. \r\n„Сараево не може да налага правила за поведение на Баня Лука и Мостар. Основната им цел е да унищожат Република Сръбска или да я превърнат в празна черупка. Не може. Република Сръбска включи своята държавност в Дейтънското споразумение, тя съществуваше и преди него. Република Сръбска е създадена по волята на сръбския народ на 9 януари 1992 г. и Дейтънското споразумение признава нейното съществуване“, каза Додик. \r\nТой подчерта, че при настоящите обстоятелства Република Сръбска губи  по всякакъв начин, тъй като я спира нивото на федералната държава Босна и Херцеговина. \r\nТой също така подчерта, че сръбският народ след миналия век, който е бил век на страдание за сърбите, трябва да запази Република Сръбска, тъй като това гарантира оцеляването на сърбите западно от Дрина. \r\n„Днес за сръбския народ от Република Сръбска, Сърбия, Черна гора, Македония е повече от необходимото да се обединят около общи национални идеи. Ние сърбите трябва да запазим своята идентичност, за да оцелеем и затова всички се взираме в нашата родна Сърбия, която днес е най-силната страна на Балканите и фактор за стабилност и оцеляване\", завърши Додик. \r\n \r\n  Юлиян Марков", "date": "2019.11.02", "title": "Милорад  Додик: Босна и Херцеговина върви към пропаст"}
{"url": "http://www.focus-news.net/news/2019/11/02/2715367/gd-granichna-politsiya-trafikat-na-gkpp-kapitan-andreevo-i-lesovo-e-silno-intenziven-na-izhod-za-tovarni-avtomobili-natovareno-e-dvizhenieto-i-na-izhod-na-dunav-most-vidin.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е силно интензивен на изход за товарни автомобили. Това съобщиха от  ГД \"Гранична полиция\" . На ГКПП \"Дунав мост-Видин\" на границата с Румъния трафикът е интензивен на изход за леки и товарни автомобили. \r\nПреминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.11.02", "title": "ГД \"Гранична полиция\": Трафикът на ГКПП \"Капитан Андреево\" и \"Лесово\" е силно интензивен на изход за товарни автомобили, натоварено е движението и на изход на \"Дунав мост-Видин\""}
{"url": "http://www.focus-news.net/news/2019/11/02/2715366/david-sasoli-evropeyskata-perspektiva-za-makedoniya-e-po-zhiva-ot-predi.html", "text": "Перспективата на Македония за ЕС е жива - следващите 6 месеца са много важни, казва председателят на Европейския парламент Дейвид Сасоли., цитиран от македонският телевизионен канал  ”24 Вести“ . \r\nБившият италиански журналист, който това лято застана на чело на Европейския парламент, пристига в Скопие в понеделник. Той заяви, че френското вето е малка пречка, която все тепърва трябва да бъде преодоляна. Темата за разширяването, която сега е в центъра на общественото внимание в целия Съюз, трябва да се приеме като предимство и да се използва, защото според Сасоли двигателят на ЕС са гражданите, а не само лидерите. \r\n„Следващите шест месеца ще бъдат много важни. Мисля, че трябва да постигнем на срещата на върха в Загреб европейски консенсус. Какво ще направи новата Европейска комисия ще бъде решаващо. Вярваме, че новата Комисия ще следва същия път като Комисията Юнкер, че ще продължи тези усилия и ще ги превърне в нещо солидно. Не губим време и следващите шест месеца няма да бъдат загубени. Това също ще бъде възможност да подчертаем нашата решителност “, заяви Дейвид Сасоли, председател на Европейския парламент. \r\nСлед решението за непредоставяне на дата за начало на преговорите с  Македония и Албания Европейският парламент прие резолюция и създаде нова вътрешна група от евродепутати от различни политически групи, които настояват за членство. Сред лобистите е заместник-председателят на Европейския парламент Димитрис Пападимулис. \r\n\"Мога да ви уверя, че настояваме ЕС да върви в правилната посока. Това е посоката за укрепване на Съюза, а също и за засилване на европейската ориентация на Западните Балкани. Мисля, че вашата страна, Северна Македония, е сред пионерите на тази ориентация към ЕС. Страните от Западните Балкани направихте много и заслужавате началото на преговорите за присъединяване, разбира се, че трябва много да се направи и зависи от Европейския парламент да отвори вратата и да създаде пътната карта за вас и вашата страна и вашите граждани за бързото  изпълнение на всички необходими промени и реформи. \"- каза Димитриос Пападимулис заместник-председател на Европейския парламент. \r\n \r\n  Юлиян Марков", "date": "2019.11.02", "title": "Давид Сасоли: Европейската перспектива за Македония е по-жива от преди"}
{"url": "http://www.focus-news.net/news/2019/11/02/2715363/balgariya-se-prekloni-pred-pametta-na-voynitsite-si-ostavili-kostite-si-po-boynite-poleta-obzor.html", "text": "В събота преди големия празник Архангел Михаил Православната църква отбелязва  последната Голяма задушница в църковния календар – Архангелова. Архангелова задушница е наричана още мъжка или войнишка. На този ден Българската армия отдава почит на загиналите български воини. Ритуалът се провежда от 1924 година. Прекъснат е през 1946 година. Тогава в молитвите си се сещаме за мъжете на България, оставили костите си в Македония, по сипеите на Мека Црев и Гургулят, край Булаир, Чаталджа и Люлебургас, в равните полета на Добруджа – край Кубадин, Кочмар, Карапелит и езерото Туркоайа, в Завоя на Черна, край бреговете на Дойран и по скалите на Мокра планина и Галичица. С посрещане на знамената светини и с химна на България започна църковно-военният ритуал в столицата. Част от събитието бяха военнослужещи от Националната гвардейска част. На събитието присъстваха президентът Румен Радев, началникът на отбраната генерал Андрей Боцев, представители на ръководството на Министерството на отбраната, висши офицери от въоръжените сили и членове на военнопатриотичните съюзи. Загиналите български войни уважиха народни представители от Комисията по отбрана и председателят на БЧК Христо Григоров. \r\nВенци и цветя бяха поднесени на Военния мавзолей-костница в София от името на президента, министър-председателя Бойко Борисов, от Народното събрание, парламентарните групи и други. Църковно-военният ритуал завърши с коленичене в памет на всички български войни, загинали по бойните полета. Бе отслужена и панихида за упокоение на душите им. Тя бе оглавена от  епископ Поликарп . Той се помоли за упокоение на душите на всички български войни, паднали по бойните полета. \"Бог да прости всички български войни, паднали по бойните полета за за нашата вяра и за свободата на нашето Отечество. Неслучайно между Деня на народните будители и 3 ноември, когато се чества зимния празник на Св. Великомъчемик Георги Победоносец, почитаме паметта на нашите войни. Бог да ги прости! Вечна и блажена да бъде тяхната памет. Ние достойните българи нека се стремим да им подражаваме в героизма, във всеотдайността и любовта към Майка България. Амин!\", каза още епископ Поликарп. Военните моряци във Варна почетоха паметта на загиналите за свободата на България. В района на Старите гробища, пред „Паметника на загиналите офицери, подофицери и войници във войните 1912-1918 г.”, бе отслужена панихида и бяха поднесени венци и цветя. Панихида по повод Архангелова (мъжка) задушница беше отслужена и в градовете Асеновград, Благоевград, Бургас, Карлово, Пловдив и Плевен. По повод Архангелова задушница, представители на Демократичния съюз на българите и на КИЦ „Босилеград“, заедно с Втория секретар на българското Посолство в Белград Юлиан Китипов, който е на посещение в Босилеград по повод Деня на народните будители, положиха цветя и почетоха паметта на петимата български офицери в Босилеградското гробище. Полк. Иларион Танев, пор. Стефан Стефанов, пор. Стефан Котев, пор. Христо Владев и пор. Асен Костадинов са пленени от сръбската армия и разстреляни в Босилеград на 28 юни 1913 г. в нарушение на международните военни конвенции, по заповед на сръбският капитан Арсениевич. Престъплението е подробно описано в Доклада на Карнегиевата комисия. Техните надгробни паметници са просъществували в Босилеградското гробище до края на седемдесетте години на миналия век, когато са унищожени. Сегашните паметни плочи на офицерите са възстановени по идея на КИЦ „Босилеград“, Демократичния съюз на българите и с усилията на родолюбивия българин от Босилеград Димитър Димитров. \r\nДеница КИТАНОВА", "date": "2019.11.02", "title": "България се преклони пред паметта на войниците си, оставили костите си по бойните полета (ОБЗОР)"}
{"url": "http://www.focus-news.net/news/2019/11/02/2715365/63-godishen-velosipedist-e-zaginal-sled-kato-e-blasnat-ot-lek-avtomobil-na-patya-veliko-tarnovo-ruse-v-rayona-na-polski-trambesh.html", "text": "63-годишен велосипедист е загинал на място, след като е блъснат от лек автомобил на главния път Велико Търново-Русе при с. Раданово, в района на Полски Тръмбеш. Това съобщиха от пресцентъра на  МВР . Тежкият пътен инцидент е станал около 19.00 часа. Движението в района е затруднено. \r\nПатрули на \"Пътна полиция\" регулират движението в участъка.", "date": "2019.11.02", "title": "63-годишен велосипедист е загинал, след като е блъснат от лек автомобил на пътя Велико Търново-Русе в района на Полски Тръмбеш"}
{"url": "http://www.focus-news.net/news/2019/11/02/2715369/pozhar-gori-v-sklad-v-selo-manole-v-oblast-plovdiv-nyama-postradali-pri-intsidenta.html", "text": "Пловдивски пожарникари гасят пожар в склад в село Маноле, сигнал за който е получен около 16.45 часа. Това съобщиха от пресцентъра на  МВР . По първоначални данни огънят е възникнал в помещение, в което се съхраняват дървен материал и стърготини. Няма пострадали. Към мястото са насочени 4 екипа пожарникари, няма риск за съседни сгради.", "date": "2019.11.02", "title": "Пожар гори в склад в село Маноле в област Пловдив, няма пострадали при инцидента"}
{"url": "http://www.focus-news.net/news/2019/11/02/2715370/rumyana-glavcheva-ekspert-seizmolog-dopisen-chlen-na-bani.html", "text": "Днес около 3 часá след обяд земетресение с магнитуд 4.7 (Европейски сеизмологичен център) е регистрирано в централната територия на Босна и Херцеговина, вече съобщено от ИА “Фокус”, пише  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) .  \r\nСпоред Републиканския хидрометеорологичен институт на Черна гора епицентърът е в планината Влашич. Най-близки селища са Вуковичи, Мудрике, Горни Коричани и епицентърът е почти равноотдалечен (между 60 и 80 км) от градовете Баня Лука на северозапад, Сараево на югоизток и Тузла на изток. Директорът на Гражданска защита Фахрудин Солак заявява, че няма сериозни повреди, нито необходимост от евакуиране на жители. Според него, макар че “добре се е тресло” и хората излезли от домовете си, паника няма, нито причини за притеснение. Фени, дежурен в Централната босненска окръжна агенция за гражданска защита (SBZ) информира за поява на незначително свлачище в района от Турбет до Гостиле, на десетина километра южно от епицентъра. Липсват сигнали за сериозни щети, освен за паднали тухли, керемиди и надпокривни части на комини на по-стари съоръжения в община Травник съобщава Avaz – резултат от сътресение с интензивност от VI степен. Засега повечето сведения са за падане на предмети от рафтове и картини от стените по домовете – интензивност между V и VI степен. Земетресението е усетено в преобладаваща част от територията на Босна и Херцеговина, като в Баня Лука интензивността е достигнала IV степен, в Сараево и Тузла – III и IV степен. В допълнение към населението на Босна и Херцеговина, земетресението е усетено в Хърватия – в Сплит (130 км), Конавле (200 км), Копривница (215 км) и, както съобщават медии още в Славонски брод, Стара Градишка и дори в околностите на Загреб. Усетено е още и в Сърбия – във Валйево на 180 км от епицентъра, в Нови Сад на 205 км, в Белград на 230 км. Единични сведения за въздействие от труса има от епицентрални разстояния 380 км – Тирана и Боговинйе в Северна Македония. \r\nСлед земетресението с магнитуд 4.7 в 15:11 местно време Републиканският сеизмологичен институт в Белград е регистрирал и вторичен трус с магнитуд 1.8 в 15:33.", "date": "2019.11.02", "title": "Румяна Главчева, експерт-сеизмолог, дописен член на БАНИ: Последствията от земетресението в Босна и Херцеговина са поправими"}
{"url": "http://www.focus-news.net/news/2019/11/02/2715371/izyasnyavat-se-prichinite-za-intsidenta-na-patya-veliko-tarnovo-ruse-v-rayona-na-selo-radanovo-pri-koyto-zagina-velosipedist.html", "text": "Изясняват се причините за инцидента на пътя Велико Търново - Русе в района на село Раданово, при който загина на място велосипедист, блъснат от лек автомобил. Това съобщи за  Радио „Фокус” - Велико Търново  Марияна Христова, говорител на Областна дирекция на МВР - Велико Търново. Водачът на автомобила е изпробван за употреба на алкохол, като резултатът е отрицателен.  \r\nЕкипи на полицията регулират трафика, който се осъществява в едната лента в района на катастрофата. \r\nЛуиза ТРАНЧЕВА", "date": "2019.11.02", "title": "Изясняват се причините за инцидента на пътя Велико Търново - Русе в района на село Раданово, при който загина велосипедист"}
{"url": "http://www.focus-news.net/news/2019/11/02/2715372/sport-inter-pobedi-bolonya-kato-gost-s-21.html", "text": "Футбол: Отборът на Интер победи Болоня като гост с 2:1 в мач от 11-ия кръг на италианската Серия „А“. Голът за домакините реализира Сориано, а за гостите от Интер на два пъти бе точен Лукаку, втория път от дузпа в добавеното време. След победата Интер зае челното място с 28 точки, следван от Ювентус с 26, който от 21:45 играе със съгражданите си от Торино.. Болоня са 12-ти с 12 точки. \r\nПо-рано Рома победи Наполи с 2:1", "date": "2019.11.02", "title": "Спорт: Интер победи Болоня като гост с 2:1"}
{"url": "http://www.focus-news.net/news/2019/11/02/2715368/afp-frenski-voynik-e-zaginal-pri-eksploziya-v-mali.html", "text": "Френски войник е загинал в Мали, след като бронираното му превозно средство е попаднало на „импровизирано експлозивно устройство“, се казва в съобщение на кабинета на президента от Елисейския дворец, цитирано от  AFP . \r\nПрезидентът на Франция Еманюел Макрон отдаде почит на \"саможертвата\" на ефрейтор Ронан Поантьо. \r\nСмъртта му последва нападение в петък в североизточната част на Мали, при което загинаха 49 малийски войници. \r\n \r\n  Юлиян Марков", "date": "2019.11.02", "title": "AFP: Френски войник е загинал при експлозия в Мали"}
{"url": "http://www.focus-news.net/news/2019/11/02/2715336/mestni-izbori-2019-normalno-proticha-denyat-za-razmisal-v-dobrich.html", "text": "Нормално протича денят за размисъл в Добрич. Това съобщиха  за   Агенция Фокус  от Общинска избирателна комисия- Добрич.Няма регистрирани случай на жалби. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден до 20.00 часа на 3 ноември", "date": "2019.11.02", "title": "Местни избори 2019: Нормално протича денят за размисъл в Добрич"}
{"url": "http://www.focus-news.net/news/2019/11/02/2715373/naprezhenie-mezhdu-balgariya-i-frantsiyai-obzor.html", "text": "Известно напрежение между България и Франция предизвика изказване на френския президент Еманюел Макрон, направено в интервю на крайно дясното списание Valeurs actuelles. В него президентът на Франция заявява, че предпочита мигранти от Африка вместо български и украински банди. По повод тази информация министърът на външните работи Екатерина Захариева е наредила на посланика ни в Париж да връчи протестна нота на френския държавен глава.  Директорът на Института за икономически и международни отношения Любомир Кючуков  определи изказването на френския президент е неприемливо и излизащо извън рамките на нормалните отношения между държави членки на ЕС. „Самият факт, че това изказване е направено в интервю на крайно дясното списание Valeurs actuelles предизвиква редица въпроси. Очевидно това има своя вътрешнополитически контекст. Между другото в цяла Европа се наблюдава постепенно изместване на дясно-центристките партии по-надясно, за да спрат изтичане на гласове към крайната десница. Самият Макрон се опитва да се ситуира в политическия център и неговата партия е част от либералната група „Обнови Европа“. Това е доста изненадващо от негова страна“, каза Кючуков. По думите му от друга страна в позициите на Макрон нерядко прозира сериозна популистка компонента. Според Кючуков това изказване е по-скоро елемент от този негов политически профил. „От друга страна извън вътрешнополитическия аспект това изказване се вписва в идеите на Макрон за Европа на центъра и периферията, Европа на различните скорости. Нещо, което той достатъчно активно лансира през цялото време, откакто зае президентския пост“, допълни още Любомир Кючуков. \r\nДеница КИТАНОВА", "date": "2019.11.02", "title": "Напрежение между България и Франция? (ОБЗОР)"}
{"url": "http://www.focus-news.net/news/2019/11/02/2715374/mestni-izbori-2019-okolo-300-sluzhiteli-na-mvr-sa-angazhirani-s-vtoriya-tur-na-mestnite-izbori-v-oblast-kyustendil.html", "text": "Около 300 служители на МВР са ангажирани с втория тур на местните избори в област Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й е създадена организация за обезпечаване на обществения ред, сигурността на гражданите, охраната на изборните книжа, транспортирането им и охраната на избирателните секции за безпроблемното протичане на изборите за кметове на втори тур. За Кюстендилска област са ангажирани с охранителна задача около 300 служители на МВР, в това число са служители на Областна дирекция на МВР, Регионална дирекция „Пожарна безопасност и защита на населението” и Дирекция „Жандармерия”.  \r\nСлужителите на сектор „Български документи за самоличност”  и служителите в районните полицейски управления  ще работят на 3 ноември,  от 08.30 до 19.30 часа, а днес -  2 ноември, от 8.30 до 17.30 часа, за да бъдат издадени удостоверения на гражданите,  които нямат издадена лична карта или не притежават валидни документи, защото са изгубени, откраднати, повредени, унищожени или с изтекъл срок, да имат възможност да упражнят правото си на глас.  \r\nВенцеслав ИЛЧЕВ", "date": "2019.11.02", "title": "Местни избори 2019: Около 300 служители на МВР са ангажирани с втория тур на местните избори в област Кюстендил"}
{"url": "http://www.focus-news.net/news/2019/11/02/2715377/sport-chelsi-pobedi-kato-gost-uotford-s-21.html", "text": "Футбол: Отборът на Челси победи като гост Уотфорд с 2:1в мач от 11-ия кръг на английската Премиър лига. Головете за лондончани вкараха Ейбрахам и Пулишич, а за домакините от Уоъфорд  се разписа Деулофеу от дузпа. След победата Челси заема третото място с 23 точки. Начело е Ливърпул с 31, следван от Манечстър Сити с 25. Уотфорд са последни с пет точки. \r\nИзиграха се още седем мача от Премиър лигата: \r\nБорнемут – Манчестър Юнайтед  1:0 \r\nАрсенал – Уулвърхемптън  1:1 \r\nАстън Вила – Ливърпул  1:2 \r\nБрайтън – Норич  2:0 \r\nМанчестър Сити – Саутхемптън  2:1 \r\nУест Хем – Нюкясъл  2:3 \r\nШефилд Юнайтед – Бърнли  3:0", "date": "2019.11.02", "title": "Спорт: Челси победи като гост Уотфорд с 2:1"}
{"url": "http://www.focus-news.net/news/2019/11/02/2715375/mkd-makedoniya-aleksandar-vuchich-otgovori-na-matyu-palmar-za-priznavaneto-na-kosovo.html", "text": "Президентът на Сърбия Александър Вучич отговори на изявлението на специалния представител на Държавния департамент за Западните Балкани Матю Палмър, цитиран от македонското електронно издание  “МКД“ . \r\n„Ако е така, както каза Матю Палмър, се питам защо тогава да преговаряме? В кой момент да признаем независимо Косово и те да премахнат митата си? “ - попита сръбският президент. \r\nВучич отговори и на изявлението на Палмър относно кампания за оттегляне на признаването на Косово. \r\n\"Изненада ме, че Палмър говори за агресивната кампания на Сърбия за оттегляне на признаването на независимостта на Косово. Ние никога не сме приемали споразумение да се откажем от лобирането, нито сме подписали такова. Ще ви напомня, че аз лично предложих да спрем кампаниите за оттегляне на признаването от наша страна и за признаване от тяхна страна, но албанците никога не са искали да говорят за това, защото според тях всяко съгласие за прекратяване на кампанията би означавала, че те не са държава. Но за мен е невероятно, че Палмър и албанците смятат, че само те имат свои собствени интереси и че сърбите нямат“, каза сръбският президент. \r\nПалмър отбеляза вчера, че Сърбия рискува американски санкции заради закупуване на руска военна техника. \r\n\"Няма да купуваме С-400, а за останалото знаят всичко от отдавна и не мисля, че това е проблем\", каза Вучич за американските санкции. \r\n„Със сигурност си даваме сметка, защото не бих искал по никакъв начин Сърбия да бъде изложена на санкции от най-голямата световна сила. Независимо, че те биха били  напълно неоправдани и несправедливи“, каза Вучич. \r\n \r\n  Юлиян Марков", "date": "2019.11.02", "title": "„МКД“ (Македония): Александър Вучич отговори на Матю Палмър за признаването на Косово"}
{"url": "http://www.focus-news.net/news/2019/11/02/2715382/patuvashtiyat-salon-na-obrazovanieto-shte-gostuva-vav-varna.html", "text": "Пътуващият салон на образованието ще гостува във Варна. Инициативата се организира от Френския институт в България съвместно с френските институти в Сърбия, Босна-Херцеговина, Албания, Косово и Солун, предаде репортер на  Радио „Фокус“ – Варна . Събирайки на едно място френски висши учебни заведения и представители на франкофонските програми в България, Сърбия, Босна-Херцеговина, Албания, Косово и Гърция, тази проява ще даде възможност както за директен контакт с бъдещите студенти, така и за развитие на междууниверситетско сътрудничество. Целта на салона е да представи френското висше образование, както и всички специалности, всички нива както и франкофонските програми в петте страни на турнето.   \r\nБроят на студентите, които се обучават към настоящия момент в българските висши учебни заведения е 229 771, от които 14 512 са чуждестранни студенти. Българските студенти, записани във френски висши учебни заведения, са около 1400. Франция е шестата в света най-желана от българските студенти дестинация за обучение в разнообразни области на знанието и на всички нива.  \r\nСалонът на образованието във Варна ще бъде открит на 3 ноемви. \r\nДесислава ВАСИЛЕВА", "date": "2019.11.02", "title": "Пътуващият салон на образованието ще гостува във Варна"}
{"url": "http://www.focus-news.net/news/2019/11/02/2715381/366-inspektsii-sa-izvarshili-prez-sedmitsata-v-oblast-varna-sluzhiteli-na-rzi-osashtestvyavashti-darzhaven-zdraven-kontrol.html", "text": "366 инспекции са извършили през седмицата в област Варна служители, осъществяващи държавен здравен контрол. Това съобщиха за  Радио „Фокус“ – Варна  от Регионалната здравна инспекция (РЗИ) във Варна и добавиха, че са осъществени общо 28 проверки по Закона за здравето. Издаден е един акт за установено административно нарушение на заведение за неспазване на закона. През отчетния период в отдел „Държавен здравен контрол“ в Регионалната здравна инспекция е постъпила една жалба, по която е започната процедура по разглеждане. Обработени са 2 сигнала и 3 жалби от предходната седмица, като една жалба е препратена по компетентност към друга институция. Извършени са 10 проверки в кухненски блокове на детски заведения по Наредба № 2 за здравословно хранене на деца от 0 до 3 год., Наредба №6 за здравословно хранене на деца от 3 до 7-годишна възраст и в бюфети на учебни заведения по Наредба №37 за здравословно хранене на учениците. Не са констатирани нарушения \r\nДесислава ВАСИЛЕВА", "date": "2019.11.02", "title": "366 инспекции са извършили през седмицата в област Варна служители на РЗИ, осъществяващи държавен здравен контрол"}
{"url": "http://www.focus-news.net/news/2019/11/02/2715378/inspektori-na-otdel-protivoepidemichen-kontrol-pri-rzi-sa-izvarshili-138-proverki-vav-varnenska-oblast-prez-izminalata-sedmitsa-nyama-nalozheni-sanktsii-za-narusheniya.html", "text": "Инспектори на отдел „Противоепидемичен контрол” при Регионалната здравна инспекция са извършили 138 проверки във Варненска област през изминалата седмица. Това съобщиха за  Радио „Фокус“ – Варна  от РЗИ. Вамбулатории за индивидуална и групова практика за първична медицинска помощ са осъществени 32 проверки, в амбулатории за индивидуална и групова практика за специализирана медицинска помощ - 12, а в амбулатории за дентална помощ – 25 инспекции. 1 проверка е извършена в диагностично-консултативен център, а в медицински центрове – 11. Служителите на отдела са осъществили общо девет проверки детски заведения. Няма наложени административни санкции за нарушения. \r\nДесислава ВАСИЛЕВА", "date": "2019.11.02", "title": "Инспектори на отдел „Противоепидемичен контрол” при РЗИ са извършили 138 проверки във Варненска област през изминалата седмица, няма наложени санкции за нарушения"}
{"url": "http://www.focus-news.net/news/2019/11/02/2715383/daily-sabah-sasht-nakazvat-turtsiya-za-blokirane-na-sazdavaneto-na-psevdo-darzhava-na-pkk.html", "text": "САЩ наказват Турция за блокиране на създаването на псевдо-държава на ПКК, пише турският вестник  Daily Sabah  в материал, представен без редакторска намеса. \r\nОперацията „Извор на мира“ нанесе тежък удар на терористичната организация Кюрдска работническа партия (ПКК)/ Отряди за народна самоотбрана (ОНС), което подлуди западните правителства. Камарата на представителите на САЩ призна т.нар.“ Арменски геноцид“ и прие законопроект за санкциите. Европейците щяха да последват това, ако не бяха притеснени от бежанската криза. Този остър отговор е отмъщение - опит за уреждане на резултата с Турция, която отстрани терористите от ОНС от границите си. \r\nПрез годините на Обама американските служители казваха, че подкрепят ОНС в името на борбата срещу „Ислямска държава“, подчертавайки, че партньорството им с организацията е \"тактическо\". Съдейки по отговора на Вашингтон на турското нахлуване, тези отношения всъщност са били „стратегически“. Високопоставените служители на Пентагона, от които изтече информация в американските медии, очевидно бяха разочаровани от загубата на пълномощник, в който инвестираха толкова много време и пари. Турският президент Реджеп Ердоган, изглежда, наруши плановете на желаещите да преначертаят картата на Близкия изток. \r\nКакто демократите, така и републиканците отчаяно искат да накажат Турция и нейния президент сега. Този законопроект, приет с над 400 гласа „за“, отразява антитурските настроения, които се задълбочават през последните години. Този ход на Турция за закупуване на система за противовъздушна отбрана С-400 от Русия и изтеглянето на САЩ от Северна Сирия се превърна във вътрешнополитически въпрос и влоши ситуацията. \r\nСпециалните групи по интереси, които оказват натиск върху президента на САЩ Доналд Тръмп, който е изправен срещу импийчмънт, успяха срещу Турция да осигурят подкрепата на републиканците. Така лобистите за Израел, Армения, кипърските гърци и оръжейната индустрия успяват да диктуват политиката на Вашингтон за Турция. Този безразсъден и дълбоко ирационален акт може да нанесе непоправими щети на отношенията между Турция и САЩ. Американската десница твърди, че Турция е прекрачила линията, като си сътрудничи с Москва. \r\nЛевите от своя страна се стремят да легитимират терористичната групировка ПКК в очите на обществеността, като казват, че кюрдите заслужават собствена държава. Лобистите също атакуват Турция и се радват на тази нова бизнес възможност. Междувременно служителите на Централното командване на САЩ (CENTCOM) планират следващия си ход, като виждат, че мечтата им за псевдо-дтржава на ПКК/ОНС е на смъртното си легло. Те търсят начини да държат богатите на петрол региони на Сирия под контрол на ОНС и, ако е възможно, да блокират изтеглянето на групировката от Северна Сирия. \r\nНе се съмнявам, че настоящата враждебност на Вашингтон към Турция ще бъде обект на бъдещи книги за отслабването на системата на САЩ. \r\nВъпреки пълното безразсъдство на Вашингтон, Анкара спечели точки, демонстрирайки своята ангажираност към партньорството си със САЩ. Президентът Ердоган припомни, че САЩ, една от най-агресивните нации в историята, извърши серия от кланета през последния век, като припомни американското нашествие в Ирак, което се основаваше на лъжа за оръжия за масово унищожение и доведе до смъртта на стотици хиляди, което само по себе си би било достатъчно. \r\nНякои групи във Вашингтон също се стремят да подкопаят личните отношения между Ердоган и Тръмп. Те биха искали да спрат турския президент да посети Съединените щати на 13 ноември. Ако не успеят да отменят пътуването на Ердоган, те ще предприемат стъпки за организиране на протести, за да нагнетят обстановката. Турският лидер от своя страна дълбоко се интересува от отношенията си с Тръмп. Той подхожда към проблемните области по рационален начин, без да наранява тази лична връзка. Въпреки безразсъдството на Вашингтон, президентът Ердоган се държи като отговорен държавник и направи всичко възможно да защити съюза между Турция и САЩ. \r\nЗа да бъде ясно, най-безразсъдните фигури на Вашингтон имат за проблем лидерството на Ердоган в Турция. С други думи, те са обсебени от турския президент поради неговия ангажимент да даде възможност на Турция да действа независимо на международната арена. Неотдавнашно изявление на Ричард Хаас, председател на Съвета по външни отношения, отразява този проблематичен подход: „Докато Ердоган отговаря за Турция, ние трябва да приемем реалността, че нямаме отношения с приятел“. \r\nЗа съжаление, противниците на Турция във Вашингтон не успяват да разберат, че те обединяват турския народ, като подкрепят терористите от ПКК и обвиняват Турция в геноцид. Всички в Турция знаят напълно добре, че санкциите срещу Ердоган и неговото семейство всъщност са за зачертаването на псевдо-държавата на ПКК. \r\nПриятно е да се гледа как ерата на Тръмп извади на показ всички специални интереси във Вашингтон. \r\n \r\n  Юлиян Марков", "date": "2019.11.02", "title": "Daily Sabah: САЩ наказват Турция за блокиране на създаването на псевдо-държава на ПКК"}
{"url": "http://www.focus-news.net/news/2019/11/02/2715380/adelina-stefanova-hram-vavedenie-bogorodichno-blagoevgrad-spored-narodnoto-poverie-na-arhangelova-zadushnitsa-dushite-na-pochinalite-slizat-ot-nebeto.html", "text": "поред народното поверие на Архангелова задушница душите на починалите слизат от небето и търсят новия плод, роден през годината. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. „Затова на гроба се носи, освен варено жито, и от всеки плод, зреещ през сезона. Когато се отиде на гроба, първо се спира на мястото на скоро починалия роднина, после се ходи на гробовете на другите роднини, поставят се цветя, пали се свещ, кади се тамян, подава се на околните жито и вино и винаги с думите „Бог да ги прости” и се прекръстваме след всяко раздаване“, каза още Стефанова.  \r\nПо думите ѝ цветята символизират добродетелите на починалите, запалената свещичка – духа им, а житото-надеждата за възкресение. „Виното, което преливаме на гроба, символизира пречистата кръв, а тамянът – молитвата за прошка за всички грехове, които те са извършили на земята преди да си отидат“, допълни Стефанова. Тя уточни, че когато се отиде на гробища е хубаво да се покани свещеник, който да направи заупокойна молитва, но ако това не е възможно, тъй като гробищата са далече от населено място и от църква, то тогава най – възрастният мъж, който присъства, изрича молитвата: „Дай Господи прошка на починалия твой раб, за неговите волни и неволни грехове, нека бъде вена паметта му. Амин“. \r\nЛивия НИНОВА", "date": "2019.11.02", "title": "Аделина Стефанова, храм „Въведение Богородично“ – Благоевград: Според народното поверие на Архангелова задушница душите на починалите слизат от небето"}
{"url": "http://www.focus-news.net/news/2019/11/02/2715386/premierat-boyko-borisov-frenskiyat-prezident-me-uveri-che-nikoga-ne-e-kritikuval-balgarskite-grazhdani.html", "text": "Френският президент ме увери, че никога не е критикувал българските граждани. Това написа в социалната мрежа  \"Фейсбук\"  премиерът Бойко Борисов във връзка с появила се информация, че държавният глава на Франция предпочита африкански мигранти пред български и украински банди. \r\n\"Френският президент Еманюел Макрон се свърза с мен, за да ме увери, че изтеклата информация за изречени от него думи в интервю, не отговарят на истината. Той ме увери, че никога не е критикувал българските граждани, работници или институции. Президентът Макрон препотвърди подкрепата си към България. Като премиер на България няма да позволя никой да обижда нашия народ и се надявам да не се стига до такива ситуации занапред\", пише министър-председателят.", "date": "2019.11.02", "title": "Премиерът Бойко Борисов: Френският президент ме увери, че никога не е критикувал българските граждани"}
{"url": "http://www.focus-news.net/news/2019/11/02/2715356/predstoyashti-sabitiya-v-stranata-za-3-noemvri-agentsiya-fokus.html", "text": "*** \r\n \r\nОт 19:00 ч. в „Сити Марк Арт Център“ в София японският Театър „Ашибуе“ представя поучителната история на „Виолончелистът Гошу“. \r\n \r\n*** \r\n \r\nОт 10.00 ч. във Фестивален и конгресен център – Варна ще бъде открит Пътуващ салон на образованието.  \r\n \r\n*** \r\n \r\nОт 11.00 ч.  в зала 1 на Фестивалния конгресен  и център  с концерта „Фантастични герои в музиката“ ще бъде открит петият сезон на безплатните матинета за деца.  \r\n \r\n*** \r\n \r\nОт 18.00 ч. младата изпълнителка Елена Нигохосян от Армения ще изнесе безплатен благотворителен концерт във Варна.", "date": "2019.11.02", "title": "Предстоящи събития в страната за 3 ноември (Агенция „Фокус“)"}
{"url": "http://www.focus-news.net/news/2019/11/02/2715384/tass-nay-malko-17-dushi-sa-postradali-pri-nestihvashtite-protesti-v-honkong.html", "text": "Най-малко 17 души са ранени в Хонконг по време на нестихващите масови антиправителствени протести, съобщи телевизионният канал RTHK, цитиран от  TACC . \r\nСпоред информацията  всички пострадали са хоспитализирани, един от тях се намира в тежко състояние. Няколко ранени демонстранти вече са изписани от болниците. \r\nПолицията в Хонконг отново използва сълзотворен газ, както и водни оръдия, за да разпръсне демонстрантите, които проведоха поредния нерегламентиран протест в центъра на града.  \r\n \r\n  Юлиян Марков", "date": "2019.11.02", "title": "ТАСС: Най-малко 17 души са пострадали при нестихващите протести в Хонконг"}
{"url": "http://www.focus-news.net/news/2019/11/02/2715376/mestni-izbori-2019-direktsiya-balgarski-dokumenti-za-samolichnost-pri-odmvr-veliko-tarnovo-shte-sadeystva-na-horata-bez-validni-dokumenti-za-samolichnost-da-glasuvat-na-3-noemvri.html", "text": "Служителите от звената на дирекция „Български документи за самоличност“ при СДВР и ОДМВР-Велико Търново ще работят на от 08.30 до 19.30 часа на 3 ноември и ще съдействат на българските граждани, които не притежават валидни документи за самоличност, да упражняват правото си на глас в деня втория тур на местните избори. Това съобщиха от пресцентъра на  ОДМВР-Велико Търново . За провеждането балотажа се издават нови удостоверения до 3 ноември 2019 г. включително. \r\nВ седмицата преди 3 ноември 2019 г. бе създадена необходимата организация българските граждани, които нямат издадена лична карта или не притежават валидни документи (лична карта или личен (зелен) паспорт), защото са изгубени, откраднати, повредени, унищожени или с изтекъл срок, да имат възможност да упражнят правото си на глас. Удостоверенията, осигуряващи възможност за упражняване на правото на глас в изборите, се издават само след приемане на заявление за издаване на лична карта. \r\nВ случай на подадено и регистрирано по постоянен адрес заявление за издаване на лична карта, удостоверение може да се издаде във всяко районно управление на МВР, СДВР и ОДМВР, независимо от обявения постоянен и настоящ адрес. Удостоверения за заявен постоянен и настоящ адрес се издават от общинската администрация. Удостоверението се издава, за да послужи само пред Секционната избирателна комисия и е валидно за изборния ден – 3 ноември 2019 г.", "date": "2019.11.02", "title": "Местни избори 2019: Дирекция „Български документи за самоличност“ при ОДМВР-Велико Търново ще съдейства на хората без валидни документи за самоличност да гласуват на 3 ноември"}
{"url": "http://www.focus-news.net/news/2019/11/02/2715385/sport-denis-shapovalov-se-klasira-sluzhebno-za-svoya-parvi-final-na-turnir-ot-seriite-mastatrs.html", "text": "Тенис: Състезаващият се за Канада Денис Шаповалов се класира за своя първи финал на турнир от сериите Мастърс в Париж, след като съперникът му Рафаел Надал се отказа от участие в полуфинала.  Организаторите обявиха официално, че Надал няма да излезе на корта, поради контузия, като целта му явно е да се съхрани за предстоящите Финали на АТР в Лондон между 10 и 17 ноември.  \r\nСъперник на Шаповалов на финала ще е водачът в световната ранглиста Новак Джокович, който победи с 2:0 сета Григор Димитров в другия полуфинал.", "date": "2019.11.02", "title": "Спорт: Денис Шаповалов се класира служебно за своя първи финал на турнир от сериите Мастътрс"}
{"url": "http://www.focus-news.net/news/2019/11/02/2715359/zapochna-14-to-izdanie-na-blagotvoritelniya-bal-na-fondatsiya-siydar-v-podkrepa-na-detsa-v-neravnostoyno-polozhenie.html", "text": "Започна 14-то издание на благотворителния бал на Фондация „Сийдър“ в подкрепа на деца в неравностойно положение. Годишният благотворителен бал е най-голямото събитие за набиране на средства на фондацията. Тази година балът събира около 220 гости, дипломати, представители на бизнеса, културните среди в страната и дългогодишни поддръжници на фондацията. Преди година събитието събра 100 000 лева, а колко ще бъдат събраните средства тази година ще стане ясно около полунощ. Тази година водещ на събитието е водещият и активист Стефан Щерев, а програмата е изпълнена с много музика. След малко започва и благотворителен търг в подкрепа на децата в неравностойно положение.  \r\nТеодора ПАВЛОВА", "date": "2019.11.02", "title": "Започна 14-то издание на благотворителния бал на Фондация „Сийдър“ в подкрепа на деца в неравностойно положение"}
{"url": "http://www.focus-news.net/news/2019/11/02/2715388/tass-v-moldova-shte-se-provede-vtoriyat-tur-na-mestnite-izbori.html", "text": "Вторият тур на изборите за местни власти, на който трябва да бъдат избрани кметовете на 384 населени места, ще се проведе в неделя в Молдова, предава  TACC . \r\nСложна е ситуацията в борбата за кметското място в Кишинев, където живее една трета от населението на страната и е концентриран основният икономически потенциал. Заместник-председателят на парламента, представляващ Социалистическата партия Иван Чебан, и единственият кандидат от блока на АКУМ, вицепремиерът и министър на вътрешните работи Андрей Нъстасе, който е лидер на Платформата „Достойнство и истина“ достигнаха до втория тур на изборите за кмет на столицата. Нестасе влезе в молдовската политика вследствие на протестите, които започнаха през 2015 г., като остро критикува лидера на Демократическата партия на Молдова Владимир Плахотнюк. Сега той критикува президента и Партията на социалистите на Република Молдова (ПСРМ). \r\nИ двамата кандидати вече са се срещали на предсрочните избори за кмет на Кишинев през лятото на 2018 г., когато също стигнаха до втория тур и Настасе спечели 52,57% от гласовете. Молдовският съд обаче отказаха да признае победата на бившия опозиционен политик. Настасе смята, че решението на съдиите е било контролирано от Демократическата партия. За отстраняването на опозицията молдовското правителство беше подложено на санкции от ЕС, който спря финансовата подкрепа на страната. \r\nПо време на гласуването на 20 октомври бяха избрани повече от 11 хиляди членове на местните съвети. Сред тях 27% са представители на ПСРМ, което почти удвои резултата, получен на местните избори през 2015 г. Социалистите са последвани от блока АКУМ - 23% и от Демократическата партия на Молдова (ДПМ) - 16%. \r\nНа първия тур кандидатите за кмет на Демократическата партия спечелиха в 190 населени места. В момента това е най-добрият резултат сред партиите, но преди изборите ДПМ имаше около 700 кметове и ръководители на селските администрации в цялата страна. Представители на ПСРМ спечелиха в приблизително 120 населени места, а в 82 - привърженици на блока АКУМ, който за първи път участва в избори за местни власти. \r\nПовече от петстотин местни и над сто чуждестранни наблюдатели, включително представители на ЕС, ОНД и Русия, ще следят процеса на гласуване. След първия тур те не съобщиха за нарушения, които могат да повлияят на резултатите от гласуването. \r\n \r\n  Юлиян Марков", "date": "2019.11.02", "title": "ТАСС: В Молдова ще се проведе вторият тур на местните избори"}
{"url": "http://www.focus-news.net/news/2019/11/02/2715389/the-guardian-boris-dzhonsan-e-znael-za-nadhvarleniya-limit-za-razhodite-na-kampaniyata-za-brekzit-prez-2016-godina.html", "text": "Британският премиер Борис Джонсън е знаел за надхвърления лимит на средствата за кампания преди референдума за напускане на ЕС през 2016 г., но не е докладвал, според нови твърдения на Иан Лукас, член на парламента. Впоследствие това е обявено за незаконно, пише британският вестник  The Guardian . \r\nИан Лукас разкри, че е виждал кореспонденция, получена по време на парламентарното разследване за дезинформация, което показва, че най-високопоставеният помощник на Джонсън Доминик Къмингс е казал на Избирателната комисия, че премиерът и неговият колега от кабинета Майкъл Гоув са знаели за надхвърлените разходи в кампанията. \r\nИзбирателната комисия миналата година прецени, че кампанията Vote Leave е нарушила избирателното законодателство чрез преразходване по време на референдума в ЕС, след като кампанията е разходвала 675 хиляди британски лири чрез друга про-Брекзит кампания, BeLeave, за да избегне ограниченията на разходите. \r\nРазкритието идва, след като се потвърди, че прокурорите са получили  доказателства от столичната полиция, които може да доведат до наказателни обвинения срещу кампанията Vote Leave, която беше оглавена от Джонсън и Къмингс. \r\nСлед близо 16 месеца столичната полиция предаде доказателствата в прокуратурата, но кампанията на Джонсън винаги е отричала обвиненията \r\nЛукас каза: „Джонсън и Гоув знаеха за незаконните плащания на BeLeave. Виждал съм го писмено. Най-накрая принудихме Избирателната комисия да предаде кореспонденцията си с Доминик Къмингс - там черно на бяло е написано. Самият Камингс казва това.\" \r\n \r\n  Юлиян Марков", "date": "2019.11.02", "title": "The Guardian: Борис Джонсън е знаел за надхвърления лимит за разходите на кампанията за Брекзит през 2016 година"}
{"url": "http://www.focus-news.net/news/2019/11/02/2715379/mestni-izbori-2019-v-navecherieto-na-tur-ii-obzor.html", "text": "Спокойно и без сериозни проблеми протече денят за размисъл преди втория тур на местните избори. Балотажи ще се проведат в общо 105 общини в цялата страна. В 18 областни центрове ще има втори тур на местния вот, сред тях са: София, Благоевград, Варна, Пловдив, Плевен, Русе и Ямбол. В деня за размисъл не е позволено да се извършва предизборна агитация. Съгласно Изборния кодекс не разрешено в този ден да се публикуват данни от социологически проучвания, от допитвания до общественото мнение, както и от екзитпол за резултатите и нагласите на избирателите за подкрепа на определена партия, коалиция, местна коалиция или независим кандидат до приключването на изборния ден, до 20.00 часа на 3 ноември. За участие в местните избори в Централната избирателна комисия (ЦИК) регистрираните партии и коалиции са общо 66: 59 партии и 7 коалиции.", "date": "2019.11.02", "title": "Местни избори 2019: В навечерието на тур II (ОБЗОР)"}
{"url": "http://www.focus-news.net/news/2019/11/02/2715387/strana-ukrayna-promeniha-li-neshto-pokazaniyata-na-aleksandar-vindman-v-razsledvaneto-sreshtu-donald-tramp.html", "text": "Промениха ли нещо показанията на Александър Виндман в разследването срещу Доналд Тръмп, коментира украинското издание  “Страна“ . \r\nВ „Украйгейт“ в САЩ изплуват нови подробности след показанията на един от ключовите свидетели Александър Виндман. \r\nТова е 44-годишен, роден в Киев, бивш военнослужещ в американската  армия и главен експерт по Украйна в Белия дом, който заедно с още няколко служители присъства по време на скандалния телефонен разговор между президента на САЩ Доналд Тръмп и колегата му от Украйна Владимир Зеленски на 25 юли тази година, а през юни той дойде в Киев като част от американската делегация за встъпването в длъжност. \r\nПо време на закрито изслушване в Конгреса тази седмица Виндман заяви, че стенограмата на разговора е непълна (въпреки че по-рано беше известно, че това е „обобщение“ на разговора, а не дословен препис) и че не се споменава за бившия вицепрезидент и Демократичният кандидат Джо Байдън и газовата компания „Бурисма“, чието разследване се опитва да предизвика Доналд Тръмп. \r\nТова според наблюдатели доказва , че Тръмп е попитал Зеленски за някакви записи от разговорите на Байдън, за които се твърди, че потвърждават корумпираността на бившия вицепрезидент. \r\nСпоред Виндман, в преписа липсват и думите на Зеленски, където той директно назовава компанията „Бурисма“. Съветникът по Украйна заяви, че се опитва да внесе поправки в стенограмата преди да бъде публикувана, но неговите забележки са били игнорирани. \r\nНяколко дни след изслушването се изясняват и други подробности от показанията на Виндман. \r\nНяколко минути след разговора между Тръмп и Зеленски, той се срещна с адвоката на Белия дом Джон Айзенберг (който между другото е призован да свидетелства в Конгреса на 4 ноември). Според Politico, Виндман се е оплакал на адвоката за естеството на разговора, в който според него Тръмп е поиска Украйна да разследва дейността на Байдън. \r\nЗаписвайки забележките на подполковник Виндман в жълта тетрадка, Айзенберг направи това, което противоречи на протокола на Белия дом – предложил е  да се прехвърли стенограмата на телефонния разговор на строго секретен сървър и да ограничи достъпа до него, което впоследствие е било направено. \r\n \r\nНяколко дни по-късно Айзенберг, според Виндман, му е наредил да не казва на никого за разговора, особено като се има предвид, че задачата на топ съветника в Украйна е да координира междуведомствения процес по отношение на политиката на Украйна. \r\nОще една подробност излезе от показанията на Виндман. На 10 юли, две седмици преди разговора със  Зеленски, тогавашният ръководител на Съвета за национална сигурност и отбрана Александър Данилюк и съветникът по външна политика Андрей Ермак са посетили Белия дом и дори тогава, съдейки по показанията на Виндман, явно им е намекнато за  Байдън. \r\nСпоред Виндман, съветникът по националната сигурност, присъстващ на срещата, Джон Болтън, бил толкова разтревожен от хода на разговора, че напуснал срещата, в която е участвал и тогавашният специален представител на САЩ в Украйна Кърт Волкър. \r\nСлед показанията на Виндман е последвала реакцията на Белия дом - съветникът по Украйна е бил обвинен почти в измяна и шпионаж, като е изтъкнато, че той има настроения към своята етническа родина. \r\n \r\nТръмп в социалната мрежа „Туитър“ пише: \r\n \r\n\"Ако вярвате на корумпираните медии, разговорът с Украйна изглежда\" притеснява \"омразния свидетел. Той присъстваше ли на същото обаждане като мен? Не може да бъде! Моля, помолете го да прочете преписа на разговора. Лов на вещици!\" - написа Тръмп. \r\n\"Сътрудник на правителството на САЩ служи на две държави? Не е чудно, че изглежда много объркан\", заяви Рудолф Джулиани, личен адвокат на Тръмп, в „Туитър“ за показанията на Виндман. \r\n\"Има мнения, че именно Виндман е бил тайният информатор (в американския английски има специална дума - whistleblower), който анонимно се оплака от разговора на Тръмп, обвинявайки го в натиск върху Зеленски. Вярно, самият Виндман отрича това, въпреки че може да не признае от съображения за сигурност. Заподозрян е брат му близнак Юджийн, също бивш военен и юрист по въпросите на етиката, който работи с него в Белия дом, офисът му е срещуположно разположен на неговия, но между другото е трудно да бъде заподозрян в шпионаж за Украйна – те са напуснали страната само на три години, целият им съзнателен живот е преминал в САЩ, те са американски патриоти, за военни заслуги Виндман е бил награждаван с една от най-високите награди - „Пурпурно сърце“ (той е бил ранен в Ирак). По-правдоподобна е версията, че той може да се е сговорил с демократите, каза американският журналист Ерик Гибсън пред „Страна“. \r\n \r\n  Юлиян Марков", "date": "2019.11.02", "title": "“Страна” (Украйна): Промениха ли нещо показанията на Александър Виндман в разследването срещу Доналд Тръмп"}
