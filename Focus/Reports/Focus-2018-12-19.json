{"url": "http://www.focus-news.net/news/2018/12/19/2603828/plovdiv-op-chistota-vavezhda-nova-organizatsiya-na-smetosabiraneto-v-chast-ot-tsentralnata-gradska-chast.html", "text": "Общинско предприятие (ОП) „Чистота“ въвежда нова организация на сметосъбирането в част от централната градска част на Пловдив. Това съобщи за  Радио „Фокус“- Пловдив  директорът на ОП „Чистота“ Иван Стоянов. Причина са усилените строително-ремонтни дейности за благоустрояването на квартала, популярен като „Аджисан махала“, по Oперативна програма „Региони в растеж“. Тъй като в момента улиците и тротоарите там са разкопани и сметосъбиращата техника няма как да отиде до къщите, за да обслужи съдовете тип „Кука“, на семействата се раздават чували, в които да събират отпадъците. Те трябва да бъдат изкарани пред домовете от 6.30 до 10.00 часа.", "date": "2018.12.19", "title": "Пловдив: ОП „Чистота“ въвежда нова организация на сметосъбирането в част от централната градска част"}
{"url": "http://www.focus-news.net/news/2018/12/19/2603830/pazardzhik-zayavki-za-okolo-15-hil-zhivi-elhi-za-kolednite-praznitsi-sa-napraveni-v-oblastta.html", "text": "Заявката от държавните горски и ловни стопанства в област Пазарджик през тази година е за около 15 000 елхи за Коледните празници, каза за  Радио „Фокус“ – Пазарджик  директорът на РДГ-Пазарджик инж. Ангел Кузманов. Той обясни, че по принцип са заявени и толкова пластини, които се поставят задължително на дърветата. „Всяка коледна елха трябва да има такава пластина, тя е с уникален номер, поставя се на второто разклонение от горе надолу. Всички търговци трябва да имат документ, че са ги закупили и да ги продават с тях, защото те са доказателство за законния им произход. Всяка една е уникална и съдържа информация за това от къде е добита елхата – от държавно горско или държавно ловно стопанство“, коментира Кузманов. Той допълни, че първите проверки, които са извършени от страна на РДГ-Пазарджик на продавани в търговската мрежа елхи, не са установили нарушения, но проверките ще продължат и през следващите дни. \r\nВаня НИКОЛОВА", "date": "2018.12.19", "title": "Пазарджик: Заявки за около 15 хил. живи елхи за коледните празници са направени в областта"}
{"url": "http://www.focus-news.net/news/2018/12/19/2603833/veliko-tarnovo-8920-leva-byaha-sabrani-za-semeystvata-na-chetirimata-zaginali-pri-katastrofa-futbolisti-ot-pavlikeni.html", "text": "8920 лева бяха събрани в помощ на семействата на четиримата футболисти от Павликени, които загинаха при тежка катастрофа тази година, съобщиха от пресцентъра на  Общината . След тежката загуба с апели да се подпомогнат семействата излязоха техни съотборници и Асоциацията на българските футболисти. Ръководителите на футбола у нас взеха и решението БФС да се включи в дарителската кампания. В подкрепа на семействата на трагично загиналите футболисти на ОФК Павликени средства дариха бивши техни съотборници, физически лица и футболните клубове ПФК „Черно море“ АД, ФК „Витоша“, ПФК „Арда“ – Кърджали, ОФК „Локомотив“ – Горна Оряховица, ПФК Монтана. \r\nСъбраната сума вече е преведена поравно на четирите семейства. С финансова помощ към тях първи се отзоваха и членовете на управителния съвет на ОФК „Павликени“, както и играчите и треньорите в клуба.", "date": "2018.12.19", "title": "Велико Търново: 8920 лева бяха събрани за семействата на четиримата загинали при катастрофа футболисти от Павликени"}
{"url": "http://www.focus-news.net/news/2018/12/19/2603861/predstoyashti-v-stranata-za-20-dekemvri-agentsiya-fokus.html", "text": "От 10.30 часа на церемония в Гербовата зала на „Дондуков“ 2 президентът Румен Радев ще удостои с орден „Стара планина“ първа степен посланика на Китайската народна република Джан Хайджоу.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа министър Красимир Вълчев ще вземе участие в пресконференция за представяне на резултатите от новото издание на Рейтинговата система на висшите училища. Събитието ще се проведе в залата на 7 етаж в МОН.  \r\n*** \r\nОт 10.00 часа министърът на отбраната Красимир Каракачанов и началникът на отбраната генерал Андрей Боцев ще участват в традиционната видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. Видеовръзката ще се осъществи в конферентната зала на административната сграда на Министерството на отбраната на бул. „Ген. Тотлебен” № 34. В нея ще участва и заместник-командващият на Съвместното командване на силите генерал-майор Иван Лалов. \r\n*** \r\nОт 10.30 часа в централата на „София Франс Ауто“ (бул. „Ботевградско шосе“ 459) министърът на здравеопазването Кирил Ананиев ще участва в официалната церемония по приемането на първите два санитарни автомобила, закупени в изпълнение на големия инвестиционен проект за модернизация на спешната помощ в Република България. На събитието ще присъстват зам.-министърът на регионалното развитие и благоустройството и ръководител на Управляващия орган на ОП „Региони в растеж“ Деница Николова и ръководителят на Представителството на Европейската комисия в България Огнян Златев.  \r\n*** \r\nОт 10.00 часа МВР организира заключителна церемония по проекта „Противодействие на престъпления, свързани с трафик на моторни превозни средства” в конферентната зала на хотел „Анел“.  \r\n*** \r\nОт 16.30 часа ще започне брифинг в заседателната зала на МВР, след заседание, на което ще бъдат обсъдени предприетите мерки и създадената организация на движението във връзка с предстоящите пътувания преди и по време на Коледните и Новогодишните празници. Участие ще вземат представители на всички ангажирани институции. \r\n*** \r\nОт 09.00 часа пред банята в кв. „Горна Баня“ ще се проведе протест в защита на минералните извори и бани в София. Протестиращите настояват за възстановяване на балнеоложките центрове в „Овча купел“, „Горна баня“,  „Централна Баня“, „Княжевска Баня“, „Банкя“ и изграждането на изцяло нови спа центрове, басейни и бани в подножията на Витоша и Северния парк. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и Калоян Б.,  на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа ще започне заседанието на Столичния общински съвет.  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад за утвърждаване на цена на „Булгаргаз“ ЕАД, по която общественият доставчик продава природен газ на крайните снабдители и на клиенти, присъединени към газопреносната мрежа за I тримесечие на 2019 г. \r\n*** \r\nОт 10.00 часа в сградата на Министерство на икономиката (ул. „Славянска“ №8) ще  \r\nподписано оперативно споразумение за изпълнение на един от Фондовете за ускоряване и начално финансиране (ФУНФ), финансиран със средства по Оперативна програма „Иновации и конкурентоспособност“ 2014-2020 (ОПИК). \r\n*** \r\nОт 10.00 часа ще се състои пореден протест срещу замърсяването в столичния квартал „Враждебна“. \r\n*** \r\nОт 10.30 часа в градинката „Св. Седмочисленици“ ще бъдат поднесени венци на Паметника на загиналите полицаи по повод професионален празник на Главна дирекция „Гранична полиция”. След това във фоайето на министерството на вътрешните работи ще бъдат наградени отличените служители от ГДГП. \r\n*** \r\nОт 11.00 часа в Националния пресклуб на БТА ще се проведе пресконференция на Световната ромска организация и Националният център за развитие на ромите в Република България за назначаване на ромски комисари в села, градове и общини. \r\n*** \r\nБългарският червен кръст ще раздаде подаръци за Коледа и Нова година на болни деца от 4 столични болници. От 10.00 часа доброволците на БМЧК ще бъдат в детските отделения на УМБАЛСМ „Пирогов“; от 11.00 часа в Белодробна болница „Света София“;  от 12.00 часа в Отделение по педиатрия, Национална кардиологична болница;  от 12.30 в Детска кардиология на Национална кардиологична болница. \r\n*** \r\nОт 12.00 часа Ръководството на ПП АБВ ще даде пресконференция в централата на партията на улица „Врабча“ 23. Темата на събитието ще бъде представянето на политически манифест – платформа за участие на ПП АБВ в изборите през 2019 г. \r\n*** \r\nОт 12.00 часа в Центъра за хора с редки болести ще се проведе ден на отворените врати по повод приключване на проект ExtraCareinRare, финансиран от ОП „Развитие  на човешките ресурси“. \r\n*** \r\nОт 13.00 часа главният прокурор Сотир Цацаров и директорът на Художествената гимназия в София Донка Павлова ще открият изложба с картини на възпитаници на училището на 4 етаж на Съдебната палата в пространството пред кабинета на главния прокурор. На откриването ще присъстват министърът на вътрешните работи Младен Маринов, преподавателите в Художествената академия професор Ивайло Мирчев и професор Десислава Минчева.  \r\n*** \r\nОт 13.00 часа 6-и състав на Специализирания наказателен съд ще заседава по делото срещу Методи И.,  на когото е повдигнато обвинение за изнудване. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Атанас С, Тодор С. и др.,  на които са повдигнати обвинения за организиране и ръководене на организирана престъпна група. \r\n*** \r\nОт 17.00 часа пред бл. 36а в кв. „Студентски град“ артистите от студио „140 идеи” ще покажат и разкажат приказка, която ще съживи градската среда на студентите. \r\n*** \r\nОт 19.00 часа в кино „Люмиер Лидл“ ще се проведе концертът „В нощта на Коледа“. \r\n*** \r\nОт 20.30 часа в  Арена „Армеец“ ще се проведе ежегодната  церемония по връчване на най-престижните награди за спортист, отбор и спортист с увреждания на годината. \r\n*** \r\nОт 17.30 часа в Градската библиотека „П. Хилендарски” ще бъде открита уникална за България мултифункционална зала „Коста Форев”. \r\n*** \r\nОт 18.00  и в 20.00 часа в зала „Пейо Яворов“ ще се проведат съвместни коледни концерти „Заедно на една сцена“ на съставите на ансамбъл „Пирин“ и ансамбъл „Добруджа“. \r\n*** \r\nОт 18.30 часа в Литературен клуб „Перото“ ще бъде представена книгата „Отпечатък от никого“ на Калин Донков. \r\n*** \r\nОт 19.00 часа в зала 1 на НДК ще  бъде представен музикалният проект на композитора и пианист Ангел Заберски „SYMPHONY – JAZZ“. \r\n*** \r\nОт 10.00 часа в Зала 2 на Районния съд ще се гледа делото на Атанас  А. Той е обвинен в това, че в качеството си на частен съдебен изпълнител е присвоил сума в размер на 709 633,85 лева. \r\n*** \r\nОт 11.00 часа във фоайето на третия етаж на Новия корпус в УМБАЛ-Бургас ще се проведе  \r\nтрадиционното Коледно тържество за пациентите на детските отделения на болницата. \r\n*** \r\nОт 11.30 часа в Дома на Нефтохимика ще бъде открит Коледен фест „Творци и фермери“. \r\n*** \r\nОт 18.00 часа в Дома на писателя ще бъде отбелязан 25-годишният юбилей на Литературно студио „Митични птици“ към НЧ „Л. Каравелов 1940“.  \r\n*** \r\nОт 19.00 часа в Плувен комплекс Парк „Арена ОЗК“ на официална церемония ще бъдат връчени наградите за Спортист на годината на Община Бургас. \r\n*** \r\nОт 10.00 часа Дядо Коледа и Снежанка ще пристигнат с редовен полет от Лапландия с вертолет осигурен от авиобаза „Чайка” в Пункт за базиране Варна, за да зарадват с подаръци децата на военнослужещите и цивилните служители от гарнизон Варна. \r\n*** \r\nОт 14.00 часа в сградата на Варненска и Великопреславска света митрополия Варненския  и Великопреславски митрополит  Йоан ще  произнесе своето Рождественско послание специално за електронните медии. \r\n*** \r\nОт 19.00 часа в зала 1 на Фестивален и конгресен център Варна, ще се проведе празничен Коледен концерт на Представителния духов оркестър на Военноморските сили, организиран съвместно от Община Варна, Военноморските сили и Фестивален и конгресен център Варна. \r\n***  \r\nОт 09.00 часа в Голяма зала на Общината ще се проведе последната за годината сесия на ОбС - Велико Търново.  \r\n***  \r\nОт 17.30 часа в Клуб 7 ще се проведе представяне на книгата „Разказвачът“ на Сава Василев.  \r\n***  \r\nОт 18.00 часа в Изложбени зали „Рафаел Михайлов“ ще започне Коледен концерт на формациите към Читалище „Пламък - 2016”, Велико Търново.  \r\n***  \r\nОт 18.00 часа в зала 30 на Младежки дом ще започне Коледен концерт на учениците от класа по флейта с преподавател Жана Шимидова.  \r\n***  \r\nОт 19.00 часа в  Клуб 7  ще се проведе „Изкуство+музика=на приятелство“ – среща с художника Габриел Панев.  \r\n*** \r\nОт 20.30 часа в клуб „Мелон“ ще се състои благотворителен концерт в подкрепа на Училището по изкуства и занаяти в село Русаля. \r\n*** \r\nОт 12.00 часа ще бъде открит изписаният храм „Възнесение Господне”. \r\n*** \r\nОт 16.00 часа в Младежкия дом ще се проведе фолклорен събор с  коледен базар „Бъдник”. \r\n*** \r\nОт 18.00 часа в залата на Симфониета - Видин  ще започне Коледен концерт. \r\n*** \r\nОт 10.00 часа в Конферентната зала на Общински съвет – Враца, ще се проведе заключителна пресконференция по проекти „Енергийна ефективност в многофамилни жилищни сгради в град Враца“ – Проект 1 и Проект 2.  \r\n*** \r\nОт 13.00 часа в Заседателната зала на Община Враца ще се проведе последната, за 2018-та година, пресконференция на кмета Калин Каменов.  \r\n*** \r\nОт 16.30 часа от Сувенирна палата до площад „Христо Ботев” ще се проведе Коледарско шествие. \r\n*** \r\nОт 18.00 часа в Музея на хумора и сатирата ще бъдат отбелязани 50 години от издаването на „Люти чушки” – сборник с народни епиграми, подбрани от Радой Ралин и илюстрирани от Борис Димовски. \r\n*** \r\nОт 17.00 часа в храм „Св. Иван Рилски“ в кв. „Калтинец“ ще започне празничен концерт на женска фолклорна формация „Калатина“. \r\n*** \r\nОт 18.00 часа в НЧ „Напредък“ ще се проведе Коледен концерт на балет „Калина” и вокални състави при НЧ „Напредък-1869”. \r\n*** \r\nОт 12.00 часа на пл. „България“ в Димитровград ще се проведат Кулинарното изложение „Коледна трапеза“ и Фестивал на зимната обредност и коледарските песни. \r\n*** \r\nПред паметната плоча на кап. Димитър Списаревски ще бъдат поднесени цветя по повод 75 години от гибелта на летеца. \r\n*** \r\nОт 11.00 часа на пл. „Свобода“ ще се проведе Коледен концерт на Духов оркестър - Добрич с диригент Стоян Монов. \r\n*** \r\nОт 18.30 часа в Младежкия център ще започне концертът „Коледен сън“. \r\n*** \r\nОт 19.00 часа в Концертна зала „Добрич“ ще бъде представен концерт-спектакълът „Коледно пътешествие“ на Държавна опера – Бургас. \r\n*** \r\nОт 14.00 часа кметът на Каварна Нина Ставрева ще представи новия календар на Общината за 2019 г. в своя кабинет. \r\n*** \r\nОт 17.00 часа Общинска библиотека „Искра” в Казанлък ще отличи своите най-активни читатели, съмишленици и дарители, ще събере любителите на книгите в залата на Културно-информационния център на ул. „Искра” 4. \r\n*** \r\nОт 18.00 часа в зала „Васил Караиванов“ на Община Карлово ще започне коледен концерт на Музикална школа „Карловойс“ при Военния клуб в града. \r\n*** \r\nОт 12.00 часа в клуб „Шампиони” на спортен комплекс „Осогово” ще се състои церемонията по обявяване на резултатите и награждаване на победителите в класацията „Спортист на Кюстендил“. \r\n*** \r\nОт 17.30 часа в Художествена галерия „Владимир Димитров – Майстора“ ще бъде открита годишната изложба на кюстендилските художници. \r\n*** \r\nОт 11.00 часа в Регионалния исторически музей ще бъде открита временна изложба, представяща досегашната дейност на Общински комитет „Васил Левски“ – Монтана. \r\n*** \r\nОт 18.00 часа в Драматичния театър ще започне концерт на ОДК „Ние, врабчетата“. \r\n*** \r\nОт 17.30 часа в Младежкия дом, Пловдивската митрополия и Архиерейското наместничество в град Пазарджик организират традиционно Детско тържество за Рождество Христово. \r\n*** \r\nОт 18.00 часа в голямата зала на Театър Дом-паметник ще бъде представен музикалният спектакъл „Коледна приказка“ с участието на Симфониета-Враца. \r\n*** \r\nОт 10.30 часа в зала „Струма” на Областна администрация – Перник ще се проведе годишната среща между областния управител на Перник Ирена Соколова и директорите на териториалните структури от област Перник. \r\n*** \r\nОт 09.00 часа в Конферентната зала на Община Плевен в сграда ,,Гена Димитрова\" ще се състои заседание на Общински съвет.  \r\n*** \r\nОт 10.30 часа в Регионалния пресклуб на БТА ще се проведе пресконференция на Сдружение „Артилерия - генерал Владимир Вазов“ – Плевен.    \r\n*** \r\nОт 13.00 часа в Регионалния пресклуб на БТА ще се проведе пресконференция на Академично ръководство на Медицински университет – Плевен пресконференция за представяне на резултатите по проект „Създаване на център за обучение на докторанти, постдокторанти, специализанти и млади учени към Факултет „Медицина“. \r\n*** \r\nОт 18.30 часа в салона на Драматично-куклен театър ,,Иван Радоев\" ще се състои концерт на ,,Мистерията на българските гласове\". \r\n*** \r\nОт 11.00 часа в Клиниката по детска хирургия в УМБАЛ „Св. Георги“ ученици от ОУ „Княз Александър Първи“ ще дарят средства, набрани от традиционния коледен базар. \r\n*** \r\nОт 13.30 часа в Регионалния пресклуб на БТА ще се проведе извънредна пресконференция \r\nпо повод решение на ВАС във връзка дело срещу РИОСВ Пловдив, касаещо централата за топло и електроенергия в с. Труд. Участие в нея ще вземат Радан Кънев – зам. председател на ДСБ,  \r\nЙордан Иванов – председател ДСБ Пловдив, Галина Тошева и Станимир Тончев от Сдружение „Бъдеще за с. Труд”. \r\n*** \r\nОт 18.30 часа в Камерна зала на Областна администрация – Пловдив ще се проведе  коледен концерт „Тиха нощ, Свята нощ...“. \r\n*** \r\nОт 19.00 часа на ул. „Екзарх Йосиф“ ще се проведе Коледен фермерски пазар. \r\n*** \r\nОт 18.00 часа в залата на Народно читалище просвета „Просвета 1888” ще се проведе церемонията по награждаване на най-добрите спортисти в общината. \r\n*** \r\nОт 11.00 часа ще се проведе месечният брифинг в ОДМВР-Русе. В него ще участват ръководни служители от Областна дирекция на МВР – Русе и Регионална дирекция „Пожарна безопасност и защита на населението“- Русе.  \r\n*** \r\nОт 10.00 часа в Регионална библиотека „Сава Доброплодни“ и от 11.00 часа в зала „Сирак Скитник“ ще се проведат церемонии по награждаване на победители в конкурси за най-добра коледна картичка. \r\n*** \r\nОт 09.00 часа архимандрит Висарион ще отслужи  св. божествена Литургия  за прослава на св. Игнатий Богоносец в храм „Света Неделя“ в квартал „Райково“. \r\n*** \r\nОт 13.30 часа в зала 201 на Областна администрация Смолян, Областният управител заедно с директорите на държавни институции в региона ще дадат финална за 2018-та година пресконференция.  \r\n*** \r\nОт 09.00 часа в зала 2 на Община Стара Загора кметът Живко Тодоров ще даде пресконференция във връзка с проекта за разширение на парк „Артилерийски“. \r\n*** \r\nОт 10.00 часа в сградата на Старозагорската митрополия, в присъствието на Негово Високопреосвещенство Старозагорския митрополит Киприан, кмета на града Живко Тодоров и председателя на Общинския съвет Таньо Брайков, ще бъде официалното подписване на договора за дарение на бившия ресторант на Аязмото от община Стара Загора на Старозагорска митрополия. \r\n*** \r\nОт 16.00 часа в залата на РБ „Захарий Княжески“ ще се състои тържество на децата, изучаващи религия и посещаващи неделните училища в града. \r\n*** \r\nОт 18.00 часа в зала Младежки дом ще започне Коледно парти за децата и младежите от ЦПЛР и изложба „Коледни вълшебства”. \r\n*** \r\nОт 18.30 часа в Художествената галерия ще се проведе Коледен концерт на Смесен хор „Родина“ при НЧ „Родина - 1860“ и Смесен хор „Петко Стайнов“ при НЧ „Искра 1860“, Казанлък. \r\n*** \r\nОт 18.30 часа в НЧ „Св. Климент Охридски - 1858“ ще започне музикално-танцовият спектакъл \r\n„Замъчи се божа майка“  с участието на АНТП „ Зорница“. \r\n*** \r\nОт 18.30 часа в РБ „З. Княжески“ ще започне Коледен концерт на Дамски камерен хор Библиофония при библиотеката. \r\n***   \r\nОт 11.30 часа, в зала 28 на Община Търговище ще се състои награждаването на победителите в конкурса за най-оригинална външна коледна украса на частни домове и на населените места в общината.  \r\n***   \r\nОт 14.00 часа в ОДМВР- Търговище ще бъде даден брифинг. \r\n*** \r\nОт 09.00 часа в зала 363 ще се проведе заседание на Общински съвет. \r\n*** \r\nОт 09.30 часа деца от ДГ „Слънце“ ще поздравят областния управител проф. Стефан Желев и служителите от администрацията.  \r\n*** \r\nОт 11.00 часа в РБ „Стилян Чилингиров ще се състои отчитането на XXII Регионален конкурс „Приложното изкуство в народните обичаи от Коледа до Васильовден“.  \r\n*** \r\nОт 14.00 часа с членовете от Шуменския детски парламент ще отидат в Дома за стари хора \"Д-р Стефан Смядовски“, за да подарят на възрастните хора телевизор и две ел.кани., които бяха купени със събраните средства от благотворителния базар в първата седмица на декември.   \r\n*** \r\nОт 17.00 часа в зала „Арена Шумен“ ще се състои церемонията, на която ще бъдат връчени наградите „Спортист на годината“ на Община Шумен.", "date": "2018.12.19", "title": "Предстоящи в страната за 20 декември (Агенция „Фокус“)"}
{"url": "http://www.focus-news.net/news/2018/12/19/2603831/plovdiv-golyam-gradski-praznik-organizira-obshtinata-na-26-dekemvri.html", "text": "Голям градски празник организира Община Пловдив във втория ден на Коледа. Това съобщиха от  Община Пловдив . От 12.00 часа на 26 декември на площад „Стефан Стамболов“ ще бъде пресъздадена част от традиционната за празника атмосфера. Коледари от училище „Любен Каравелов“ ще изпълнят обредни песни и наричания за здраве и благодат. Според народните обичаи на втория ден от Коледа празничната атмосфера продължава. Хората се събират, слагат богати трапези с месни ястия, вино и хляб. Именно за това важен акцент в програмата ще са традициите, свързани с трапезата и ястията за празника. Един от най-известните кулинари в страната Ути Бъчваров в демонстративно кулинарно шоу ще приготви за посетителите на площада задължителното за Коледа свинско месо. Майстор-готвачът Николай Боруков ще осигури за посетителите гарнитурата фасул по специална рецепта. Майстор-пекарят Димитър Йолтов ще се погрижи за хляба на трапезата. В общоградския празник ще се включат още Младежкият център и Националният алианс за работа с доброволци. В следобедните часове на открита сцена празникът ще продължи с концерт на Певческо дружество “Ангел Букорещлиев“, трио „СИРУН “ , танцов спектакъл на Сдружение за култура, изкуство и спорт „Немезида“ и др. За сигурността на гражданите ще се грижат служителите от „Общинска полиция“.", "date": "2018.12.19", "title": "Пловдив: Голям градски празник организира общината на 26 декември"}
{"url": "http://www.focus-news.net/news/2018/12/19/2603834/magdalena-miltenova-konfederatsiya-na-avtobusnite-prevozvachi-evropeyskiyat-sayuz-iska-da-nalozhi-merki-v-dobre-razvivashtiya-se-sektor-na-balgariya-i-da-zavzeme-sektorite-koito-sa-slabi.html", "text": "Европейският съюз иска да наложи мерки в добре развиващия се сектор на България и да завземе секторите, които са слаби. Това каза за обзорното предаване „Това е България“ на  Радио „Фокус“  Магдалена Милтенова член на Контролния съвет на Националното сдружение на автобусните превозвачи в България и председател на Браншовия съюз за стопанска инициатива в транспорта. Според нея за разлика от автобусния, товарния превоз се развива добре, но е изправен пред битката с първия пакет „Мобилност”. След него ще дойде втори, който за сега е само бомба със закъснител, предупреди тя. Милтенова уточни, че се намираме в битка срещу страните от Източна Европа. „Становището, което споделям в момента е на всички 7 транспортни организации, учредители на Конфедерацията. Ако промените в двата пакета „Мобилност“ се случат в ущърб на българските превозвачи, ние бихме призовали всички български граждани, колеги и браншове, които подкрепят развитието на икономиката на страната ни, да изтеглят банковите си сметки от банки в Германия, Белгия и Австрия, които оперират в България. Защото ударът върху нашата икономика трябва да бъде ответен“ коментира тя. Магдалена Милтенова каза още, че основен проблем на автобусния превоз е бюджета и липсата на механизъм за разпределяне на средства. Тя настоява за среща с министъра на финансите и изрази надежда, че проблемите  ще се решат разумно.", "date": "2018.12.19", "title": "Магдалена Милтенова, Конфедерация на автобусните превозвачи: Европейският съюз иска да наложи мерки в добре развиващия се сектор на България и да завземе секторите, които са слаби"}
{"url": "http://www.focus-news.net/news/2018/12/19/2603829/upravlyavashti-koalitsionni-partnyori-i-opozitsiya-v-spor-za-kontsesiite-na-plazhovete-obzor.html", "text": "Парламентът прие промени в Закона за устройство на територията на второ четене. Депутатите  удължиха с две години, от 1 януари 2019 г. до 1 януари 2021 г., срока за строеж в неурегулирани територии. Между първо и второ четене депутатът от „Обединени патриоти“ Атанас Стоянов бе предложил удължаване на срока на действие на Националния план за управление на отпадъците и на програма за предотвратяване образуването на отпадъци отново до 1 януари 2021 г. , което бе прието от Народното събрание. Не такава беше съдбата на предложението между двете четения на народния представител от ПГ на ГЕРБ и председател на Правна комисия Данаил Кирилов, който предлагаше да  бъдат отложени текстовете, свързани с концесиите по новия ред. Съгласно текстовете, предвидени за действие от 1 януари 2019 г., морските плажове или части от тях с прилежащата им акватория ще се управляват и поддържат чрез възлагане на концесия при условията и по реда на Закона за концесиите. Съгласно текстовете, широчината на прилежащата акватория, включена в обекта на концесия, не може да бъде повече от 200 м, а срокът на концесията за морски плаж е до 20 години. Също така с концесията за морски плаж на концесионера се възлага да извършва дейностите по осигуряване на водното спасяване, по обезопасяване на прилежащата акватория, здравното и медицинското обслужване и санитарно-хигиенното поддържане на морския плаж, както и да предоставя плажни услуги при условията на концесионния договор, като концесионерът осигурява свободен и безплатен достъп на морския плаж и поставя указателни табели със схеми на отделните зони и условията на концесията. Морските плажове или части от тях, за които не е възложена концесия, ще се управляват от министъра на туризма. Министърът на туризма може да отдава морските плажове или части от тях под наем за срок до 5 години, при условие че прогнозната стойност на приходите на наемателя не е по-голяма от европейския праг по смисъла на Закона за концесиите, като наемателят на морски плаж е длъжен да извършва задължителните дейности и да заплаща наемна цена. Отдаването под наем се извършва чрез търг при условията и по реда на Правилника за прилагане на Закона за държавната собственост. Предложението на Кирилов бе текстовете да влязат в сила не от 1 януари 2019 г., а от 1 януари 2021 г. Той обяви, че ги оттегля, но те бяха подложени на гласуване и отхвърлени.  \r\nПричината, която той сам обяви бе заради „необоснованите твърдения на опозицията и  нашите партньори“.  Народният представител от ПГ на „Обединени патриоти“ Валери Симеонов  коментира, че раздаването на концесии на плажове на тъмно ще продължи още две години, ако се отложи прилагането на Закона за концесиите. „Изразявам своето категорично несъгласие за отлагането на две години прилагането на параграф 34 от Закона за концесиите. Колегите от ляво са усетили, че тук има нещо за покриване. Какво е то? С отлагането на въвеждането в сила параграф 34 от Закона за концесиите, всъщност се отлага с още две години прилагането на закона за морските плажове. И управлението, и стопанисването продължават да бъдат по реда на Закона за устройството на Черноморското крайбрежие. Това е гвоздеят, това се цели. Защото със Закона за концесиите се въвеждат две линии при реализирането на концесиите – едната гарантира прозрачността на документациите, а втората гарантира контрола“, каза още Симеонов и посочи, че тези две линии ги няма в Закона за Черноморското крайбрежие. Заместник-председателят на „БСП за България“ Крум Зарков  , коментира, че през  2017 г. Народното събрание се е произнесло в полза на новия ред. „Тогава законодателната асамблея се произнесе и оттогава вие просто го отлагате – с една година, с още една, с още две. Така че тук не е въпросът кой да е режимът, той е определен от Народното събрание“, заяви Зарков и посочи, че въпросът е кога режимът ще започне да се прилага. От БСП настояха в парламента да дойдат министърът на туризма Николина Ангелкова и на регионалното развитие Петя Аврамова.  \r\nВ парламента пристигна  министърът на туризма Николина Ангелкова , която обясни на депутатите, че ако има желание за гарантиране на добър летен сезон, трябва да се мисли дългосрочно, превантивно, а не в последния момент. Тя прогнозира, че ако не се удължи срокът за отдаване на плажовете на концесии по новия ред, ще стане голяма каша в управлението им.  „Важно е да гарантираме, че управлението на морските плажове ще бъде такова, че да удовлетвори безпроблемното плажуване на туристите и да имаме механизмите, с които да можем да работим. Ако действието на закона не бъде удължено, от следващата година Министерството на туризма няма да има възможност да изпълнява своите задължения по закон, свързани с контрола по отношение на морските плажове“, каза още Ангелкова и посочи, че разпоредбите, които не са регламентирани в този закон, са разписани в Закона за концесиите. Пред журналисти Ангелкова добави, че от 1 януари 2019 г., когато реално ще влезе в сила новия ред, ще се изпадне в  правен вакуум относно контрола на плажовете. \r\nДеница КИТАНОВА", "date": "2018.12.19", "title": "Управляващи, коалиционни партньори и опозиция в спор за концесиите на плажовете (ОБЗОР)"}
{"url": "http://www.focus-news.net/news/2018/12/19/2603832/nad-25-mlrd-leva-sa-izplateni-v-sektor-zemedelie-prez-2018-g-obzor.html", "text": "Над 2,5 млрд. лева са средствата изплатени в сектор „Земеделие“ през 2018 г. Това стана ясно от думите на министъра на земеделието, храните и горите Румен Порожанов по време на заключителна за годината пресконференция, на която бяха представени резултатите от работата на ведомството. „1,521 млрд. от сумата са директните плащания, обвързаното производство, зелените плащания и други. Само на 18 декември бяха изплатени 634 млн. лв. по Схемата за единно плащане на площ“, посочи той. „Общо 305 млн. лв. са всички преходни национални помощи. Водещите са в тютюнопроизводството и в животновъдството. Беше отпуснат и dе minimis – там, където съответните сектори имат своята пазарна нужда и необходимост да бъдат подпомогнати допълнително\", каза Румен Порожанов. Той припомни, че през тази година има две одобрени държавни помощи в сектора – за малки мандри и за Global G.A.P. - сертификат, който производителите на плодове и зеленчуци трябва да притежават, за да могат да реализират продукция в големите търговски вериги.  Министърът съобщи още, че в момента заедно с производителите на плодове се работи и върху възможностите за помощи за малки камери за бързо замразяване, сушилни и други съоръжения, с които да се подпомогне процесът по запазване на плода веднага след беритба. „Сред важните законодателни инициативи през 2018 г., които минаха при широк обществен интерес, са промените в законите, свързани с поземлената собственост, арендата и ползването на земя. Един от акцентите е ограничаването на продължителността на договорите за ползване, каза министър Порожанов.  \r\nПо време на срещата зам.-министърът на земеделието Вергиния Кръстева каза, че през 2018 г. са били направени много промени и по отношение на биологичното производство с цел да се въведат допълнителни изисквания и към преработватели и търговци, и към контролиращи. „Така контролът ще бъде по-ефективен и качествен и ще гарантираме повече прозрачност по веригата, което е важно за потребителя, увери тя, като посочи, че се предвижда да има информационна система от база  данни за биопроизводството с цел по-добро проследяване.  \r\nСпоред зам.-министър Лозана Василева 2018 г. е била изключително активна за Програма за развитие на селските райони както по отношение на договаряне, така и по отношение на отворените приеми. „Договарянето до момента в програмата възлиза на над 1,6 млрд. евро, което представлява 56% от програмата. „Проведените приеми през 2018 г. бяха реализирани чрез информационната система. Успяхме да осъществим 18 приема, в резултат на което получихме 4 700 проектни предложения в електронната система. Бюджетът по отворените приеми беше малко над 662 млн. лв. Успяхме да отворим едни от най-атрактивните мерки за кандидатите по програмата“, коментира още тя.  \r\nПрогнозата на министър Порожанов за предстоящата 2019 г. е, че отново ще има трудности за животновъдния сектор, като основните проблеми се очакват да бъдат в овцевъдния бранш. Според него опасността от заразни болести по животните остава, защото африканската чума и тази по дребните животни са заболявания, които изключително бързо се разпространяват.  \r\nДаяна ДЮЛГЕРОВА", "date": "2018.12.19", "title": "Над 2,5 млрд. лева са изплатени в сектор „Земеделие“ през 2018 г. (ОБЗОР)"}
{"url": "http://www.focus-news.net/news/2018/12/19/2603835/pazardzhik-vav-velingrad-byaha-vracheni-nagradi-na-vsichki-kmetove-upravlyavali-obshtinata.html", "text": "В голямата заседателна зала на общинската администрация бяха връчени награди на всички кметове, управлявали Велинград. Това съобщи за  Радио „Фокус“ – Пазарджик  Бояна Кирилова от общинската администрация. Тя уточни, че на последната сесия на Общинския съвет са разгледани 39 точки и 5 допълнителни. „Акценти на сесията бяха закупуването на инструменти за представителен духов оркестър „Димитър Мечев”, като кметът д-р Коев подчерта, че те ще се използват само и единствено за нуждите на този оркестър. Желанието му е оркестърът да се развива в добри условия и на високо ниво. Бе избран ВрИД  управител на МБАЛ Велинград – д-р Жеко Чешмеджиев, до обявяването и провеждането на нов конкурс“, посочи тя. „Тази година нашият град отбеляза 70 години от създаването си и по традиция за всяка кръгла годишнина настоящият кмет благодари на своите предшественици за усилията, които са полагали през своите мандати за развитието на града ни и за подобряване благосъстоянието на неговите жители“, заяви Бояна Кирилова. „По този повод бяха поканени всички кметове, които са управлявали Велинград от създаването му до днес. От 17-те кметове, управлявали Велинград през последните години, в залата присъстваха 12 – лично или техни наследници. Д-р Коев поздрави предшествениците си и им връчи „Юбилеен знак за особени заслуги в развитието на община Велинград”, допълни Кирилова. \r\nВаня НИКОЛОВА", "date": "2018.12.19", "title": "Пазарджик: Във Велинград бяха връчени награди на всички кметове, управлявали общината"}
{"url": "http://www.focus-news.net/news/2018/12/19/2603838/varna-nov-targovski-obekt-razkri-27-rabotni-mesta-v-dolni-chiflik.html", "text": "Нов супермаркет разкри 27 работни места в Долни чифлик. Това съобщиха за  Радио „Фокус“ – Варна  от Община Долни чифлик. Търговският обект от известна верига супермаркети бе открит с тържествен водосвет. Обектът е разположен в близост до автогарата в града и ще работи всеки ден от 7.00 до 22.00 часа. Асортиментът включва около 7000 хранителни и нехранителни стоки, над 700 от тях са на собствената марка на обекта. Новите клиенти ще имат възможността да се присъединят и към утвърдената програма за лоялни клиенти на веригата, наброяваща над 260 000 членове. \r\nМарияна ВАЛЕНТИНОВА", "date": "2018.12.19", "title": "Варна: Нов търговски обект разкри 27 работни места в Долни чифлик"}
{"url": "http://www.focus-news.net/news/2018/12/19/2603839/stara-zagora-mirela-demireva-e-sportist-1-na-oblastta-za-2018-godina.html", "text": "Мирела Демирева, състезател на СКЛА „Берое“, бе обявена за Спортист №1 на Стара Загора за 2018 година. Това стана по време на официалното награждаване на треньорите, клубовете и спортистите, които през отиващата си година донесоха много спортни отличия за града и добавиха още към спортната му слава, съобщиха от пресцентъра на  Стара Загора . В отсъствие на именитата ни спортистка нейния приз получи именитият спортист и треньор Тодор Гургуриев. С решение на комисията по избора на най-добрите спортисти, със специален плакет „Олимпийски полет“ бе удостоена състезателката на Бадминтон клуб Стара Загора Мария Делчева, която спечели златен олимпийски медал в отборната надпревара на Младежките Олимпийски игри в Аржентина. По-рано през деня Мария получи и наградата „Спортен Икар“ от Фондация \"Български спорт\", а нейният треньор Слънчезар Цанков бе удостоен със Златна значка на Българския олимпийски комитет за принос към олимпийското движение. Даниел Ладжев  от Таекуондо клуб Августа получи приза „Най-перспективен състезател на 2018-та година“ на Стара Загора. Той е Балкански шампион, бронзов медалист от Европейско първенство и водач в световната ранглиста на 14-годишните.  \r\nВ началото на церемонията Красимира Чахова, зам.-кмет с ресор Общинска собственост, стопанска политика, спорт и туризъм приветства присъстващите и подчерта, че провеждането на церемонията там, където са изложени българските национални шевици в залата Регионалния исторически музей не е случайно, защото в тях е вложено послание за сила и мъжество, затова колкото по-близо сме до традициите толкова по-силни и дръзновени ще бъдем. В категорията на ветераните за 2018-та година индивидуално бе отличен Стефан Сандев от СК „Сандев файт тийм“ - Световен шампион в категория до 110 кг., дивизия “Master” на турнир в Лондон 2018 г, а отборно Пламен Михалев и Тихомир Киров от СК „Бадминтон“ - европейски шампиони в дисциплината Мъже двойки 40+ на Първенството в Гуадалахара, Испания. Призовете връчи зам.-областният управител Петя Чакърова. Параолимпиец на годината е Иванка Колева – златен медал на тласкане гюле и сребърен медал на хвърляне на диск от Европейското първенство. Тя получи наградата си от зам.-кмета Иванка Сотирова, която подчерта, че дисциплината е тази, която изгражда спортния дух, а Иванка Колева е един от малцината, които прославя Стара Загора по всички краища на света. Призът „Учител на годината 2018“ спечели Ирина Губа – Попова, баскетболната легенда, сега преподавател в Професионална математическа гимназия „Гео Милев“. Отличеният отбор на 2018 година е Баскетболен клуб „Берое – Стара Загора“ – Девойки ст. възраст, които тази година завоюваха Републиканската титла, а призът „Треньор за 2018-та година“ отиде при тяхната треньорка Таня Гатева – която записа в актива си и  2 място на Държавно Първенство – жени, 2 място Купа България – жени, дебютно участие в турнира ФИБА Еврокъп, лидер във временното класиране на Адриатическата лига. Наградите на отбора връчи зам. областния управител Красимир Червилов, а на треньорката председателят на Постоянната комисия по спорт и младежки дейности в Общинския съвет Николай Диков. Със заслужени аплодисменти представителите на спортните клубове отдадоха дължимото на Община Стара Загора за протегнатата ръка, за достойното партньорство и подкрепата на всички спортни инициативи през изминалата година. Част от церемонията за избор на най-добър спортист беше представянето на втората част на „Шампионите разказват“, книга посветена на най-добрите старозагорски спортисти от близкото минало. Ръководителят на творческия екип Петър Драгиев направи нейната премиера пред читателите, в присъствието на някои от героите от книгата. Сред тях бяха Георги Петров, Николай Диков, Жеко Вътев, Костас Канидис, Асен Асенов, Георги Валентинов,Петър Мартинов, Тони Русев, Ваня Дурлова, Васил Господинов, Христо Лазаров, Ивайло Бонев, Живко Петков, Иван Трифонов-Брофа, Петя Петрова, Ирина Руняшка, Ася Иванова,Петя Петкова и Фабияна Костадинова. Вълнуващо допълнение на церемонията по награждаването осигури присъствието на момчетата от Overground Brass Band. Годината, в която Стара Загора продължи възходящата инерция от приза „Европейски град на спорта 2017“, бе изпъстрена с близо 200 разнообразни спортни събития. В третото издание на Маратон Стара Загора, в който се включиха 440 състезатели на трите дистанции,  а на 21 км. кениецът Хилари Кипахумба постави рекорд. Балканиадата по лека атлетика събра 700 атлети от 18 държави и целият български елит начело със спортисти номер 1 на България за 2016 и 2015 година - Мирела Демирева и Габриела Петрова. В началото на юни се проведе и международният лекоатлетически турнир „Самарско знаме”. В борбата отчетоха силно представяне турнирите „Динко Петров“, „Никола Илчев“, „Кольо Узунов“, народните борби, националната лига за купа Стара Загора. В художествената гимнастика Стара Загора домакинства на турнирите „Фея под липите“, „Импала“ и „Берое“, държавното първенство за ансамбли и на индивидуалния шампионат категория Б за всички възрасти. Традиционно, футболните събития в града се радваха на огромна популярност. Градът бе домакин на Ювентус джуниър камп – лицензиран лагер на титулувания световноизвестен футболен клуб Ювентус, квалификационни срещи на младежките и юношеските национални отбори по футбол, мача за суперкупата, финала за титлата при  ветераните, балканиада по футбол за ветерани и благотворителния футболен мач „Актьори срещу Берое“, в подкрепа на международния театрален фестивал Данаил Чирпански, който събра на терена футболни и театрални величия. \r\nТенис на корт - Международен турнир по тенис, държавно отборно първенство и няколко регионални турнира. \r\nБадминтон - Държавни шампионати за юноши и девойки, националната бадминтон верига, турнир млади таланти \r\nПлуване – Турнирите „Русалка“ и „Руси Русев“, както и държавното първенство за юноши и девойки старша възраст \r\nСтара Загора бе домакин на мача за суперкупата на България по волейбол - мъже и на още много турнири - по джудо, спортна гимнастика, спортни танци, шах, колоездене, спортен бридж, спортна стрелба, вдигане на тежести и др. Тази година премина под знака на честванията на 45-годишнината на „Училището за шампиони“ - Средно спортно училище Тодор Каблешков, дало на родния спорт много достойни имена. \r\nОбщина Стара Загора и през тази година продължи да инвестира в ремонт на спортната инфраструктура, да утвърждава мястото на областния център като един от най-спортните градове в страната, да насочва усилия в популяризирането му като предпочитана дестинация за провеждане на важни спортни събития на международно и национално ниво, както и за увеличаване броя на спортуващите, осигуряване на още по-добри условия за спортуване за гражданите и гостите на града, и надграждане на вече утвърдените добри практики и традиции в областта на спорта.", "date": "2018.12.19", "title": "Стара Загора: Мирела Демирева е Спортист №1 на Областта за 2018 година"}
{"url": "http://www.focus-news.net/news/2018/12/19/2603346/sport-futbolni-sreshti-vav-vtornik.html", "text": "Футбол : Мачовете в Германия, Англия и Италия \r\nВ Германия завършиха трите срещи от Бундеслигата, които се играха късно тази вечер. Ето резултатите:  \r\nВолфсбург- Щутгарт\t2 - 0\t \t \t\t  \r\nДюселдорф - Дортмунд\t2 - 1\t \t\t\t\t \t\t  \r\nХерта Берлин-Аугсбург\t2 - 2\t\t\t\t\t \t\t \r\nВ Италия Болоня-Милан завърши равен 0:0. \r\nВ Англия мачовете от Купата на Лигата завършиха със следните резултати: \r\nЛестър- Манчестър Сити\t1 - 2, след дузпи.   \t\t \r\nМидълзбро- Бъртън\t0 – 1.", "date": "2018.12.19", "title": "Спорт: Футболни срещи във вторник"}
{"url": "http://www.focus-news.net/news/2018/12/19/2603840/dimitar-dimitrov-kmet-na-obshtina-vetrino-400-hil-leva-otpuska-pravitelstvoto-za-rehabilitatsiya-na-edna-ot-glavnite-patni-otsechki-v-selo-belogradets.html", "text": "400 хил. лева отпуска правителството за рехабилитация на една от главните пътни отсечки в село Белоградец. Това съобщи за  Радио „Фокус“ – Варна  кметът на Община Ветрино Димитър Димитров във връзка с одобрените с постановление на Министерски съвет допълнителни трансфери по бюджетите на общини от областта за текущи ремонти и належащи инфраструктурни проекти. 400 000 лева се отпускат за рехабилитация на ул. „Младост” в село Белоградец. Със средствата ще бъде подменена старата и увредена асфалтова настилка на една от главните пътни отсечки в селото. \r\n„Финансовата подкрепа означава изключително много за oбщината. Ветрино е една от най-малките общини на територията на областта и тази подкрепа е добре дошла за жителите й. Средствата ще бъдат използвани за основен ремонт на ул. „Младост” в село Белоградец. Това е изключително оживена и натоварена улица, която свързва жителите с центъра на селото. Граничи с друга улица, която ремонтирахме през миналата година със собствени средства“, заяви кметът. Димитър Димитров подчерта, че състоянието на улицата е лошо, като една от причините е натовареността й. „Изказвам благодарност към правителството за тази помощ от мое име и от името на всички жители на населеното място. Правителството за пореден път обръща внимание на малките населени места, където също живеят хора“, каза още Димитър Димитров. \r\nМарияна ВАЛЕНТИНОВА", "date": "2018.12.19", "title": "Димитър Димитров, кмет на Община Ветрино: 400 хил. лева отпуска правителството за рехабилитация на една от главните пътни отсечки в село Белоградец"}
{"url": "http://www.focus-news.net/news/2018/12/19/2603841/sled-nyakolko-mesetsa-shte-tragnat-parvite-probni-vlakove-po-liniya-3-proektat-za-metroto-v-sofiya-e-gotov-na-81-obzor.html", "text": "След няколко месеца ще тръгнат първите пробни влакове по Линия 3, проектът за метрото е готов на 81% . Това стана ясно, след като кметът на София Йорданка Фандъкова, министърът на транспорта, информационните технологии и съобщенията Росен Желязков и директорът на „Метрополитен“ ЕАД инж. Стоян Братоев инспектираха строителството на две от метростанциите от Линия 3 на метрото. \r\nУчастъкът с релсите вече е завършен и в момента се извършват завършителни дейности по станциите от бул. „България“ до кв. „Красно село“. Към момента изграждането на проекта върви по график и се предвижда до края на следващата година да има вече 8 км от метрото, като част от третата линия на метрото. Очаква се, също така, от станция „Красно село“ до пл. „Орлов мост“ да се стига за 7-8 минути, а на крайната станция на спирката на Околовръстният път при „Горна Баня“, да има буферен паркинг. Вече е започнало и изграждането на ЖП гарата в „Горна Баня“, която ще бъде свързана със станцията на метрото, така както е на ЖП гара „Искър“. \r\nПредвижда се другата половина на 2020 година да бъдат готови и 4-те станции от „Красно село“, през „Овча Купел“ до Околовръстния път при „Горна Баня“. А след пускането на третата линия на метрото се очаква около 90 хил. тона вредни емисии във въздуха годишно да бъдат спестявани. В момента се извършва и подготовка за монтаж на т. нар преградни стени по цялото протежение на станцията, за да може метрото да бъде обезопасено на третата линия на метрото. Тази част от „Метрополитен“ ще може да обслужва около 170 хил. души, като Столична общината очаква около 1,5 млн. души в София да използват тази отсечка на метрото.  \r\n2024 година трябва да бъде изцяло завършена третата линия на метрото. Тя е разделена на 4 етапа. В момента се строи само първи и втори етап. Това са: бул. „Владимир Вазов“ през централната част до „Овча Купел“, и от „Овча Купел“ до ЖК „Овча Купел“, „Горна Баня“ към ЖП линията София-Перник, със съвместно метро и жп гара в Горна Баня. Това са 12 км с 12 станции. \r\nВ момента се подготвя проектът за следващите два етапа, единият е по бул. „Владимир Вазов“- 3 км с по 3 метростанции, а другият е по „Слатина“ - „Гео Милев“ и зала „Арена Армеец“ по „Цариградско шосе“ – 6 км с 6 станции. Идеята на „Метрополитен“ е строителството на тази отсечка да започне от 2021 г. и 2024-2025 година да бъде изцяло завършено. Те съобщиха и че участъците, които се изграждат от метеостанциите от Линия 3, са изключително тежки, защото 3 км от тях са минавали под реки. Това е затруднявало работата и на машините, защото 4 пъти са били сменявани резците им, вместо един. \r\nЗа този програмен период на транспорта се инвестират около 2 милиарда евро, които са разделени на 3 оси - пътната, жп и инфраструктурата на метрото. Повечето средства по този проект идват по Оперативна програма „Транспорт“, както и от съфинансирането от страна на общината. За следващата година общината залага 82,5 средства от бюджета, с помощта на Европейска инвестиционна банка. \r\nОт „Метрополитен“ уведомиха, че повече метровлакове няма да има за празниците, защото графикът е много стабилизиран и не може да се променя. Те поясниха, че септември месец са променили графика, като интервалът между влаковете е бил съкратен. Прави се анализ за отделяне на графика на първата и втората линия, за да може да има една междинна метростанция в „Модерното предградие“ и трафика да се облекчи и да бъде в интервала между 1,5 мин до 2 мин.", "date": "2018.12.19", "title": "След няколко месеца ще тръгнат първите пробни влакове по Линия 3, проектът за метрото в София е готов на 81% (ОБЗОР)"}
{"url": "http://www.focus-news.net/news/2018/12/19/2603842/dots-d-r-svetlozar-stoykov-ag-veliko-tarnovo-uvelichavat-se-razhdaniyata-s-tsezarovo-sechenie-po-zhelanie.html", "text": "Наблюдава се ръст на родени с цезарово сечение бебета по желание на майката. Тенденцията се отнася не само за Велико Търново, но и в цялата страна. Основна причина е страхът от болките при нормално раждане, уточни пред  Радио „Фокус“ – Велико Търново  началникът на Акушеро – гинекологичното отделение при МОБАЛ „Д-р Стефан Черкезов“ доц. д-р Светлозар Стойков. „Постоянният дял на цезаровото сечение нараства поголовно. Тенденцията на запад е връщане към нормалното раждане, надявам се, че тя ще настъпи и при нас в скоро време, тъй като се движим по-назад в сравнение с развитите европейски държави“, коментира доц. Стойков и допълни, че по-младите прибягват по-често до този метод.  \r\nМария НЕДЕВА", "date": "2018.12.19", "title": "Доц. д-р Светлозар Стойков, АГ-Велико Търново: Увеличават се ражданията с цезарово сечение по желание"}
{"url": "http://www.focus-news.net/news/2018/12/19/2603836/pravnata-komisiya-prie-priznavaneto-na-nevinnost-da-ne-prechi-za-predyavyavane-na-isk-za-otnemane-na-nezakonno-pridobito-imushtestvo-obzor.html", "text": "Комисията по правни въпроси в Народното събрание гласува между първо и второ четене промени в Законопроекта за изменение и допълнение на Закона за противодействие на корупцията и за отнемане на незаконно придобитото имущество. Зам.-председателят на комисия и депутат от ДПС Хамид Хамид  оттегли предложението да се удължат сроковете за проверките на незаконно придобитото имущество . Според действащия закон проверката за незаконно придобито имущество може да продължи до една година. С предложението се предвиждаше този срок да се удължи с шест месеца, а в случаите при предоставяне на информация от друга държава – с до 18 месеца. \r\nПравната комисия  прие признаването на невинност да не пречи за предявяване на иск за отнемане на незаконно придобитото имущество в полза на държавата . Според предложените промени прекратяването на наказателното производство или влизането в сила на присъда, с която подсъдимият е признат за невинен за престъпления, не съставляват законова пречка за съществуването и надлежното упражняване правото на иск за отнемане на незаконно придобитото имущество в полза на държавата. \r\nПарламентарната правна комисия  прие и предложението неприключилите проверки на КПКОНПИ след влизане в сила на новия закон да се извършват по досегашния ред . С предложените промени неприключилите до влизането в сила на новия закон проверки и производства пред съда във връзка с отменения Закон за отнемане в полза на държавата на имущество придобито от престъпна дейност, както и производства по установяване на конфликт на интереси и налагане на административни наказания, се довършват по досегашния ред от Комисията. \r\nПредседателят на Комисията по правни въпроси в Народното събрание и депутат от ГЕРБ Данаил Кирилов  оттегли предложението си промените в антикорупционния закон да влязат в сила от 23 януари 2018 г. \r\nПредседателят на Комисията за противодействие на корупцията и за отнемане на незаконно придобито имущество (КПКОНПИ)  Пламен Георгиев  коментира, че решенията на правната комисия представляват действителната воля на законодателя. „И реално така беше отслабена КПКОНПИ,  защото наказателното производство беше обвързано отново с гражданското производство. Всички права на граждани да докажат откъде имат имущество са защитени пред съда и КПКОНПИ не може да направи нито едно действие по репресия на нито едно лице“, каза още Георгиев и посочи, че Комисията е най-слабо репресивният орган. „Ако волята е да имаме наистина независима гражданска конфискация, необвързана с наказателното производство, и да отнемаме от онези, които наистина са забогатели нечестно, трябваше да бъде прието това, което се прие днес“, обясни той. \r\nПопитан дали е проблем отпадането на датата 23 януари за влизане в сила на закона, Георгиев отговори, че това не е проблем. „Това просто ще бъде бонус за лицата, на които ще им се препотвърдят прекратяванията до влизане в сила на закона. Те ще са извадили късмет“, заяви той. \r\nПо отношение на сроковете за проверките, Георгиев обясни, че според него предложението е оттеглено, за да се види какво е тълкувателното решение на ВКС. „Практиката показва, че срокът за проверка на незаконно придобито имущество трябва да бъде интуитивен“, заяви той. \r\nЦветилена СИМЕОНОВА", "date": "2018.12.19", "title": "Правната комисия прие признаването на невинност да не пречи за предявяване на иск за отнемане на незаконно придобито имущество (ОБЗОР)"}
{"url": "http://www.focus-news.net/news/2018/12/19/2603347/predstoyashti-sabitiya-v-stranata-za-19-dekemvri-agentsiya-fokus.html", "text": "От 14.00 часа президентът Румен Радев ще поздрави участниците в Осмата годишна среща на олимпийските отбори по природни науки в Националния археологически институт с музей при Българска академия на науките. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 14.00 часа в Големия колегиум на Министерството на земеделието, храните и горите  \r\nРумен Порожанов ще даде пресконференция, на която ще представи резултатите от работата на Министерството през годината. \r\n*** \r\nОт 10.30 часа заместник-министърът на образованието и науката Карина Ангелиева ще представи първите резултати от дейността на Комисията за наблюдение и оценка на научноизследователската дейност и извършената до момента оценка на научната дейност на висшите училища и научните организации в България за 2017 г.  \r\nСъбитието ще се проведе в залата на 7 етаж в МОН. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Вихър М.,  Минчо М. и Иво И., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад и документация за провеждане на ангажираща фаза 3 от процедурата Оpen season за „Проект за развитие и разширение на газопреносната система на „Булгартрансгаз“ ЕАД. \r\n*** \r\nОт 10.30 часа пред Министерството на земеделието, храните и горите ще се проведе поредното издание на фермерския фестивал „От нашата ферма – с любов за вас!“. \r\n*** \r\nОт 11.00 часа в двора на Първа САГБАЛ „Света София“ ще бъде открит и осветен православен параклис.  \r\n*** \r\nОт 11.00 часа Българският олимпийски комитет ще връчи своите годишни награди заедно със спортните Икари за 2018 г. в Националната художествена галерия „Двореца“. \r\n*** \r\nОт 11.00 часа Белоградчишкият епископ Поликарп ще освети новия храм „Рождество Христово“ при Първа акушеро-гинекологична болница „Св. София“. \r\n*** \r\nОт 11.00 часа в Националния музикален театър „Стефан Македонски“ главният изпълнителен директор на „Български пощи“ ЕАД Деян Дънешки ще валидира пощенско-филателно издание на тема „100 години професионално оперетно изкуство в България“. В официалната церемония ще вземе участие директорът на Националния музикален театър Марияна Арсенова. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Алипи А. и Пламенка А., на които са повдигнати обвинения за изнудване. \r\n*** \r\nОт 11.30 часа в Клуба на народния представител в Народното събрание ще бъде открита  \r\nблаготворителната изложба, на която ще се разпродават най-добрите творби от Синодалния Национален конкурс „Възкресение Христово“. Инициативата е част от благотворителна кампания на Св. Синод на БПЦ-БП - „Деца рисуват за деца“, която цели да събере средства за онкоболните деца и техните семейства, лекуващи се в Клиниката по детска клинична хематология и онкология при УМБАЛ „Царица Йоанна – ИСУЛ“, гр. София.  \r\n*** \r\nОт 11.30 часа в кулоарите на Народното събрание ще бъде дадено началото на Коледен благотворителен базар в подкрепа на децата с аутизъм в България. \r\n*** \r\nОт 12.00 часа кметът на София Йорданка Фандъкова ще инспектира строителството на две от метростанциите от Линия 3 на метрото. На инспекцията ще присъства и министърът на транспорта, информационните технологии и съобщенията Росен Желязков и изпълнителният директор на „Метрополитен“ проф. Стоян Братоев.    \r\nИнспекцията ще започне от метростанцията на кръстовището на бул. „България“ и бул. „Ив.Гешов“, която е част от първия участък с готов релсов път.  \r\n*** \r\nОт 13.00 часа 6-и състав на Специализирания наказателен съд ще заседава по делото срещу Методи И., на когото са повдигнати обвинения за изнудване. \r\n*** \r\nОт 13.00 часа на ул. „Райко Алексиев“ 40 ще бъде открит магазин от веригата Billa в България. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Недялко Ц., на когото са повдигнати обвинения за изнудване. \r\n*** \r\nОт 13.30 часа 14-и състав на Специализирания наказателен съд ще заседава по делото срещу Десислава И., Биляна П. и Петко Д., на които са повдигнати обвинения за подкуп. \r\n*** \r\nОт 14.00 часа в зала 10 на ВМА Дядо Коледа и Снежанка ще зарадват с подаръци децата, на които през годините са направени кохлеарни имплантации в Клиника „Ушни, носни и гърлени болести”. \r\n*** \r\nОт 15.30 часа в Апелативния специализиран наказателен съд ще се гледа делото по случая на Михаил М., обвинен за поругаване на българското национално знаме. \r\n*** \r\nОт 18.00 часа в изложбената зала на Държавна агенция „Архиви“ ще бъде представена книгата на проф. Венелин Цачевски „радко димитриев. Пълководецът“. \r\n*** \r\nОт 18.30 часа в галерия „Структура“ ще бъде открита изложбата „Natura Naturans / Природата на изкуството“. \r\n*** \r\nОт 19.00 часа в „Електроцентралата“ на НДК ще бъде представен пилотният клип от поредицата „RIDE HARD“. \r\n*** \r\nОт 19.00 часа хористи от старшата формация на Детския радиохор излизат на сцената в Първо студио на БНР за Коледен концерт. \r\n*** \r\nОт 19.30 часа в зала 1 на НДК ще започне концертът „Rock the Operа“.  \r\n*** \r\nОт 19.30 часа в ДНК-пространство за съвременен танц и пърформанс отново ще отворим кутията на срама с Ива Свещарова и Вили Прагер и техният спектакъл „Shamebox“.  \r\n*** \r\nОт 09.30 часа в Зала 1 на Районен съд ще се гледа делото на Петър Н. Той е обвинен в това, че на 02.07.2017 г. в гр. Асеновград е извършил непристойни действия – отправяне на обиди и псувни по адрес на лице с инициали П. Д., агресивно поведение и заплюване на същото лице. Овен това му е нанесъл лека телесна повреда. \r\n*** \r\nОт 10.00 часа в сградата на ОДМВР-Благоевград ще се проведе пресконференция, свързана с дейността на дирекцията. \r\n*** \r\nОт 11.00 часа пред сградата на Община Благоевград ще се проведе благотворителен коледен базар. \r\n*** \r\nОт 18.30 часа в Зала „Яворов“ ще започне концерт на Камерната опера и формация „София“. \r\n*** \r\nОт 10.00 часа в залата на Общинския съвет ще се проведе среща на експерти от институцията на омбудсмана на Р България с граждани. \r\n*** \r\nОт 16.30 часа в храм „Св. Богородица“ ще се състои награждаването на победителите в конкурса за коледна картичка „Рождество Христово“, организиран от Община Бургас и Центърът за подкрепа на личностното развитие. \r\n*** \r\nОт 18.00 часа в Дома на писателя ще се проведе увеселение за членове на писателската общност под надслов „Коледно настроение“. \r\n*** \r\nОт 11.00 часа във Военноморския музей ще бъде открита традиционната годишна изложба „По пътя към морската история“. Тя представя голяма част от дарените вещи, документи и снимки, включени в музейния фонд през 2018 г. \r\n*** \r\nОт 11.00 часа в сградата на бул. „Сливница” № 159 ще бъдат открити фотоизложба и музейна експозиция по повод 140 години от създаването на Варненската пожарна служба. \r\n*** \r\nОт 18.00 часа в зали 5, 6 и 7 на Градска художествена галерия „Борис Георгиев“ ще се открие юбилейна изложба на Дария Василянска по случай 90 години от рождението ѝ. Изложбата ще продължи до 19 февруари 2019 година. \r\n***  \r\nОт 10.00 часа в ритуална зала на Община Велико Търново ще се проведе церемонията „Спортист на Велико Търново за 2018 година“.  \r\n***  \r\nОт 10.30 часа в Детско отделение при МОБАЛ „Д-р Стефан Черкезов“ ще започне Коледно тържество.  \r\n***  \r\nОт 11.00 часа в голяма зала на Община Велико Търново ще се проведе Коледен концерт на учениците от ОУ „Бачо Киро“.  \r\n***  \r\nОт  11.00 часа във фоайето на ОДМВР – Велико Търново директорът ст. комисар Димитър Машов ще връчи грамоти за проявена високохуманна постъпка на три деца, намерили и предали чанта с пари и документи.  \r\n***  \r\nОт  11.30 часа в пресклуба на БТА ще се състои пресконференция на групата общински съветници от БСП във Велико Търново. Сред темите ще бъде увеличението на разходите за поддържане на чистотата в общината и други актуални проблеми, свързани с предстоящата сесия на Общинския съвет.  \r\n***  \r\nОт 12.30 часа в Хуманитарна гимназия ще бъде открит Коледен базар и ще има коледно тържество.  \r\n***  \r\nОт 16.00 часа в Читалище „Надежда – 1869“ ще се проведе среща с поета Петър Пацев.  \r\n***  \r\nОт  17.30 часа в Изложбени зали „Рафаел Михайлов“ ще бъде открита „Никола Пиндиков – между човека и твореца” – Изложба за 120 години от рождението на художника.  \r\n***  \r\nОт 18.00 часа на Коледния базар в парк „Марно поле“  ще започне Коледен концерт на Веселин Маринов.  \r\n***  \r\nОт 18.00 часа в голяма зала на Общината ще се проведе Коледен концерт на формациите на Вокална група „Пеещи камбанки“.  \r\n***  \r\nОт 18.30 часа в Клуб 7 ще се проведе представяне на книгата „Дипломацията срещу свободата“ на Емил Александров. \r\n*** \r\nОт 09.00 часа в Спортна зала „Фестивална” ще се проведе Коледен баскетболен турнир 3х3 - състезание за VІ-VІІ клас. \r\n*** \r\nОт 11.00 часа кметът на Община Видин Огнян Ценков ще посети филиал „Звънче“ на детска градина „Мир“, след приключването на основен ремонт на помещения там. \r\n*** \r\nОт 17.30 часа в салона на Народно читалище „Цвят 1870” ще се проведе Коледен концерт на смесен хор Видин към читалището. \r\n*** \r\nОт 18.00 часа в залата на Симфониета – Видин ще започне Коледен концерт на „СУ Св. св. Кирил и Методий” и АНТП „Дунав”. \r\n*** \r\nОт 16.30 часа в Градската концертна зала ще се проведат детски коледни концерти.  \r\n*** \r\nОт 17.30 часа в зала 1 на Общината ще бъде Представяне на биографичен филм за „Никола Петров“ и ще се проведе среща с творческия екип.  \r\nСъбитието е по повод 145-годишнината от рождението на Никола Петров. \r\n*** \r\nОт 18.00 часа в НЧ „Напредък-1869“ ще започне фолклорен Коледен концерт. \r\n*** \r\nОт 18.00 часа в НЧ „ Иван Вазов-1893“ ще започне Коледен концерт с участието на читалищните колективи. \r\n*** \r\nОт 14.00часа в Общински исторически музей ще започне Конкурс за най-красива сурвачка. \r\n*** \r\nОт 10.00 часа в Клуба на пенсионера на пл. „Нико Нинов“ ще се проведе среща на експерти от институцията на омбудсмана на Р България с граждани. \r\n*** \r\nОт 10.30 часа в Младежкия център ще се състои церемонията по връчване на наградите от II Областен конкурс за есе „Защо семейството е важно за всяко дете?“. \r\n*** \r\nОт 10.30 часа в Художествената галерия ще се проведат коледни занимания в „Работилница въображение“.  \r\n*** \r\nОт 11.00 часа в Общностен център за деца и семейства – Добрич ще се състои спектакъл на детски драматичен състав при НЧ „Пробуда - 1939 г.“ \r\n*** \r\nОт 17.00 часа в Художествената галерия ще бъде открита благотворителна изложба за построяването на храм „Свети Лука Кримски“. \r\n*** \r\nОт 18.00 часа в зала „Зорница“ на НЧ „Йордан Йовков - 1870 г.“ ще се състои Коледен концерт на възпитаници на Музикална школа с преподаватели Вела Желева, Светлана Цонева, Красимир Димитров. \r\n*** \r\nОт 18.00 часа в Спортна зала „Добротица“ ще започне „Дарования - 2018“ - коледен концерт с участието на колективи и индивидуални изпълнители - лауреати на национални и международни конкурси и фестивали, носители на престижни награди. \r\n*** \r\nОт 11.00 часа заседателната зала на Община Дупница ще се проведе начална пресконференция по проект „Въвеждане на енергоспестяващи мерки в многофамилни жилищни сгради  в гр. Дупница, Община Дупница“.  \r\n*** \r\nОт 10.00 часа в кметството на град Дунавци ще се проведе среща на експерти от институцията на омбудсмана на Р България с граждани. \r\n*** \r\nОт 18.00 часа в НЧ „Съгласие-1890“ ще започне Коледен концерт. \r\n*** \r\nОт 18.00 часа в Спортната зала ще се проведе Коледен турнир по футбол. \r\n*** \r\nОт 18.00 часа в читалище „Васил Левски“ ще се състои концерт „Коледно настроение“ с участие на колективите за любителско творчество при културната институция. \r\n*** \r\nОт 11.00 часа в пресклуба на ОДМВР-Кърджали ще се проведе брифинг във връзка с опазването на обществения ред, създаване на сигурност за гражданите  и имуществото им по време на предстоящите празници. \r\n*** \r\nОт 10.00 часа в заседателната зала на Община Кюстендил ще се проведе редовно месечно съвещание с кметовете и кметските наместници.   \r\n*** \r\nОт 14.00 часа в залата на Читалище „Пробуда“ ще започне коледен концерт, по време на който ще бъдат обявени резултатите от конкурса „Моята Коледа”. \r\n*** \r\nОт 15.00 часа за девети път колегията на Националния археологически институт с музей на БАН ще направят дарение на неонатологията в монтанската болница.  \r\n*** \r\nОт 18.00 часа в Общинския младежки дом ще се проведе Коледен концерт. \r\n*** \r\nОт 12.00 часа в Регионалния пресклуб на БТА ще се проведе пресконференция на Фондация „Надеждата на Пазарджик“, на която ще бъдат връчени грамоти и финансови стимули на 14 момичета и момчета, постигнали високи резултати през годината в науката и спорта. \r\n*** \r\nОт 18.00 часа в галерия „Георги Машев“ ще бъдат връчени традиционните годишни награди на членовете на Дружеството на пазарджишките художници. \r\n*** \r\nОт 09.30 часа в зала „Панорама“ ще започне заседание на Общински съвет Перник. \r\n*** \r\nОт 17.30 часа в Художествена галерия „Професор Веселин Стайков“ ще бъде открита 49-та годишна изложба на художниците от клуб „Петър Стайков“. \r\n*** \r\nОт 10.30 часа в Заседателната зала на Община Пловдив ще се проведе пресконференция по повод програмата за коледно-новогодишните празници в града. Ще бъдат обявени и резултатите от изпълнението на проект „Ефективно функциониране на областен информационен център в гр. Пловдив“. \r\n*** \r\nОт 11.00 часа дипломантите от випуск-2018 на Медицинския факултет на МУ - Пловдив ще получат магистърските си дипломи за лекари по медицина в Голямата зала на Драматичен театър Пловдив (ул. „Княз Александър I“ №38). \r\n*** \r\nОт 12.30 часа в Колодрума ще се проведе пресконференция, посветена на мача от волейболната Шампионска лига между първенеца на България Марица (Пловдив) и първенеца на Турция, Европа и света ВакъфБанк (Истанбул), който ще се играе на 20 декември. \r\n*** \r\nОт 13.00 часа на ул. „Екзарх Йосиф“ ще се проведе Коледен фермерски пазар. \r\n*** \r\nОт 11.30 часа в Центъра за обществена подкрепа ще се проведе среща-разговор с Мадлен Алгафари и представяне на новата книга на автора – „Поправителен за родители“. \r\n*** \r\nОт 10.30 часа в сградата на Сливенска митрополия Сливенският митрополит Йоаникий ще отправи  Рождественското  си послание до клира и православните християни от Сливенска епархия. \r\n*** \r\nОт 18.30 часа в зала „Сливен“ ще  започне Коледният концерт на Ансамбъл за народни песни и танци – Сливен и на Общинския фолклорен ансамбъл „Загоре“ – Стара Загора. \r\n*** \r\nОт 19.00 часа на сцената на Драматичния театър ще се състои концерт-спектакъл „Коледно пътешествие“ с участието на оркестъра и хора на Държавна опера – Бургас. \r\n*** \r\nОт 10.30 часа кметът Николай Мелемов ще даде пресконференция в 247 зала на Община Смолян.  \r\n*** \r\nОт 11.00 часа пред сградата на ОДМВР-Смолян ще бъде открит Републикански турнир „Купа България“ по стрелба с пистолет за служители на МВР – „Смолян 2018“. \r\n*** \r\nОт 14.00 часа в зала №1 на Родопския драматичен театър кметът Николай Мелемов и евродепутатът Владимир Уручев ще подарят театрална постановка и подаръци на децата със специални образователни потребности, децата от приемните семейства и техните приятели. \r\n*** \r\nОт 18.00 часа в зала „Петър Стайков” на Клуба на дейците на културата ще бъде открита традиционната Коледна и Новогодишна изложба на художниците от Смолян. \r\n*** \r\nОт 11.00 часа в зала 203 на Община Стара Загора кметът Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния. \r\n*** \r\nОт 14.00 часа в залата на Центъра за подкрепа за личностно развитие към Община Стара Загора ще бъде открита изложбата „Коледа”  и ще бъдат наградени участниците в конкурса „Сурва весела година“. \r\n*** \r\nОт 18.00 часа в НЧ „Родина - 1860“ ще се проведе коледен концерт на възпитаниците на Музикалната школа при читалището. \r\n*** \r\nОт 19.00 часа в Регионалния исторически музей ще се проведе церемония  по награждаване на най-добрите спортисти за 2018 г. \r\n*** \r\nОт 10.30 часа в зала „Марица“ на Областна администрация Хасково ще се проведе Коледен благотворителен базар. \r\n*** \r\nОт  10.00 часа зала 2 на Областна администрация-Шумен  областният управител проф. Стефан Желев ще проведе традиционната среща с представителите на медиите в навечерието на Коледа.  \r\n*** \r\nОт 17.00 часа в Регионална библиотека „Стилиян Чилингиров” ще се проведе Коледен бал с танци. \r\n*** \r\nОт 09.30 часа в Голямата зала на Община Ямбол ще се проведе Коледарски празник за деца. Представянето на коледарските групи от детски и учебни заведения започва в Зрителната зала на Общината от 11.00 часа.", "date": "2018.12.19", "title": "Предстоящи събития в страната за 19 декември (Агенция „Фокус“)"}
{"url": "http://www.focus-news.net/news/2018/12/19/2603348/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Заместник-министърът на външните работи на Гърция Йоргос Катругалос миналата седмица беше във Вашингтон за разговори с високопоставени представители на администрацията на президента Доналд Тръмп и за встъпителния Стратегически диалог САЩ-Гърция с държавния секретар Майк Помпео. Той отговори на серия въпроси от  вестник The Washington Times  за двустранните отношения, имиграцията, Европейския съюз и Русия след двудневните разговори. WT: Какво послание донесехте за администрацията на Тръмп? Защо почувствахте нужда от стартиране на двустранен стратегически диалог между дългогодишни съюзници и партньори от НАТО? Защо казвате, че двустранните отношения между САЩ и Гърция са в най-добрия си момент?  \r\nЙ.К.: Това е наистина върхът на нашите двустранни отношения. Вярно е, че Гърция и Съединените щати винаги са били от една и съща страна, от времето, когато американските гръкофили дойдоха да се борят с нас в нашата освободителна война през 1821 г. Сегашното преместване на нашите стратегически отношения на нова основа, при равни условия , произтича от привеждането в съответствие на интересите и новите предизвикателства, пред които сме изправени в нашия регион. Опитахме се да отговорим на тези предизвикателства, като станем стабилизиращ фактор на Балканите и Източното Средиземноморие, като насърчим регионалната сигурност и сътрудничество. Съединените щати признаха в тази рамка нашето лидерство и визия и по-специално нашите инициативи за разрешаване на спорове и насърчаване на общите ползи за регионалната икономика и сигурност. Енергетиката изглежда е била основна тема за дискусия във вашите разговори тук. Споделяте ли притесненията а САЩ относно тръбопроводите „Северен поток 2“ и „Турски поток“? Бяха ли сключени конкретни споразумения по времена престоя ви тук, за да увеличите ролята на Гърция в европейската енергийна сигурност?  \r\nОсновен компонент на новия икономически модел, който искаме да изградим, е точно нашето сравнително геополитическо предимство да бъдем естествен мост между Европа, Азия и Африка. Въз основа на това, Гърция трябва да се превърне в център на търговията, логистиката и транспорта, но и енергиен център. Следователно, ние подкрепяме диверсификацията на енергийните ресурси въз основа на умножаването на тръбопроводите и центровете за втечнен природен газ, както по икономически причини, така и по причини, свързани с енергийната сигурност. Що се отнася до тръбопроводите „Северен поток 2“ и „Турски поток“, считаме, че те трябва да бъдат третирани по един и същ начин от Европейския съюз, тъй като не е приемливо да съществуват двойни стандарти при оценяването по същество на подобни проекти. В продължение на много години новините от Гърция бяха доминирани от икономическата криза, преговорите за дълг с Международния валутен фонд и битките за спасяването и мерките за строги икономии. Чувствате ли, че страната е преминала най-трудното в своите икономически и фискални проблеми?  \r\nЯсно е, че не само сме отгърнали нова страница, но сега сме в една напълно нова глава от нашата история. Оставянето зад нас на програмите за приспособяване не означава само връщане към икономическата нормалност, но и завръщане на страната ни към пълен демократичен суверенитет. След много години нашата икономика нараства в продължение на шест последователни тримесечия, като през последното отбелязва ръст от 2,2%. Прогнозата за 2019 г. е още по-добра, тъй като оценяваме, че нашата икономика ще нарасне с 2,5%. Гърция има исторически добри отношения с Русия, а гръцкият министър на отбраната Панос Каменнос неотдавна говори за по-тясно военно и техническо сътрудничество с Москва. Как балансира Атина по-тесните връзки с Вашингтон и руския натиск върху държавите от НАТО и Украйна?  \r\nОпитваме се да имаме напълно независима и многостранна външна политика. Ясно е, че нашият политически дом е ЕС, но смятаме да се превърнем в мост между Европа и арабския свят, между Русия и Китай. Можем да играем тази посредническа, конструктивна роля, тъй като никога не сме били колониална сила и имаме диаспори в много страни от региона. Особено по отношение на Русия, ние считаме за едно от най-важните предизвикателства на нашето време това, как да я реинтегрираме в европейската регионална система за сигурност. Ние направихме това със Съветския съюз чрез споразуменията от Хелзинки. Защо не сега? Гърция е на фронта на имиграционната криза в ЕС. Смятате ли, че получавате достатъчна подкрепа и разбиране от САЩ и ЕС? Според вас нещата ще стават все по-добри или по-лоши през 2019 г.? \r\nПрез последното десетилетие се сблъскахме със смесица от кризи - икономическа и миграционна. И успяхме да се справим чрез откритостта и зачитането на основните човешки права. В края на краищата, все още си спомняме времето, когато сами бяхме мигранти и бежанци. Подкрепата от нашите съюзници беше съществено условие да се справим с нея. Но трябва да стане ясно, че миграцията е глобален проблем. Тя не може да се разглежда само като проблем на една нация. Особено в ЕС се нуждаем от европейски отговор въз основа на нашите общи ценности, солидарност и споделяне на тежестта. За съжаление, не всички държави-членки реагират по този начин на предизвикателството. Ето защо това ще бъде една от основните дилеми на следващите европейски парламентарни избори. Два лагера се сблъскват един с друг: един, верен на хуманния характер на нашите общества, отдаден на защитата на правата на човека и откритостта, и друг, който обещава крепостна Европа, чрез връщане към едно златно национално минало, което никога не е съществувало. Бонус въпрос: Някакви прогнози за парламентарните избори в Гърция през 2019 година?  \r\nТози е лесен. Ще ги бием. Залозите са добре дошли. \r\n*** Турският президент Реджеп Тайип Ердоган ескалира заплахите си в понеделник за военна атака срещу контролирана от САЩ територия в североизточна Сирия, а американската армия настоя, че двете страни \"постигат напредък\" в разрешаването на различията си, пише  американският вестник The Washington Post  в материал, представен без редакторска намеса. \r\nЕрдоган каза, че президентът Тръмп е \"реагирал положително\" в петъчен телефонен разговор на едно турско искане - съюзническите сирийски кюрдски сили да бъдат изведени от сирийския град Манбидж. Турският президент обаче посочи, че турските операции на изток, където кюрдските бойци заемат поредица от сирийски гранични градове, могат да започнат \"във всеки един момент\". \r\nТурция, обясни турският лидер по време на реч в централната провинция Коня, ще действа \"без да навреди на американските войници\" в граничните пунктове за наблюдение и тези, разпръснати между кюрдските бойци. \r\nГоворителят на Министерството на отбраната на САЩ Шон Робъртсън отказа да обсъжда „оперативни детайли“ за каквито и да е американски или кюрдски военни придвижвания в отговор на заплахите на Турция. Той визираше въпросите за телефонния разговор между Тръмп и Ердоган от петък. \r\nВисокопоставен служител на Белия дом, говорейки под условие за анонимност, заяви, че \"Съединените щати и Турция остават в тясно сътрудничество на най-високо равнище относно ситуацията със сигурността в Северна Сирия\"  \r\nТурция смята, че кюрдите от „Отрядите за народна самоотбрана“ (ОНС), които бяха ключови съюзници на САЩ при победата над „Ислямска държава“ в Сирия, са терористи, свързани с турски сепаратисти.  Че те са взели територия и политици, свързани с кюрдските бойци, са създали временни правителствени структури в райони, доминирани от арабите. \r\nИсканията на Турция представляват загадка за администрацията, която заяви, че е близо до победата над джихадистите, но кампанията срещу тях ще пострада без кюрдските сили, които изнесоха по-голямата част от битките на място. В същото време американските представители заявиха, че оценяват Турция като съюзник на НАТО и се опитват да отговорят на оплакванията й. \r\nДвете правителства \"активно координират всички въпроси, засягащи турската сигурност и положението в Североизточна Сирия\", каза говорителят на Пентагона Ерик Пахън. \r\nСлужител на Пентагона отбеляза, че Турция е съсредоточила нови военни части по границата, заедно със сирийските бойци, които споделят желанието й да изгонят кюрдите. Американските военни се опасяват, че тези бойци, които наричат „ПТО“ - подкрепяната от Турция опозиция, може да не са изцяло под контрола на Турция, каза служителят, който говори под условие за анонимност, за да може да разясни положението в Сирия. \r\nМиналата седмица турски самолети бомбардираха позиции на турските кюрди в Северен Ирак, в близост до границата със Сирия и Анкара заплаши, че ще започне операция в Сирия, но Пентагонът предупреди, че „едностранни военни действия в Североизточна Сирия от която и да е страна, особено ако там или в близост присъстват американски военнослужещи, може да има тежки последствия. Ще приемем всякакви подобни действия за неприемливи“, се казва в съобщение от говорителя на военното ведомство Робъртсън. \r\n***  Докато предстоящата военна операция на Турция източно от река Ефрат за изчистване на района от терористите (от сирийските кюрдски „Отряди за народна самоотбрана“ (ОНС) се подготвя, все повече детайли относно третата трансгранична операция на Анкара в Сирия продължават да излизат, пише  онлайн изданието на турския консервативен ежедневник Yeni Safak . \r\nСила от 24 хиляди души, съставена от военнослужещи от Турските въоръжени сили (ТВС) и „Свободната сирийска армия“ (ССА) се готви да вземе участие в операцията, съобщава изданието. \r\nВ понеделник турският президент Реджеп Таийп Ердоган заяви, че операцията може да започне „всеки момент“, като подчерта, че Турция никога няма да допусне създаването на „терористичен коридор“ по южната си граница. \r\nПървата фаза от операцията, както пише вестникът, чиято цел е да бъдат ликвидирани десет различни гарнизона на терористите, трябва да бъде завършена в рамките на два месеца. \r\nКомандирът на 2-а бригада генерал Исмаил Метин, който беше начело на операция „Маслинова клонка“ в Африн, ще бъде главнокомандващ на предстоящата турска операция. Първата цел са тунелите \r\nПървата цел на операцията ще бъдат тунелите, принадлежащи на сирийската издънка на „Работническата партия на Кюрдистан“ (ПКК) – „Партията Демократическо единство“ (ПДЕ), в които са заложени капани, благодарение на помощта на американските военни съветници, пише „Йени Шафак“. \r\nСтотици тунели са прокопани от ПКК/ПДЕ в близост до границата, които имат изходи в градовете Тал Абаяд, Рас ал Айн, Айн ал Араб, Дербасиех и Миликиех. \r\nРазузнавателни полети, инфилтрация и мисии за идентификация на бойното поле ще послужат за унищожаването на тунелите, докато предварително посочените цели ще бъдат подложени на интензивни артилерийски и въздушни удари, което трябва да разчисти района за навлизането на сухоземните части, посочва изданието. \r\n„Йени Шафак“ припомня, че миналата седмица терористите от ПКК ускориха действията си за прехвърляне на получените от САЩ оръжия, под претекста, че се сражават с „Ислямска държава“ в североизточния сирийски град Тал Абаяд. Доставките се ускориха значително, особено, след като Турция започна да обстрелва позициите на ПКК/ОНС в града и като цяло, на изток от река Ефрат. \r\nВъзможната мисия в района на изток от Ефрат, за която турското ръководство настоява от месеци, идва след две успешни трансгранични турски операции в Сирия след 2016 година – Операция „Щита на Ефрат“ и Операция „Маслинова клонка“ – като и двете имаха за цел да ликвидират присъствието на терористите от ПКК/ОНС и „Ислямска държава“ в близост до границите на Турция. \r\nОчаква се по време на първата фаза от операцията от сирийските кюрди да бъдат изчистени общо 17 хил. кв. км. \r\nОкончателната фаза на операцията в Сирия обаче ще остане под прикритие до нулевия час, отбелязва вестникът. Подкрепленията са на път \r\nСпоред съобщение на командира на базираната в Идлиб „Бригада Тувар“, която е част от ССА, пред „Йени Шафак“, допълнителни резервни части от 8 до 15 хиляди души ще бъдат изпратени, за да се присъединят към основните сили преди началото на операцията. \r\nИзданието припомня, че Сирия едва сега започна да излиза от разрушителния конфликт, започнал през 2011 г., когато режимът на Асад се разправи с демонстранти с неочаквана жестокост. \r\nСпоред данните на ООН стотици хиляди хора са били убити във войната досега. \r\n*** Външните министри на Русия, Иран и Турция заявиха във вторник, че новият Сирийски конституционен комитет трябва да се събере в началото на новата година, с което ще се постави началото на жизнеспособен политически мирен процес, пише  електронното издание Daily Star Lebanon . \r\nВ съвместно изявление, прочетено от руския външен министър Сергей Лавров, след като тройката се срещна със специалния представител на ООН за Сирия Стефан де Мистура, те заявиха, че работата по новия орган „трябва да се ръководи от чувство за компромис и конструктивно сътрудничество“. \r\nДе Мистура се обърна пред журналистите отделно, казвайки, че „има да се измине още една миля в тези маратонски усилия“, които трябва да осигурят надеждна и балансирана комисия. \r\nВъншните министри на трите държави, които подкрепят различни страни в продължаващата близо 8 години сирийска война, започнаха разговори в Женева, за да се договорят за съвместно предложение и да искат благословията на ООН за него. \r\nДе Мистура, който на 31 декември отстъпва поста си, се опитва от януари се договори за идентичността на 150 членове на нов конституционен комитет, за да съживи застоялия мирен процес. \r\nПравителството на президента Башар Асад и опозицията, която се бори да го свали, предложиха по 50 имена. Но Русия, Иран и Турция все още спорят за последните 50 члена на гражданството общество с „независим“ произход, казват дипломати. \r\nПравителството  в Дамаск преди отхвърляше усилията под егидата на ООН да се създаде конституционен комитет. \r\nПрез почивните дни де Мистура заяви, че конституционният комитет ще бъде изходна точка за политическия напредък. \r\n„Той засяга, например, президентските правомощия, може и трябва да засяга това,  как се правят избори, разделението на властите, с други думи – това е голям въпрос“, заяви той.", "date": "2018.12.19", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/19/2603349/bbc-tramp-otstapva-za-spirane-na-rabotata-na-pravitelstvoto.html", "text": "Президентът на САЩ Доналд Тръмп прави крачка назад в заплахата си американската администрация да спре работа, след като демократите отказаха да му позволят да финансира строителството на стената с Мексико от бюджета на страната, съобщава британската  BBC .  \r\nБелият дом е намерил други източници за финансиране на проекта, обяви говорителката на институцията Сара Сандърс. Тръмп поиска пет милиарда щатски долара от Конгреса, за да започне изграждането на стената. Ако Конгресът и президентът не постигнат споразумение, няколко федерални институции са се заканили да спрат работа в петък. Не е много ясно какво има предвид Сандърс, когато споменава „потенциални алтернативни източници на финансиране за стената“, коментират новината журналистите от BBC. \r\nНа брифинга във вторник в Белия дом говорителката е заявила на репортерите, че Тръмп е „ помолил всяка [федерална] институция да се поогледа и да прецени дали има пари, които могат да се използват за тази цел \". \r\nЛидерът на демократите в Сената Чък Шумър заяви, че президентът няма право да използва фондовете, за да плаща за неговата стена, без одобрението на конгресмените.  \"А те няма да позволят това заради стената,\" е допълнил той.  \r\nВъв вторник лидерката на демократите в Камарата на представителите Нанси Пелоси е заявила пред репортерите, че строителството на стената е „прахосване на пари“. \r\nПо-късно пак във вторник Тръмп е участвал в училищна проява, посветена на сигурността, където са го попитали какво може да се случи, ако правителството спре да работи. Неговият отговор гласял: „ Ще видим какво ще се случи. Много е рано сега.“ И добавил: „Имаме нужда от сигурност на границата“. Ивелина Ватова", "date": "2018.12.19", "title": "BBC: Тръмп отстъпва за спиране на работата на правителството"}
{"url": "http://www.focus-news.net/news/2018/12/19/2603837/novatv-makedoniya-v-parlamentarnata-konstitutsionna-komisiya-sa-glasuvani-vsichki-predlozheniya-za-promyana-i-dopalnenie-na-konstitutsiyata.html", "text": "Депутатите от парламентарната Конституционна комисия, подкрепиха всички предложения за изменение и допълнение на Основния закон на Република Македония. Представителите на ВМРО-ДПМНЕ не са присъствали на обсъждането. Това съобщи на електронната си страница македонския телевизионен канал  Nova TV . \r\nНай-активни в дискусиите в сряда са били депутатите от „Алианс на албанците“ и „Беса“. Според тях в Раздел „Гражданство“ определението \"македонско / граждани на Република Северна Македония\" трябва да се промени, като отпадне „македонско“ и остане само \"граждани на Република Македония \". \r\nВ проведените в комисията дебати лидерът на Алианса Зиядин Села оцени предложението на управляващите като пропаганда на \"моноетническата македонска концепция\", депутатът от „Беса“ Фадил Зендели  определи направените предложения като подвеждащи. \r\nВицепремиерът по европейските въпроси Буяр Османи отговори на тези упреци с пояснение, че предложенията на правителството са в съответствие с Договора от Преспа, а етническите въпроси са включени в Охридското рамково споразумение, което ще бъде неразделна част от Конституцията \r\nВ заседанието на Комисията участва и Панчо Минов, който обяви, че ще работи като независим депутат. Той изрази задоволство, че правителството е приело част от предложенията му. Според него това ще се отрази и на гласуването му на пленарна сесия, когато се приемат окончателно конституционните поправки.   \r\nПленарната сесия на Парламента в Скопие, на която ще се обсъдят и гласуват предложенията за изменение и допълнение на Конституцията, ще започне работа на 9 януари 2019 година.   \r\nЕто и предложенията за изменения и допълнения, направени след дискусиите в Комисията:   Промяна XXXIII   \r\n1.В Конституцията думите \"Република Македония\" се заменят с \"Република Северна Македония\", \"Македония\" се заменя със \"Северна Македония\", с изключение на член 36 от Конституцията на Република Македония.  Промяна XXXIV \r\n1.В Преамбюла на Конституцията на Република Македония се заличава изразът \"които живеят в нейните граници\", а изразът \"решенията на АСНОМ\" се заменя с израза \"юридическите решения, посочени в Обръщението на Първото заседание на АСНОМ до македонския народ за проведеното заседание на АСНОМ \", след думата „година“ се добавя пояснението „на които се изрази волята за създаване на самостоятелна суверенна държава и Охридското рамково споразумение\", думите „решиха да\" се заличават.  \r\n2.С тази промяна се изменя и допълва Преамбюлът – Допълнение 4 в Конституцията на Република Македония.  Промяна XXXV \r\n1.Републиката зачита суверенитета, териториалната цялост и политическата независимост на съседните държави. \r\n2. С това изменение се допълва член 3 от Конституцията на Република Македония.  Промяна XXXVI   \r\n1.Републиката предпазва, гарантира и подхранва особеностите, историческото и културното наследство на българския народ.  \r\nРепубликата защитава правата и интересите на своите граждани, които живеят или пребивават в чужбина.  \r\nРепубликата се грижи за диаспората на македонския народ и на другите общности, възпитава и насърчава връзките им с родината.  \r\nРепубликата, едновременно с това, няма да се намесва в суверенните права на други държави и във вътрешните им работи.  \r\n2.С тази промяна се изменя член 49 и промяна 2 от Конституцията на Република Македония.  Ивелина Ватова", "date": "2018.12.19", "title": "NovaTV (Македония): В парламентарната Конституционна комисия са гласувани всички предложения за промяна и допълнение на Конституцията"}
{"url": "http://www.focus-news.net/news/2018/12/19/2603350/tass-kabinetat-na-ukrayna-razshiryava-sanktsiite-sreshtu-kompaniite-svarzani-s-krim.html", "text": "Ограничителни мерки, както се очакваше, ще се предприемат срещу „някои руски предприятия и компании от държавите в Европа, които обезпечават работата на ООО \"Титанови инвестиции\" в Армянск\", информира  ТАСС . \r\nПравителството на Украйна е започнало да разширява списъка на санкциите срещу физически и юридически лица, които са в сътрудничество с предприятия от Крим и Донбас. За това се казва в съобщение на Министерството по въпросите на териториите в Украйна, които не са под контрола на Киев.  \r\n\"Близо 23 физически лица са подведени под отговорност за незаконно провеждане на археологически дейности на обекти, свързани с културното наследство", "date": "2018.12.19", "title": "ТАСС: Кабинетът на Украйна разширява санкциите срещу компаниите, свързани с Крим"}
{"url": "http://www.focus-news.net/news/2018/12/19/2603352/parvi-reaktsii-sled-nalozhenata-ot-ek-globa-na-beh-za-77-mln-evro-obzor.html", "text": "След като на 17 декември стана ясно, че групата БЕХ е глобена с 77 млн. евро от ЕК. Първата реакция беше на министъра на енергетиката Теменужка Петкова. След нея темата стана водеща и последваха коментари.  Премиерът Бойко Борисов  посочи, че глобата от 77 млн. евро за БЕХ е минималната сума, която е могла да бъде договорена. Според него всичко останало е означавало приватизация на газопреносната ни система. „Само си помислете какво бихте говорили, ако бяхме взели обратното решение – не да платим 77 млн. евро, а да приватизираме и да дадем възможност на големи, чужди компании да влязат и да ни вземат собствеността на държавата върху газопреносната система. Толкова за този въпрос. Да не плашат хората, че те плащат тази цена, ще си ги платят трите търговски дружества от печалбата“, обясни премиерът. Той уточни, че в случая е нямало друг вариант. „Това са европейските правила, навсякъде са приватизирани, в България не са. Само че нашето усещане е, че газопреносната система да не е собственост на българските граждани и българската държава би било предателство“, каза още той. „Страната ни реагира вече повече от две години в преговорите, които водим в европейските комисии. Спомняте си, когато ЕК ни препоръча в лицето на своя комисар да приватизираме тръбите на газопреносната система. Представете си нашето правителство да беше вкарало решение и днес да ме питате защо правителството взе решение да приватизира тръбите. В тези конкурси за приватизация да дойдат най-големите руски, турски, какви ли не компании. Заглавията какви щяха да бъдат? „Борисов дава тръбите на България“. Тогава ние влязохме в парламента, поискахме да ни разрешат да преговаряме с Комисията. 100%, не знам за друго такова пълно мнозинство дали е имало в парламента, да кажат: „Не, не се продават се тръбите, преговаряйте“. Започнахме от 300 млн. евро. Аз преговарях веднъж, Томислав Дончев около сто пъти, свалихме ги на 150, на 140 млн. Сега последно на 77 млн.“, посочи премиерът.  Лидерът на БСП Корнелия Ниновa  призова, както премиерът Борисов не е искал да се приватизира „Булгартрансгаз“, така да спре и концесията на летище „София“. „Нашата позиция е ясна – ние сме против приватизацията на стратегически за страната обекти, включително и този. Отправям към Борисов призиви, така както е решил да не се приватизира „Булгартрансгаз“, го призоваваме да последва нашата програма или нашите предложения всички стратегически за националната сигурност обекти да бъдат забранени за приватизации, включително за концесии“, каза Нинова и призова управляващите да помислят върху предложенията на БСП да не се дават на концесия плажовете, жп инфраструктурата. Тя посочи, че първо трябва да бъде изяснено дали Европа е поискала „Булгартрансгаз“ да бъде приватизирано. Нинова коментира, че евродепутат от БСП ще зададе въпроса на еврокомисаря по енергетика дали ЕК е поставяла на българското правителство условие за приватизация на „Булгартрансгаз“. Корнелия Нинова обърна внимание, че от ЕК такова нещо не е било  официално и публично заявено. Нинова заяви, че жалко ще е, ако заради отношенията между Бойко Борисов и Сашо Дончев пострада националният интерес на България.  Заместник-председателят на АБВ Любомира Ганчева  заяви, че по-страшното от размера на милионите, които България трябва да плати за глобата на БЕХ, е никой да не понесе отговорност. „Със сигурност всички ние ще бъдем ощетени, защото глобата трябва да бъде платена в рамките на 3 месеца. Дори и да има някакво обжалване, дори да има следващи протести, в рамките на 3 месеца ще платим 77 млн. евро. На практика вноската ни в ЕК ще се увеличи с 20%, защото към момента е към 400 млн. лв. Всичките тези пари, се разпределят от всички нас, вместо да отидат за важни цели. Има толкова много дупки за запълване в бюджета. Те ще отидат просто не само защото системно някой не си върши работата, а защото отказва да признае и да понесе вината“, коментира Ганчева. Тя прогнозира напрежение в обществото и една още по-студена, по-гладна и по-тъжна зима след тази глоба.  \r\nДеница КИТАНОВА", "date": "2018.12.19", "title": "Първи реакции след наложената от ЕК глоба на БЕХ за 77 млн. евро (ОБЗОР)"}
{"url": "http://www.focus-news.net/news/2018/12/19/2603354/izvestiya-mvf-odobri-kredit-za-ukrayna-v-razmer-na-39-miliarda-dolara.html", "text": "Съветът на директорите на Международния валутен фонд (МВФ) отпусна кредит за Украйна в размер на 3,9 млрд. щадски долара за срок от 14 месеца, пише вестник  „Известия“ . За това е съобщил на страницата си във Фейсбук лично президентът на страната Петро Порошенко.   \r\nСпоред него директорът на МВФ Кристин Лагард е одобрила програма за подкрепа на икономиката във формат на кредитиране, известен като stand-by. Първият транш в размер от 1,4 милиарда Украйна ще получи в най-скоро време.  \r\nВ началото на ноември Министерството на финансите в Киев заяви, че е необходимо да се продължи сътрудничеството с Фонда, тъй като страната е заплашена от дефолт още през 2019 година. След това премиерът Владимир Гройсман съобщи, че новият транш ще пристигне през декември.   \r\nМВФ оказва финансова помощ на Киев още от 2015 година с цел преобразуване на страната. През тази, 2018-та, година Киев постигна изпълнение на едно от поетите задължения – да увеличи цените на газта за битови нужди. Ивелина Ватова", "date": "2018.12.19", "title": "„Известия“: МВФ одобри кредит за Украйна в размер на 3,9 милиарда долара"}
{"url": "http://www.focus-news.net/news/2018/12/19/2603351/kommersanta-v-parviya-den-sled-primirieto-v-hodeyda-imashe-vzrivove.html", "text": "След като влезе в сила примирието между правителството на Йемен и движението „Ансар Аллах“, в пристанищния град Ходейда се разнесоха взривове, пише руският вестник  „Коммерсантъ“  по съобщение от Reuters. Според източници на британската телеграфна агенция според звука, който се е чувал, те са в резултат от артилерийски обстрел. От коя страна е открит огън засега не е известно. Не е установен и районът, където са падали снарядите.   \r\nПо-късно във вторник хуситите са обявили, че е имало бомбардировка от страна на силите на арабската коалиция и йеменското правителство. „Противникът наруши договореностите за прекратяване на огъня и с артилерия обстрелва района, източно от летището на Ходейда и източно от станция „Йемен Мобайл“, за това съобщава РИА Новости, като се позовава на телевизионен канал, който принадлежи на движението „Ансар Аллах“. \r\nПо-рано ООН определи 18 декември като дата, на която да спре огъня. Примирието в Ходейда е в резултат от преговорите, които се водиха в Стокхолм между страните в конфликта.  Следващият преговорен кръг се очаква да се проведе през януари-февруари 2019.  \r\nНа 17 септември 2018 година оглавяваната от Саудитска Арабия и Обединените арабски емирства коалиция  възстанови настъплението си срещу главното пристанище на Йемен Ходейда. През него в страната пристигат доставки от първа необходимост. Руският вестник припомня, че гражданската война в Република Йемен се води от 2014 година, когато хуситите с щурм завзеха град Амран в северозападните части на страната. От тогава шиитите и правителството са в постоянен въоръжен конфликт. Ивелина Ватова", "date": "2018.12.19", "title": "„Коммерсантъ“: В първия ден след примирието в Ходейда имаше взривове"}
{"url": "http://www.focus-news.net/news/2018/12/19/2603356/nad-16-mlrd-leva-shte-bade-byudzhetat-na-stolichna-obshtina-za-2019-godina-obzor.html", "text": "Проектобюджетът на Столична община е в размер на над 1,6 млрд. лева. На 31 януари предстои разглеждането и гласуването му от общинския съвет. И през следващата година в София увеличение на местните данъци и такси няма да има, извън приетите от парламента. Почти 700 млн. лева ще бъдат приходите на общината от данъци и такси. От догодина ще заработи мобилно приложение, през което гражданите ще могат да подават сигнали за нередности. През януари главният архитект Здравко Здравков ще представи пред общинското ръководство Наредбата за градската среда. В документа ще има стандарти за начина на оформяне на фасадите на сградите, цветовете и използваните материали, както и за настилките. Работи се и по изисквания при поставяне на климатиците.  Транспорт и инфраструктура: \r\nТранспортът е най-голямото перо в бюджета - 447, 9 млн. лева. 306 млн. от тях са отделени за строителството на първия и втория участък от третата метролиния. До края на годината ще имаме 48 км метро. Над 133 млн. лева ще бъдат инвестирани в доставка на нови автобуси и трамваи за градския транспорт. Над 60 ще бъдат новите автобусите с двигатели на природен газ. 90% от автобусите през 2019 г. ще бъдат нови и с най-високия екологичен стандарт. Преди 10 години средната възраст на автобусите е била 20 години, през следващата година ще бъде 6 години. Ще се ремонтират: бул. „Президент Линкълн“, ул. „Николай Коперник“, бул. „Генерал Скобелев“ и бул. „Първа българска армия“. За следващата година е заложено разширение на Централните софийски гробища. Ще се подобри охраната и видеонаблюдението. Близо 20,6 млн. лева ще бъдат отделени за ремонт на вътрешноквартални улици. Планирани са ремонти на 5 мостови съоръжения. През 2019 и 2020 година по план трябва да бъдат изградени 18 нови велоалеи. 4,5 млн. лева са средствата за изграждане на ново осветление. Очаква се общинските съветници да решат дали и през 2019 г. ще има нощен градски транспорт.  Образование: \r\nЗа образование Столична община отделя рекордна сума - 71,2 млн. лева. 15 нови детски градини ще бъдат изградени през следващата година с 19 млн. лева. Ще завърши реконструкцията на 13 училища и 13 детски градини. 27 училища и детски градини ще бъдат модернизирани по ОП „Региони в растеж“. 9,5 млн. лева са средствата за разширения на 11 училища в Столична община. 1 млн. лева ще се отделят за дейностите на „София-европейска столица на спорта“.  Култура: \r\nОколо 2 млн. лева са средствата за Календара на културните събития, а 1,5 млн. лева за Програма „Култура“. През 2019 г. приоритет ще бъде изграждането на „културни мостове“ към успелите български творци в чужбина. Програма „Култура“ ще бъде ориентирана в подкрепа на проекти, които насърчават контактите с европейски културни оператори. Столична община догодина ще реализира нова програма „Навън“, която ще подкрепя представянето на временни произведения на съвременните визуални изкуства на площадката на бившия Мавзолей. От края на януари 2019 г. сайтът VisitSofia.bg ще бъде достъпен и на китайски език. Бюджетът на ОП „Туризъм“ е ориентиран към различни рекламни кампании и дейности, продукти и инициативи, филми и участия на борси. И през 2019 г. ще продължат участията в знакови европейски туристически форуми, фестивали и изложения. Екология: \r\nИзготвен е проект на програма за подобряване на качеството на атмосферния въздух в Столична община за периода 2021- 2026 година. Проектопрограмата е публикувана за обществено обсъждане. Общината ще кандидатства за финансиране през 2019 година. За 800 хил. лева ще бъде закупена мобилна автоматична станция за качеството на въздуха. През следващата година се планира почистване на речни корита и поддържане на откосите на язовирните стени. Размерът на такса смет ще се запази и догодина. Миенето на улиците ще се увеличи двойно, а машинното метене с 24%, в сравнение с ръчното. Предвидено е да се изгради Център за биомаса, в който да се произвеждат дървесни пелети. През 2019 година предстои проект за реконструкция на парка „Владимир Заимов“. 1,8 млн. лева е стойността на първия етап. Догодина се очаква да завърши първият етап от реконструкцията на „Западен парк“. Ще бъде изграден първият публичен аквапарк и ще се завърши разширението на парк „Възраждане“. Предстои да се сключат нови договори за 5 години за разделно събиране на отпадъци. Отчетен е 8% ръст на посещаемостта в столичния зоопарк през тази година, в сравнение с миналата. С 14,7 % са увеличени приходите. Предстои подобряване на сайта на зоопарка. Ще бъде внесено предложение за увеличение на цените на билетите от 4 на 6 лева. Ще се изградят две нови заграждения- за чакали и за нов вид хиеновидни кучета. \r\nБиляна ИВАНОВА", "date": "2018.12.19", "title": "Над 1,6 млрд. лева ще бъде бюджетът на Столична община за 2019 година (ОБЗОР)"}
{"url": "http://www.focus-news.net/news/2018/12/19/2603357/vzglyad-gorbachov-ne-e-saglasen-s-putin-za-ednostrannoto-razorazhavane-ot-sssr.html", "text": "Бившият президент на СССР Михаил Горбачов заявил, че не е съгласен с изказванията на сегашния президент на РФ Владимир Путин, за едностранно разоръжаване на СССР в рамките на Договора за ликвидиране на ракетите със среден и малък обхват на действие (ДРСМО), пише  „Взгляд“ .  \r\n«За съжаление, явно не са информирали президента правилно. Не е имало никакво едностранно разоръжаване. Според ДРСМО се унищожиха стотици ракети, както съветски, така и американски“, предава думите на Горбачов РИА „Новости“.  Той твърди, че съгласно договора са били унищожени 109 ракети «Пършинг-2» във ФРГ, откъдето са можели « за 10 минути да достигнат до територията на СССР ». \r\n«Що се отнася до ракетите с въздушно базиране, те са включени в договора за съкращаване на стратегическите настъпателни въоръжения. Значителна част от ракетите при всякакъв вид базиране се съкрати въз основа на изявленията на президентите на САЩ и СССР през есента на 1991 година“, пояснява Горбачов.   \r\nТой добавя също, че решенията, които са се вземали по време на преговорите за разоръжаване най-внимателно са били разработвани в Министерството на отбраната и в Генералния щаб.   \r\n«В течение на десетилетия ДРСМО служеше като гарант за сигурността на нашата страна. Руското ръководство постъпва правилно, като настоява той да се запази. Отказът от него може само да подкопая сигурността не само в Европа, но и в целия свят“, заявява бившият съветски лидер.   \r\nПо-рано във  вторник Путин обяви публично, че по ДРСМО всъщност Съветският съюз се е разоръжил едностранно.   \r\nКакто поясни вече „Взгляд“, ДРСМО е подписан на 8 декември 1987 година във Вашингтон от държавните глави на СССР и САЩ Михаил Горбачов и Роналд Рейгън. Той забранява на страните да имат балистични ракети с наземно базиране и крилати ракети с радиус на действие от 500 до 5 000 километра.  Ивелина Ватова", "date": "2018.12.19", "title": "„Взгляд“: Горбачов не е съгласен с Путин за едностранното разоръжаване от СССР"}
{"url": "http://www.focus-news.net/news/2018/12/19/2603362/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Съветът на директорите на Международния валутен фонд (МВФ) отпусна кредит за Украйна в размер на 3,9 млрд. щадски долара за срок от 14 месеца, пише вестник  „Известия“ . За това е съобщил на страницата си във Фейсбук лично президентът на страната Петро Порошенко.   \r\nСпоред него директорът на МВФ Кристин Лагард е одобрила програма за подкрепа на икономиката във формат на кредитиране, известен като stand-by. Първият транш в размер от 1,4 милиарда Украйна ще получи в най-скоро време.  \r\nВ началото на ноември Министерството на финансите в Киев заяви, че е необходимо да се продължи сътрудничеството с Фонда, тъй като страната е заплашена от дефолт още през 2019 година. След това премиерът Владимир Гройсман съобщи, че новият транш ще пристигне през декември.   \r\nМВФ оказва финансова помощ на Киев още от 2015 година с цел преобразуване на страната. През тази, 2018-та, година Киев постигна изпълнение на едно от поетите задължения – да увеличи цените на газта за битови нужди. \r\n*** Бившият президент на СССР Михаил Горбачов заявил, че не е съгласен с изказванията на сегашния президент на РФ Владимир Путин, за едностранно разоръжаване на СССР в рамките на Договора за ликвидиране на ракетите със среден и малък обхват на действие (ДРСМО), пише  „Взгляд“ .  \r\n«За съжаление, явно не са информирали президента правилно. Не е имало никакво едностранно разоръжаване. Според ДРСМО се унищожиха стотици ракети, както съветски, така и американски“, предава думите на Горбачов РИА „Новости“.  Той твърди, че съгласно договора са били унищожени 109 ракети «Пършинг-2» във ФРГ, откъдето са можели « за 10 минути да достигнат до територията на СССР ». \r\n«Що се отнася до ракетите с въздушно базиране, те са включени в договора за съкращаване на стратегическите настъпателни въоръжения. Значителна част от ракетите при всякакъв вид базиране се съкрати въз основа на изявленията на президентите на САЩ и СССР през есента на 1991 година“, пояснява Горбачов.   \r\nТой добавя също, че решенията, които са се вземали по време на преговорите за разоръжаване най-внимателно са били разработвани в Министерството на отбраната и в Генералния щаб.   \r\n«В течение на десетилетия ДРСМО служеше като гарант за сигурността на нашата страна. Руското ръководство постъпва правилно, като настоява той да се запази. Отказът от него може само да подкопая сигурността не само в Европа, но и в целия свят“, заявява бившият съветски лидер.   \r\nПо-рано във  вторник Путин обяви публично, че по ДРСМО всъщност Съветският съюз се е разоръжил едностранно.   \r\nКакто поясни вече „Взгляд“, ДРСМО е подписан на 8 декември 1987 година във Вашингтон от държавните глави на СССР и САЩ Михаил Горбачов и Роналд Рейгън. Той забранява на страните да имат балистични ракети с наземно базиране и крилати ракети с радиус на действие от 500 до 5 000 километра. \r\n*** След като влезе в сила примирието между правителството на Йемен и движението „Ансар Аллах“, в пристанищния град Ходейда се разнесоха взривове, пише руският вестник  „Коммерсантъ“  по съобщение от Reuters. Според източници на британската телеграфна агенция според звука, който се е чувал, те са в резултат от артилерийски обстрел. От коя страна е открит огън засега не е известно. Не е установен и районът, където са падали снарядите.   \r\nПо-късно във вторник хуситите са обявили, че е имало бомбардировка от страна на силите на арабската коалиция и йеменското правителство. „Противникът наруши договореностите за прекратяване на огъня и с артилерия обстрелва района, източно от летището на Ходейда и източно от станция „Йемен Мобайл“, за това съобщава РИА Новости, като се позовава на телевизионен канал, който принадлежи на движението „Ансар Аллах“. \r\nПо-рано ООН определи 18 декември като дата, на която да спре огъня. Примирието в Ходейда е в резултат от преговорите, които се водиха в Стокхолм между страните в конфликта.  Следващият преговорен кръг се очаква да се проведе през януари-февруари 2019.  \r\nНа 17 септември 2018 година оглавяваната от Саудитска Арабия и Обединените арабски емирства коалиция  възстанови настъплението си срещу главното пристанище на Йемен Ходейда. През него в страната пристигат доставки от първа необходимост. Руският вестник припомня, че гражданската война в Република Йемен се води от 2014 година, когато хуситите с щурм завзеха град Амран в северозападните части на страната. От тогава шиитите и правителството са в постоянен въоръжен конфликт. \r\n*** Китай навлиза в епоха на жестока битка за свое място под слънцето, пише в днешния си брой „Независимая газета“. \r\nНа 18 декември се навършиха 40 години от началото на политиката на реформа и отваряне на Китай. Паметната дата е отбелязана във вторник с тържествено заседание в Двореца на народното събрание с участието на Си Дзинпин и цялото висше ръководство. „Важна реч“ произнесе Си, която както обикновено в негов стил, бе украсена с цитати от древните китайски мислители.   \r\nКитайският лидер успя изобщо да не каже нещо принципно ново. Отново бе акцентирано на необходимостта да се продължи борбата с корупцията. Темата за търговската война със САЩ, която вълнува много хора в Китай, бе наобиколена с пълно мълчание. Нито дума не бе казано за някакви нови инициативи за по-нататъшно раздвижване и задълбочаване на реформата и отварянето към света. Очакването преди събитието в Пекин, че 40-годишната политика на реформа ще е добър повод да се заявят бъдещите насоки на реформата явно не се оправда.   \r\nМежду другото в 2018 година Китай се сблъсква с нови и неприятни за самия него сблъсъци – „дълбоки промени във външните обстоятелства“, които повличат след себе си „широкомащабно нарастване на негативните фактори“. Никога в последните 40 години Китай не се е изправял пред толкова силна външна преса. Добре известно е, че още докато Мао беше жив, се възприе прагматичен курс за сближаване със Запада в годините на студена война между Пекин и Москва. Тази линия продължи и в първите години на прилагане на политиката на реформа и откриване към света. САЩ и техните съюзници й отговориха с взаимност.   \r\nКитай получи значителна помощ от Запада под формата на инвестиции, управленски опит, технологии. Това се признава и от самите китайци и безусловно тя се оказа в основата, която гарантира провеждането на самата реформа, важна стъпка на Китай по пътя към модернизацията. Дори събитията на площад „Тиенанмън“ и силовото потушаване на студентския протест, което постави кръст на надеждите за бърза либерализация на политическата система, не промени съществено благосклонното отношение на Запада към Пекин.   \r\nСлед разпада на СССР и края на Студената война акцентът в отношенията между Китай и Запад, преди всичко със САЩ, започна все по-често да се отклонява към икономическата сфера. За международните корпорации страната се превърна в истински Клондайк, като им даваше многомилиардни печалби. Тесните икономически връзки със САЩ, ЕС, Япония стабилизираха отношенията в политическата област.   \r\nВ същото време колкото по-голяма ставаше икономическата и военна мощ на Китай, толкова повече се засилваха неговите глобални амбиции и толкова по-чувствително се променяше и отношението към него.  Все по-често на него започнаха да гледат не като на партньор, а като на съперник, устремил се към световно лидерство.   \r\nВ основата на това положение е опитът му да осъществи форсиран пробив в областта на високите технологии и иновациите не чрез механизмите на свободния пазар, а по пътя на пряка държавна подкрепа под формата на субсидии, като големият дял от тях отива в държавните предприятия. В същото време достъпът на чуждия капитал до перспективните сегменти от китайската икономика и пазар се оказва затруднен, а частните китайски предприятия нерядко са ограничавани при привличането на финансиране. Най-сетне, засилването на авторитарните тенденции в китайския политически живот като че ли окончателно погребаха всякакви надежди за либерализация на съществуващата политическа система.   \r\nПри тези условия възникването на конфликта между Пекин и Вашингтон, а това означава и Западът като цяло, бе въпрос на време – количествените промени водят до ново качество. \r\nПротивопоставянето между Китай и САЩ все повече се затягаше. Постигнатото в Буенос Айрес крехко примирие в търговската война, както показват последните събития, не е надеждна гаранция срещу възможна ескалация в бъдеще.  По думите на създателя на компанията Alibaba Ма Юн, споделени преди няколко дни само, търговската война е върхът в  айсберга от проблеми в китайско-американските отношения. Според него, дори и тя да бъде прекратена, то напрежението ще се запази поне в следващите 20 години. В епицентъра на тази битка са високите технологии. Прави впечатление, че САЩ все по-настоятелно се опитват да интернационализират противопоставянето си с Китай и все по-упорито да вкарат в него и съюзниците си. Например, доставките на оборудване за внедряване на системата 5G, чийто производител е китайската Huawey, в последните месеци все по-често се забранява или ограничава не само в САЩ но и в Австралия, Япония, Нова Зеландия, Великобритания.   \r\nКитай реално навлиза в нова ера, епоха на жестока битка за своето място под слънцето. В основата на тази битка е съдбата на модернизацията и сегашната китайска държавност. Стратегията в тази борба все още не е избрана, затова вероятно във вторник Си Дзинпин предпочете да помълчи.", "date": "2018.12.19", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/12/19/2603363/tristranniyat-savet-ne-postigna-saglasie-za-plashtaneto-na-noshtniya-trud-obzor.html", "text": "На заседание на Националния съвет за тристранно сътрудничество правителството, работодателите и синдикатите не постигнаха съгласие за плащането на нощния труд. От КТ „Подкрепа“ предлагат да се заплаща допълнително възнаграждение за нощен труд в размер не по-малък от 0,5% от основната работна заплата. От работодателските организации не подкрепят предложението. Социалният министър Бисер Петков обяви, че от началото на следващата година ще бъде създаден работна група за обсъждане на идеята за увеличаване на минималната цена на нощния труд. В работната група ще се дебатират въпроси, свързани с трудовото законодателство, заплащането на труда и колективното трудово договаряне. Президентът на КТ „Подкрепа“ Димитър Манолов коментира, че в рамките на бюджета са решавани какви ли не безумни проблеми. „Раздадохте какво ли не, кому ли не – само не на хората, които работят“, заяви той.  \r\nМинистърът е внесъл проект на постановление за минимална заплата от 560 лева от следващата година, както е заложено в бюджета. Минималната почасова работна заплата ще бъде 3,37 лв. С 9,08% нараства минималната работна заплата догодина, в сравнение е настоящата. Бисер Петков заяви, че така ще се осигури по-добро заплащане и по-добра мотивация на най-ниско платените работници. Увеличението се подкрепя от двете синдикални организации. Против са работодателските организации. От АИКБ настояват минималната работна заплата да се увеличи от януари 2020 година.", "date": "2018.12.19", "title": "Тристранният съвет не постигна съгласие за плащането на нощния труд (ОБЗОР)"}
{"url": "http://www.focus-news.net/news/2018/12/19/2603361/nezavisimaya-gazeta-krasnorechivoto-malchanie-na-si-dzinpin.html", "text": "Китай навлиза в епоха на жестока битка за свое място под слънцето, пише в днешния си брой „Независимая газета“. \r\nНа 18 декември се навършиха 40 години от началото на политиката на реформа и отваряне на Китай. Паметната дата е отбелязана във вторник с тържествено заседание в Двореца на народното събрание с участието на Си Дзинпин и цялото висше ръководство. „Важна реч“ произнесе Си, която както обикновено в негов стил, бе украсена с цитати от древните китайски мислители.   \r\nКитайският лидер успя изобщо да не каже нещо принципно ново. Отново бе акцентирано на необходимостта да се продължи борбата с корупцията. Темата за търговската война със САЩ, която вълнува много хора в Китай, бе наобиколена с пълно мълчание. Нито дума не бе казано за някакви нови инициативи за по-нататъшно раздвижване и задълбочаване на реформата и отварянето към света. Очакването преди събитието в Пекин, че 40-годишната политика на реформа ще е добър повод да се заявят бъдещите насоки на реформата явно не се оправда.   \r\nМежду другото в 2018 година Китай се сблъсква с нови и неприятни за самия него сблъсъци – „дълбоки промени във външните обстоятелства“, които повличат след себе си „широкомащабно нарастване на негативните фактори“. Никога в последните 40 години Китай не се е изправял пред толкова силна външна преса. Добре известно е, че още докато Мао беше жив, се възприе прагматичен курс за сближаване със Запада в годините на студена война между Пекин и Москва. Тази линия продължи и в първите години на прилагане на политиката на реформа и откриване към света. САЩ и техните съюзници й отговориха с взаимност.   \r\nКитай получи значителна помощ от Запада под формата на инвестиции, управленски опит, технологии. Това се признава и от самите китайци и безусловно тя се оказа в основата, която гарантира провеждането на самата реформа, важна стъпка на Китай по пътя към модернизацията. Дори събитията на площад „Тиенанмън“ и силовото потушаване на студентския протест, което постави кръст на надеждите за бърза либерализация на политическата система, не промени съществено благосклонното отношение на Запада към Пекин.   \r\nСлед разпада на СССР и края на Студената война акцентът в отношенията между Китай и Запад, преди всичко със САЩ, започна все по-често да се отклонява към икономическата сфера. За международните корпорации страната се превърна в истински Клондайк, като им даваше многомилиардни печалби. Тесните икономически връзки със САЩ, ЕС, Япония стабилизираха отношенията в политическата област.   \r\nВ същото време колкото по-голяма ставаше икономическата и военна мощ на Китай, толкова повече се засилваха неговите глобални амбиции и толкова по-чувствително се променяше и отношението към него.  Все по-често на него започнаха да гледат не като на партньор, а като на съперник, устремил се към световно лидерство.   \r\nВ основата на това положение е опитът му да осъществи форсиран пробив в областта на високите технологии и иновациите не чрез механизмите на свободния пазар, а по пътя на пряка държавна подкрепа под формата на субсидии, като големият дял от тях отива в държавните предприятия. В същото време достъпът на чуждия капитал до перспективните сегменти от китайската икономика и пазар се оказва затруднен, а частните китайски предприятия нерядко са ограничавани при привличането на финансиране. Най-сетне, засилването на авторитарните тенденции в китайския политически живот като че ли окончателно погребаха всякакви надежди за либерализация на съществуващата политическа система.   \r\nПри тези условия възникването на конфликта между Пекин и Вашингтон, а това означава и Западът като цяло, бе въпрос на време – количествените промени водят до ново качество. \r\nПротивопоставянето между Китай и САЩ все повече се затягаше. Постигнатото в Буенос Айрес крехко примирие в търговската война, както показват последните събития, не е надеждна гаранция срещу възможна ескалация в бъдеще.  По думите на създателя на компанията Alibaba Ма Юн, споделени преди няколко дни само, търговската война е върхът в  айсберга от проблеми в китайско-американските отношения. Според него, дори и тя да бъде прекратена, то напрежението ще се запази поне в следващите 20 години. В епицентъра на тази битка са високите технологии. Прави впечатление, че САЩ все по-настоятелно се опитват да интернационализират противопоставянето си с Китай и все по-упорито да вкарат в него и съюзниците си. Например, доставките на оборудване за внедряване на системата 5G, чийто производител е китайската Huawey, в последните месеци все по-често се забранява или ограничава не само в САЩ но и в Австралия, Япония, Нова Зеландия, Великобритания.   \r\nКитай реално навлиза в нова ера, епоха на жестока битка за своето място под слънцето. В основата на тази битка е съдбата на модернизацията и сегашната китайска държавност. Стратегията в тази борба все още не е избрана, затова вероятно във вторник Си Дзинпин предпочете да помълчи. \t Ивелина Ватова", "date": "2018.12.19", "title": "„Независимая газета“: Красноречивото мълчание на Си Дзинпин"}
{"url": "http://www.focus-news.net/news/2018/12/19/2603364/pregled-na-nyakoi-osnovni-temi-v-britanskiya-pechat-agentsiya-fokus.html", "text": "На бизнесите да се даде митническа почивка като помощ, за да издържат на Брекзит без сделка, пише  The Telegraph .  \r\nВъв вторник кабинетът пристъпи към подготовка за излизане от ЕС по правилата на Световната търговска организация (СТО). Това ще укрепи последните усилия на премиера да спаси своята сделка за Брекзит и да смекчи ударите от евентуални рискове. В рамките на 100-те дни до Брекзит, ние се нуждаем ясно да видим как тези рискове се надигат и по-категорично поведение на министрите, за да се справят с тях и да вдъхнат увереност на страната. \r\nЗдравният министър Мат Ханкок е разработил „цялостен“ план за Националната здравна система в случай на Брекзит без сделка. В него се предвижда да се работи с компаниите от фармацевтичния сектор, за да могат те да се запасят с лекарства, които може да бъдат най-засегнати от евентуално закъснение на Кале. Националната здравна система вече е договорила 12-седмично запасяване със стотици лекарства. \r\n*** Британският бизнес отправи смразяващо предупреждение към депутатите, че рискуват да потопят в хаос лошо подготвената икономика, ако не престанат с игрите си в Уестминстър и да подкрепят сделката, която премиерът предлага за излизане от Евросъюза, пише вестник  The Guardian .  \r\nСлед като министрите се споразумяха за драматична ескалация на подготовката за Брекзит без сделка, включително и подготовката на 3 500 въоръжени военни от армията в режим standby, лидерите на петте водещи работодателски групи във Великобритания обявиха, че не са готови за подобен изход.   \r\nСлед като сделката, която Тереза Мей предлага, няма да се гласува преди средата на януари 2019 и при значителна съпротива от страна на парламентаристите от нейната собствена партия, във вторник кабинетът имаше тричасово заседание, на което се реши да се премине към готовност за излизане без сделка. От хазната ще се отделят допълнителни средства в размер на 2 милиарда паунда за различните ведомства от „Уайтхол“ 25  (административният комплекс на британското правителство – бел. ред.) за следващата финансова година, като готовност да се посрещне Брекзит, включително и сценарият без сделка. Планираните мерки съдържат допълнителни 3 000 нови места в митническите служби и в правителствената Агенция „Приходи и митници“ на Нейно Величество, което означава наемане на стотици гранични служители.   \r\nПетте бизнес организации -  Британската търговска камара, Конфедерацията на британската промишленост, Институтът на директорите, Федерацията на малкия бизнес и Федерацията на британските манифактуристи , обявиха, че са ужасени от битките в Уестминстър, с които отложиха важния вот за плана на премиера чак за средата на следващия месец.   \r\nТяхното изявление ще укрепи мнението на Даунинг стрийт, че депутатите или трябва да приемат сделката на министър-председателя през новата година или да се изправят пред икономически хаос.   \r\n“Отговорността сега за намиране на път лежи направо върху раменете на 650 депутати в парламента“,  се казва в изявлението на бизнес организациите. “Никой не иска да се продължава с несигурността, но всеки трябва да помни, че бизнесът и общностите се нуждаят от време, за да се приспособят към следващите промени.“ \r\n*** В месеците след излизане от Евросъюза Обединеното кралство ще има „главоболия“ с по-малко от 182 нови правила, включително и за бюджетните разходи, пътните знаци и питейната вода, пише в днешния си брой  The Independent .  \r\nПълният размер на новите регулации, които се очаква да потекат по газопровода през планираните от Тереза Мей 21 месец;а на преход превръщат Великобритания в „получател на правила, а не в техен създател“, предупреждава вестникът.   \r\nПрез този преходен период Лондон ще бъде ограничаван от Брюксел и неговите решения, тъй като няма да има свой министър в Съвета на ЕС, нито свои евродепутати, които да влияят, когато те се вземат.   \r\nКампанията „Вотът на народа“, която проучва очакваните резултати от Брекзит, е изследвала какви решения ще се приемат в ЕС преди 2020 година. Сред тях има и такива, които са свързани с налога за алкохола и с инвестиционните фондове на Обединеното кралство. „Този анализ за първи път очертава пълния размер на равносметката за Острова от т. нар. сделка“, твърди Крис Брайън, поддръжник на лейбъристите и член на движението „Вотът на народа“.   \r\n“Сделката на премиера ще отслаби нашата способност да имаме дума при вземането на повече от 180 важни решения, които ще важат за Европа, докато ние ще сме в преход, което означава, че няма да се ползваме от тяхното приложение и няма да може да казваме „Не“, т.е. да защитаваме интересите на Великобритания. Така ще сме „изгонени“ от процеса на вземане на решения и ще сме принудени да плащаме милиарди евро заради тази привилегия.“.  \r\n„Работната програма“ до 2020 година показва, че Европейската комисия е планирала в транзитния период да се решават въпроси, свързани с:   \r\n•\tАлокация на бюджета на ЕС за годините след 2020, Великобритания обаче няма да има възможност да заяви „как да се използват нашите пари“, ако този преход се удължи.  \r\n•\tНови правила за мита на алкохола, който се внася или изнася от ЕС. \r\n•\tНови правила за пътни знаци и маркировки.  \r\n•\tНови правила как да се разпределят в блока съвместните инвестиции.  \r\n•\tНови правила за определяне коя вода е питейна и коя не е.   \r\nПредстоящи са обсъждания и за „пътната инфраструктура и безопасността на тунелите“, за „връщане на нелегалните мигранти“, за „конкуренция при мерките за безопасност на въздушния транспорт“  \r\nПроучването е анализирало и атаките, отправени от военния министър Гавин Уилямсън, срещу плановете за армия на ЕС, той ги определи като „абсолютно налудничави“ – вместо критика, Брекзит ще отмени ветото на Великобритания в този случай.   \r\nПротестиращите са се обърнали към Даунинг стрийт да отговори на техните критики. \r\n*** Армията е поставена в готовност да се справя с последиците от Брекзит без сделка, пише в днешния си брой излизащият в Глазгоу  The Herald of Scotland . \r\nВестникът напомня, че до излизането на Великобритания от Европейския съюз остават точно 100 дни.   \r\nСъобщението за 3 500 оперативни военни „в готовност“ да помагат при евентуална криза, направено от военния министър Гавин Уилямсън,   дойде след като кабинетът на Тереза Мей обяви, че ще продължи „на пълен ход“  и ще приложи плановете на правителството на Обединеното кралство за Брекзит без сделка.   \r\nТо предшестваше срещата във вторник на Междуправителствения общ министерски комитет на Даунинг стрийт, председателствана от премиерът, на която участва и Никола Стърджън, първият министър на Шотландия.   \r\nТя е подготвена за онова, което се очаква, без съмнение, да бъде втори Брекзит. Премиерът я е посъветвала да се вслушва в думите на шотландските бизнеси, които подкрепят плана на правителството на Обединеното кралство за излизането на Великобритания от Европейския съюз. Посланието на британския министър-председател било: “Сега е време да се обединим и да впрегнем усилията си за тази сделка и да изградим светло бъдеще за хората, които живеят в Обединеното кралство.” \r\nШотландският първи мистър обаче е предупредила Мей и нейните колеги „да престанат да плашат хората с катастрофа при варианта ‘без сделка’ и да започнат първо с грижа за нови работни места и жизнени стандарти.“", "date": "2018.12.19", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/19/2603360/prokuraturata-poiska-tsenko-chokov-da-bade-varnat-v-aresta-zaradi-narushenie-na-myarkata-domashen-arest-obzor.html", "text": "Апелативната специализираната прокуратура поиска измяна на мярката за неотклонение на бившия кмет на Галиче Ценко Чоков от „домашен арест“ на „задържане под стража“, след като от медийни публикации стана ясно, че на 17 декември той се е отклонил от определената му от съда мярка и около 19.30 ч. е посетил столично заведение. Информацията беше потвърдена и от МВР, като допълнително е уточнено, че лицето не се придвижва с болнична носилка, с която последния път се е явило в съдебно заседание пред Апелативния специализиран наказателен съд, а е установено в отлично здраве в питейно заведение, намиращо се в кв. „Драгалевци“ в София. Във връзка с това Районна прокуратура – София образува наказателно производство и за съзнателно даване на невярно заключение за здравословното състояние на Ценко Чоков пред надлежен орган – Апелативен специализиран наказателен съд. \r\nГоворителят на главния прокурор Румяна Арнаудова обясни, че Ценко Чоков е имал разрешение да се отклони от домашния арест, за да посети стоматолог, а заведението, в което е установен, със сигурност не е стоматологичен кабинет. „Тоест, категорични доказателства за това, че лицето се отклонява умишлено от взета мярка за неотклонение са събрани и ние ще настояваме съдът да я измени в най-тежката такава. Очевидно пречката, която е съществувала преди това – влошено здравословно състояние, отсъства и той се чувства достатъчно добре, за да изтърпи най-тежката мярка за неотклонение“, обясни Арнаудова. Тя посочи, че Апелативният специализиран съд, когато е изменил мярката в „домашен арест“, е установил, че Ценко Чоков страда от захарен диабет, диабетна полиневропатия, дискова болест, язви на стомаха и урологични заболявания. „И точно заради тези обстоятелства съдът е взел това решение. Но очевидно към днешна дата тези основания не съществуват“, коментира говорителят на главния прокурор. Арнаудова обясни, че след представената през септември експертиза е имало и други заседания срещу Ценко Чоков. „И на 2 ноември беше изготвена комплексна медицинска експертиза и според нея здравословното състояние на Ценко Чоков към тази дата е било толкова тежко, че дори вещите лица са предложили на съда спиране на наказателното производство, докато той се излекува. Това са вещи лица към Софийски градски съд“, обясни тя, но не посочи от кое лечебно заведение са те. „Това според нас са много сигурни индикации за съзнателно даване на невярно заключение, което се наказва от Наказателния кодекс като престъпление против правосъдието с лишаване от свобода от 1 до 5 години и отнемане на права“, обясни Арнаудова и посочи, че става дума за едно вещо лице. „То е участвало в предходната експертиза като едно от всички вещи лица, които са посочили, че е налице много тежко здравословно състояние. Така че ще се направи проверка и на предходните съдебно-медицински заключения“, заяви Арнаудова. Агенция „Фокус“ припомня:  На 10 май първоинстанционният съд призна Ценко Чоков за виновен и го осъди на затвор от 4 години и 6 месеца за общо три престъпления - причиняване на средна телесна повреда, отвличане и палежи. Бившият кмет на Галиче беше оправдан по обвиненията за лихварство и за ръководство на организирана престъпна група. Тогава съдът потвърди най-тежката мярка за неотклонение \"задържане под стража\", като Чоков изслуша присъдата на болничното легло, с което беше докаран със специална линейка от Централния софийски затвор. Тази мярка беше в сила до 26 септември, когато заради влошено здравословно състояние Чоков беше пуснат под домашен арест. \r\nЦветилена СИМЕОНОВА", "date": "2018.12.19", "title": "Прокуратурата поиска Ценко Чоков да бъде върнат в ареста заради нарушение на мярката „домашен арест“ (ОБЗОР)"}
{"url": "http://www.focus-news.net/news/2018/12/19/2603365/pregled-na-mezhdunarodnite-novini-do-6-chasa-agentsiya-fokus.html", "text": "Във вторник американски съдия силно разкритикува Майкъл Флин, бивш съветник на президента Тръмп по въпросите на националната сигурност, съобщава  Reuters .  \r\nФлин беше обвинен, че е излъгал агенти на ФБР. Съдията Емет Съливан отмени изпълнението на присъдата му и така гарантира, че бившият президентски съветник ще сътрудничи безотказно при разследването за вероятно тайно споразумение с Русия по време на предизборната кампания на Тръмп през 2016 година.  \r\nПри произнасяне на присъдата във вторник съдия Емет Съливан се е обърнал към пенсионирания генерал лейтенант с думите:„'Може да се твърди', че продадохте страната си“.  \r\nПрез декември 2017 година Флин беше обвинен за това, че е излъгал агентите на ФБР за негови разговори със Сергей Кисляк, руски посланик във Вашингтон по това време. \r\n*** Ватиканът няма да общува с новата украинска църква в ущърб на отношенията с Руската православна църква, информира  ТАСС  по сведения на анонимен източник.   \r\nСъбеседник на агенцията е заявил, че държавата Ватикан ще се ръководи от своите приоритети, които се свеждат до запазване на добри отношения с московския патриарх. \r\nВъобще не се поставят под въпрос добрите отношения с Руската православна църква след създаването на новата църковна структура в Украйна. Това мнение във вторник е изразил високопоставен източник от средите на ватиканските дипломати пред кореспондент на ТАСС.  \r\n\" Във Ватикана прекрасно разбират, че общуването с неканоническата украинска църква подлага на удар отношенията с Руската православна църква. Той ще се ръководи от своите приоритети. \" Дипломатическият източник припомня, че папа Франциск винаги е подчертавал братството между католици и православни. \r\nВатиканският дипломат е потвърдил, че понтификът е получил обръщение от Кирил, патриарх Московски и на цяла Русия, адресирано  до главите на световните църкви, генералните секретари на ООН и на ОССЕ, както и до лидерите на редица европейски държави за нарушаване на правата на йерархите и вярващите в каноническата Украинска православна църква.   \r\nСъбеседникът на ТАСС е отбелязал, че може да последва писмен отговор на писмото на патриарх Кирил. \"Има такава форма на кореспонденция, но обикновено тя е конфиденциална \", е обяснил висшият дипломат от Ватикана. \r\n***  Белгийският министър председател Шарл Мишел подаде оставка във вторник, съобщава  AFP . \r\nТова се случва по-малко от две седмици след като основният коалиционен партньор напусна управлението на страната, след скандал по въпросите на миграцията и го остави да управлява в малцинство.   \r\n„Аз взех това решение и възнамерявам незабавно да се срещна с краля“. Това е заявил Мишел пред депутатите след дебат в парламента, където го очакваше възможен вот на недоверие.   \r\n*** Във вторник ЕС заяви, че инвестициите в Африка и новите работни места ще се увеличат, съобщи турската агенция  Anadolu Agency .  \r\nТова е станало на провеждащия се във Виена форум на върха „Европа-Африка“, се казва в официално изявление на Европейската комисия от австрийската столица.   \r\nДомакини на събитието са австрийското председателство на ЕС, в лицето на канцлера Себастиян Курц, и Африканският съюз, чийто председател за 2018 година е президентът на Руанда Пол Кагаме. \r\nПредседателят на Евркомисията Жан-Клод Юнкер е „представил първите резултати от алианса между Африка и Европа за устойчиво развитие и работни места, само три месеца след неговия старт“, се съобщава в изявлението на Еврокомисията.  \r\n“Европа и Африка споделят дълго история и светло бъдеще. Затова аз предлагам нов съюз между Африка и Европа за устойчиви инвестиции и работни места. Така ще помогнем да се привличат както европейски, така и африкански инвестиции и в Африка да се открият 10 милиона работни места през следващите пет години,” в съобщението се цитират думите на Юнкер.   \r\n“Ако трябва тези думи да се преведат на езика на действието, това означава следното: ние вече предприехме серия от мерки, за да вдъхнем живот на нашата амбиция“, е добавил той.   \r\nПрез септември Юнкер обяви четири ключови области в тази инициатива – стратегически инвестиции и създаване на работни места, инвестиции в образованието и изграждане на синхрон между умения и работни места, бизнес среда и инвестиционен климат, икономическа интеграция и търговия. \r\n“До 2020 година се очаква Планът на ЕС за външни инвестиции да се увеличи. При 44 млрд евро програмите вече са включили в изграждането на газопровод 37.1 млрд евро”. \r\n*** Съобщението идва след дебати за миграцията с фламандските националисти, съобщава във вторник вечерта европейското издание на американската медия  Politico  на електронната си страница.   \r\nШарл Мишел е обявил пред депутати по-рано в същия ден, че ще представи на краля своята оставка, в резултат на правителствена криза по въпросите за международната миграция.  След спора с партньорите от фламандските националисти той бе принуден да състави правителство на малцинството. В тези си усилия Мишел се опита да потърси подкрепа от опозицията в белгийския парламент, за да продължи правителството да функционира до федералните избори през май. Рано във вторник се опита да задоволи някои от безпокойствата на левите партии, но когато социалистите и зелените обявиха, че ще искат вот на недоверие за правителството, той реши да подаде оставка. \r\nАко кралят приеме оставката на Мишел, белгийците трябва да проведат федерални избори  през 2019 година много преди предвидените.  \r\nПактът на ООН за миграцията причини тревоги в редица други европейски държави, някои от тях се отказаха да участват в него. Други измислиха допълнителни „обяснения“, за да убедят политиците да го подкрепят.  \r\nБелгия е единствената страна, където дискусиите по тази тема доведоха до такава правителствена криза. \r\n  *** Президентът на САЩ Доналд Тръмп е издал указ за създаване на специално командване на космическите сили на страната като част от структурата на въоръжените сили на държавата, информира  ТАСС .  По този повод Белият дом е разпространил специално съобщение във вторник.  \r\n\"В съответствие с пълномощията ми на Върховен главнокомандващ и в съответствие с чл. 161, пар.10 от Кодекса на САЩ (сборник закони за работата на федералното правителство на САЩ – бел. ТАСС), след консултации с министъра на отбраната и председателя на Комитета на началник щабовете, постанових в съответствие със законите на САЩ да се създаде Космическо командване на Съединените щати като действащо обединено бойно командване \", се казва в указа на Тръмп.  \r\nТръмп съобщава също, че в сферата на пълномощията на новосъздаденото командване се включват и въпроси от компетенциите на американските обединени бойни командвания на САЩ, свързани с космоса, които по-рано са били част от задълженията на Стратегическото командване на Въоръжените сили на САЩ, както и управление на сили и средства, подготовка на личния състав за новосъздаващите се Сили за космически операции на САЩ.   \r\nОще на 18 юни Тръмп издава разпореждане за създаване на такива сили. На съвещание в Белия дом с членове на Националния космически съвет той е заявил, че за Америка не е достатъчно само да присъства в космоса и да запази това присъствие, но и да доминира.   \r\nПредполага се, че космическите сили ще станат шестият пълноценен вид въоръжени сили на САЩ. Планира се до 2020 година в структурата на Пентагона да се създаде специално министерство на космическите сили.   \r\nПланове за създаване на такова министерство се разработват още от 2001 година от комисия, оглавявана от Доналд Ръмсфелд, министър на отбраната в администрацията на президента Джордж Буш-младши. До този момент те не бяха осъществени на практика.   \r\n*** Близо 2000 души демонстрираха в Париж във вторник по повод Международния ден на мигрантите. Две са техните основни искания: по-добър прием на лицата, търсещи убежище, и узаконяване на работа за лица без документи, съобщава  AFP . \r\nПодобни митинги бяха организирани в повече от 40 други градове в страната с участието на  250 асоциации, съюзи и политически партии. \r\nПод охраната на десетки полицаи, парижкото шествие потегли към 18:30 местно време от площад „Република“.  \r\n„Ние също сме Франция \" или \"Ние живеем тук, тук  искаме да останем \" бяха някои от посланията на плакатите, които носеха протестиращите, имаше и знамена на някои синдикални централи.   \r\n Мигрантите протестират срещу 20-процентното увеличение през 2018 година на изселването от страната и срещу удвояване на срока за престой от 45 на 90 дни в административните центрове за задържане на новопристигналите. \r\n*** Президентът на САЩ Доналд Тръмп прави крачка назад в заплахата си американската администрация да спре работа, след като демократите отказаха да му позволят да финансира строителството на стената с Мексико от бюджета на страната, съобщава британската  BBC .  \r\nБелият дом е намерил други източници за финансиране на проекта, обяви говорителката на институцията Сара Сандърс. Тръмп поиска пет милиарда щатски долара от Конгреса, за да започне изграждането на стената. Ако Конгресът и президентът не постигнат споразумение, няколко федерални институции са се заканили да спрат работа в петък. Не е много ясно какво има предвид Сандърс, когато споменава „потенциални алтернативни източници на финансиране за стената“, коментират новината журналистите от BBC. \r\nНа брифинга във вторник в Белия дом говорителката е заявила на репортерите, че Тръмп е „ помолил всяка [федерална] институция да се поогледа и да прецени дали има пари, които могат да се използват за тази цел \". \r\nЛидерът на демократите в Сената Чък Шумър заяви, че президентът няма право да използва фондовете, за да плаща за неговата стена, без одобрението на конгресмените.  \"А те няма да позволят това заради стената,\" е допълнил той.  \r\nВъв вторник лидерката на демократите в Камарата на представителите Нанси Пелоси е заявила пред репортерите, че строителството на стената е „прахосване на пари“. \r\nПо-късно пак във вторник Тръмп е участвал в училищна проява, посветена на сигурността, където са го попитали какво може да се случи, ако правителството спре да работи. Неговият отговор гласял: „ Ще видим какво ще се случи. Много е рано сега.“ И добавил: „Имаме нужда от сигурност на границата“. \r\n*** Ограничителни мерки, както се очакваше, ще се предприемат срещу „някои руски предприятия и компании от държавите в Европа, които обезпечават работата на ООО \"Титанови инвестиции\" в Армянск\", информира  ТАСС . \r\nПравителството на Украйна е започнало да разширява списъка на санкциите срещу физически и юридически лица, които са в сътрудничество с предприятия от Крим и Донбас. За това се казва в съобщение на Министерството по въпросите на териториите в Украйна, които не са под контрола на Киев.  \r\n\"Близо 23 физически лица са подведени под отговорност за незаконно провеждане на археологически дейности на обекти, свързани с културното наследство", "date": "2018.12.19", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/19/2603367/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-gkpp-dunav-most-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Кулата“, ГКПП „Дунав мост“, ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската граница на ГКПП „Калотина“ трафикът е интензивен на вход за товарни автомобили. На българо-македонската граница трафикът е нормален на всички гранични контролно-пропускателни пунктове. \r\nПоради усложнената зимна обстановка, гражданите следва да търсят информация за евентуална промяна на полетите от летище „София“.", "date": "2018.12.19", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, ГКПП „Дунав мост“, ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/12/19/2603366/sport-predstoyashti-sreshti-po-voleybol-za-shampionskata-liga-na-evropa.html", "text": ": Предстоящи срещи от Европейската Шампионска лига   \r\nВ сряда, 19.12. 2018 година, предстоят четири срещи: \r\nВ 19.00 часа започват мачовете между Гданс и БР Волейс, а също между Карловарско и Лубе Чивитанова. \r\nОт 21.00 часа играят отборите на Тур и Перуджа, половин час по-късно започва срещата между волейболистите на Модена и Кенджежин-Кожле.", "date": "2018.12.19", "title": "Спорт: Предстоящи срещи по волейбол за Шампионската лига на Европа"}
{"url": "http://www.focus-news.net/news/2018/12/19/2603359/the-telegraph-biznesite-se-nuzhdayat-ot-mitnicheska-pochivka.html", "text": "На бизнесите да се даде митническа почивка като помощ, за да издържат на Брекзит без сделка, пише  The Telegraph .  \r\nВъв вторник кабинетът пристъпи към подготовка за излизане от ЕС по правилата на Световната търговска организация (СТО). Това ще укрепи последните усилия на премиера да спаси своята сделка за Брекзит и да смекчи ударите от евентуални рискове. В рамките на 100-те дни до Брекзит, ние се нуждаем ясно да видим как тези рискове се надигат и по-категорично поведение на министрите, за да се справят с тях и да вдъхнат увереност на страната. \r\nЗдравният министър Мат Ханкок е разработил „цялостен“ план за Националната здравна система в случай на Брекзит без сделка. В него се предвижда да се работи с компаниите от фармацевтичния сектор, за да могат те да се запасят с лекарства, които може да бъдат най-засегнати от евентуално закъснение на Кале. Националната здравна система вече е договорила 12-седмично запасяване със стотици лекарства.  Ивелина Ватова", "date": "2018.12.19", "title": "The Telegraph: Бизнесите се нуждаят от митническа почивка"}
{"url": "http://www.focus-news.net/news/2018/12/19/2603353/the-herald-of-scotland-armiyata-e-nashtrek-sled-kato-kabinetat-natisna-butona-za-brekzit-bez-sdelka.html", "text": "Армията е поставена в готовност да се справя с последиците от Брекзит без сделка, пише в днешния си брой излизащият в Глазгоу  The Herald of Scotland . \r\nВестникът напомня, че до излизането на Великобритания от Европейския съюз остават точно 100 дни.   \r\nСъобщението за 3 500 оперативни военни „в готовност“ да помагат при евентуална криза, направено от военния министър Гавин Уилямсън,   дойде след като кабинетът на Тереза Мей обяви, че ще продължи „на пълен ход“  и ще приложи плановете на правителството на Обединеното кралство за Брекзит без сделка.   \r\nТо предшестваше срещата във вторник на Междуправителствения общ министерски комитет на Даунинг стрийт, председателствана от премиерът, на която участва и Никола Стърджън, първият министър на Шотландия.   \r\nТя е подготвена за онова, което се очаква, без съмнение, да бъде втори Брекзит. Премиерът я е посъветвала да се вслушва в думите на шотландските бизнеси, които подкрепят плана на правителството на Обединеното кралство за излизането на Великобритания от Европейския съюз. Посланието на британския министър-председател било: “Сега е време да се обединим и да впрегнем усилията си за тази сделка и да изградим светло бъдеще за хората, които живеят в Обединеното кралство.” \r\nШотландският първи мистър обаче е предупредила Мей и нейните колеги „да престанат да плашат хората с катастрофа при варианта ‘без сделка’ и да започнат първо с грижа за нови работни места и жизнени стандарти.“  Ивелина Ватова", "date": "2018.12.19", "title": "The Herald of Scotland: Армията е нащрек, след като кабинетът натисна бутона за Брекзит без сделка"}
{"url": "http://www.focus-news.net/news/2018/12/19/2603368/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 10° до + 3°. Времето над страната е облачно. Вятър духа в областите Търговище, Силистра, Добрич, Варна, Разград, Шумен, Смолян, Хасково, Бургас и София. Слаб дъжд вали в района на Първомай /обл. Пловдив/ и Резово /обл. Бургас/.  Слаб сняг вали в областите Враца, Търговище, Русе, Разград, Шумен, Габрово, В. Търново, Ловеч, Плевен, Добрич, Варна, Бургас, Ямбол, Кърджали, Смолян, Хасково и в районите на пр. „Република“ и Мъдрец /обл. Ст. Загора/; Берковица /обл. Монтана/; Паничково, Лъки и Студенец /обл.Пловдив/; АМ „Хемус“, Бучин проход, Витиня, Етрополе, Скравена и Саранци /обл. София/; Сливен, Нова Загора, Твърдица и Котел /обл.Сливен/; Юндола, Сестримо и Каратепе /обл. Пазарджик/. Пътните настилки са предимно мокри, заснежени, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- до 50 м. в района на „Петрохан“; Сливен и Котел /обл.Сливен/; \r\n- до 100 м. в района на пр. „Троянски“; Телиш и Българене /обл.Плевен/. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nОбласт Стара Загора: \r\nДвижението по АМ  ,,Тракия“ от км 156 до км 167 в посока София се осъществява в изпреварващата лента поради ремонт на асфалтовата настилка. Срок до 21.12.2018 г. в часовия интервал от 08:00 ч до 17:00 ч. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n- За движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n- За движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.12.2018 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка Провадия – Айтос се осъществява от дясно по посока на движението поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.12.2018 г. \r\nПът III-795: Движението по път III-795 в участъка Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 в участъка Черница - Сунгурларе - Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nПът III-6072: Движението по път III - 6072 Селище - Стоките при км 11+675 се осъществява с повишено внимание поради пропаднал участък до ръб на асфалтовата настилка. Поставена е необходимата сигнализация. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.19", "title": "Актуална пътна обстановка"}
{"url": "http://www.focus-news.net/news/2018/12/19/2603372/nimh-nad-iztochna-balgariya-shte-se-zadarzhi-oblachno-sas-slabi-valezhi-ot-snyag.html", "text": "Днес над Западна България валежите ще спрат и облачността ще се разкъса и намалее. Над източната половина от страната ще се задържи облачно със слаби валежи от сняг, които постепенно ще спират, най-късно в югоизточните райони. В Източна България ще продължи да духа умерен до силен вятър от север-северозапад и ще има условия за навявания. Максималните температури ще се от минус 2-3° в североизточните райони до 6° в крайните югозападни, за София  - около 0°. Това съобщи за  Агенция „Фокус“  дежурният метеоролог Боряна Маркова от Националния институт по метеорология и хидрология. \r\nАтмосферното налягане ще бъде по-високо от средното за месеца. През деня ще се задържи почти без промяна. \r\nПо Черноморието ще бъде облачно с превалявания от сняг, които постепенно ще спират, най-късно по южното крайбрежие. Ще духа умерен и силен вятър от север-северозапад. Максималните температури ще са между 0° и 2°. Температурата на морската вода е около 8°. Вълнението на морето ще бъде 3-4 бала. \r\nНад планините ще има значителна облачност и на отделни места ще превали слаб сняг. Ще духа умерен североизточен вятър. Максимална температура на 1200 метра минус 2°, на 2000 метра – около минус 6°.", "date": "2018.12.19", "title": "НИМХ: Над Източна България ще се задържи облачно със слаби валежи от сняг"}
{"url": "http://www.focus-news.net/news/2018/12/19/2603371/predstoyashti-mezhdunarodni-sabitiya-za-19-dekemvri-agentsiya-fokus.html", "text": "Премиерът Тереза Мей отговаря на въпроси в парламента \r\n*** Неформална среща на министрите на земеделието по повод избухването на епидемия от свински грип \r\n*** Европейската комисия ще публикува проект за сценарий, при който Великобритания ще излезе от Съюза без споразумение \r\n*** Правителството ще публикува предложения за миграцията след Брекзит \r\n*** Посещение на заместник-държавния секретар на САЩ Джон Съливан в Полша", "date": "2018.12.19", "title": "Предстоящи международни събития за 19 декември ( Агенция „Фокус“ )"}
{"url": "http://www.focus-news.net/news/2018/12/19/2603370/predstoyashti-sabitiya-v-stranata-za-19-dekemvri-agentsiya-fokus.html", "text": "*** \r\nОт 14.00 часа президентът Румен Радев ще поздрави участниците в Осмата годишна среща на олимпийските отбори по природни науки в Националния археологически институт с музей при Българска академия на науките. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 14.00 часа в Големия колегиум на Министерството на земеделието, храните и горите Румен Порожанов ще даде пресконференция, на която ще представи резултатите от работата на Министерството през годината. \r\n*** \r\nОт 10.30 часа заместник-министърът на образованието и науката Карина Ангелиева ще представи първите резултати от дейността на Комисията за наблюдение и оценка на научноизследователската дейност и извършената до момента оценка на научната дейност на висшите училища и научните организации в България за 2017 г. Събитието ще се проведе в залата на 7 етаж в МОН. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Вихър М.,  Минчо М. и Иво И., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад и документация за провеждане на ангажираща фаза 3 от процедурата Оpen season за „Проект за развитие и разширение на газопреносната система на „Булгартрансгаз“ ЕАД. \r\n*** \r\nОт 10.30 часа пред Министерството на земеделието, храните и горите ще се проведе поредното издание на фермерския фестивал „От нашата ферма – с любов за вас!“. \r\n*** \r\nОт 11.00 часа в двора на Първа САГБАЛ „Света София“ ще бъде открит и осветен православен параклис.  \r\n*** \r\nОт 11.00 часа Българският олимпийски комитет ще връчи своите годишни награди заедно със спортните Икари за 2018 г. в Националната художествена галерия „Двореца“. \r\n*** \r\nОт 11.00 часа Белоградчишкият епископ Поликарп ще освети новия храм „Рождество Христово“ при Първа акушеро-гинекологична болница „Св. София“. \r\n*** \r\nОт 11.00 часа в Националния музикален театър „Стефан Македонски“ главният изпълнителен директор на „Български пощи“ ЕАД Деян Дънешки ще валидира пощенско-филателно издание на тема „100 години професионално оперетно изкуство в България“. В официалната церемония ще вземе участие директорът на Националния музикален театър Марияна Арсенова. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Алипи А. и Пламенка А., на които са повдигнати обвинения за изнудване. \r\n*** \r\nОт 11.30 часа в Клуба на народния представител в Народното събрание ще бъде открита благотворителната изложба, на която ще се разпродават най-добрите творби от Синодалния Национален конкурс „Възкресение Христово“. Инициативата е част от благотворителна кампания на Св. Синод на БПЦ-БП - „Деца рисуват за деца“, която цели да събере средства за онкоболните деца и техните семейства, лекуващи се в Клиниката по детска клинична хематология и онкология при УМБАЛ „Царица Йоанна – ИСУЛ“ - град София.  \r\n*** \r\nОт 11.30 часа в кулоарите на Народното събрание ще бъде дадено началото на Коледен благотворителен базар в подкрепа на децата с аутизъм в България. \r\n*** \r\nОт 12.00 часа кметът на София Йорданка Фандъкова ще инспектира строителството на две от метростанциите от Линия 3 на метрото. На инспекцията ще присъства и министърът на транспорта, информационните технологии и съобщенията Росен Желязков и изпълнителният директор на „Метрополитен“ проф. Стоян Братоев.    \r\nИнспекцията ще започне от метростанцията на кръстовището на бул. „България“ и бул. „Ив. Гешов“, която е част от първия участък с готов релсов път.  \r\n*** \r\nОт 13.00 часа 6-и състав на Специализирания наказателен съд ще заседава по делото срещу Методи И., на когото са повдигнати обвинения за изнудване. \r\n*** \r\nОт 13.00 часа на ул. „Райко Алексиев“ 40 ще бъде открит магазин от веригата Billa в България. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Недялко Ц., на когото са повдигнати обвинения за изнудване. \r\n*** \r\nОт 13.30 часа 14-и състав на Специализирания наказателен съд ще заседава по делото срещу Десислава И., Биляна П. и Петко Д., на които са повдигнати обвинения за подкуп. \r\n*** \r\nОт 14.00 часа в зала 10 на ВМА Дядо Коледа и Снежанка ще зарадват с подаръци децата, на които през годините са направени кохлеарни имплантации в Клиника „Ушни, носни и гърлени болести”. \r\n*** \r\nОт 15.30 часа в Апелативния специализиран наказателен съд ще се гледа делото по случая на Михаил М., обвинен за поругаване на българското национално знаме. \r\n*** \r\nОт 18.00 часа в изложбената зала на Държавна агенция „Архиви“ ще бъде представена книгата на проф. Венелин Цачевски „Радко Димитриев. Пълководецът“. \r\n*** \r\nОт 18.30 часа в галерия „Структура“ ще бъде открита изложбата „Natura Naturans/Природата на изкуството“. \r\n*** \r\nОт 19.00 часа в „Електроцентралата“ на НДК ще бъде представен пилотният клип от поредицата „RIDE HARD“. \r\n*** \r\nОт 19.00 часа хористи от старшата формация на Детския радиохор излизат на сцената в Първо студио на БНР за Коледен концерт. \r\n*** \r\nОт 19.30 часа в зала 1 на НДК ще започне концертът „Rock the Operа“.  \r\n*** \r\nОт 19.30 часа в ДНК-пространство за съвременен танц и пърформанс отново ще отворим кутията на срама с Ива Свещарова и Вили Прагер и техният спектакъл „Shamebox“.  \r\n*** \r\nОт 09.30 часа в Зала 1 на Районен съд ще се гледа делото на Петър Н. Той е обвинен в това, че на 02 юли 2017 г. в гр. Асеновград е извършил непристойни действия – отправяне на обиди и псувни по адрес на лице с инициали П. Д., агресивно поведение и заплюване на същото лице. Овен това му е нанесъл лека телесна повреда. \r\n*** \r\nОт 10.00 часа в сградата на ОДМВР - Благоевград ще се проведе пресконференция, свързана с дейността на дирекцията. \r\n*** \r\nОт 11.00 часа пред сградата на Община Благоевград ще се проведе благотворителен коледен базар. \r\n*** \r\nОт 18.30 часа в Зала „Яворов“ ще започне концерт на Камерната опера и формация „София“. \r\n*** \r\nОт 10.00 часа в залата на Общинския съвет ще се проведе среща на експерти от институцията на омбудсмана на Република България с граждани. \r\n*** \r\nОт 16.30 часа в храм „Св. Богородица“ ще се състои награждаването на победителите в конкурса за коледна картичка „Рождество Христово“, организиран от Община Бургас и Центърът за подкрепа на личностното развитие. \r\n*** \r\nОт 18.00 часа в Дома на писателя ще се проведе увеселение за членове на писателската общност под надслов „Коледно настроение“. \r\n*** \r\nОт 11.00 часа във Военноморския музей ще бъде открита традиционната годишна изложба „По пътя към морската история“. Тя представя голяма част от дарените вещи, документи и снимки, включени в музейния фонд през 2018 г. \r\n*** \r\nОт 11.00 часа в сградата на бул. „Сливница” 159 ще бъдат открити фотоизложба и музейна експозиция по повод 140 години от създаването на Варненската пожарна служба. \r\n*** \r\nОт 18.00 часа в зали 5, 6 и 7 на Градска художествена галерия „Борис Георгиев“ ще се открие юбилейна изложба на Дария Василянска по случай 90 години от рождението ѝ. Изложбата ще продължи до 19 февруари 2019 година. \r\n***  \r\nОт 10.00 часа в ритуална зала на Община Велико Търново ще се проведе церемонията „Спортист на Велико Търново за 2018 година“.  \r\n***  \r\nОт 10.30 часа в Детско отделение при МОБАЛ „Д-р Стефан Черкезов“ ще започне Коледно тържество.  \r\n***  \r\nОт 11.00 часа в голяма зала на Община Велико Търново ще се проведе Коледен концерт на учениците от ОУ „Бачо Киро“.  \r\n***  \r\nОт 11.00 часа във фоайето на ОДМВР – Велико Търново директорът ст. комисар Димитър Машов ще връчи грамоти за проявена високохуманна постъпка на три деца, намерили и предали чанта с пари и документи.  \r\n***  \r\nОт  11.30 часа в пресклуба на БТА ще се състои пресконференция на групата общински съветници от БСП във Велико Търново. Сред темите ще бъде увеличението на разходите за поддържане на чистотата в общината и други актуални проблеми, свързани с предстоящата сесия на Общинския съвет.  \r\n***  \r\nОт 12.30 часа в Хуманитарна гимназия ще бъде открит Коледен базар и ще има коледно тържество.  \r\n***  \r\nОт 16.00 часа в Читалище „Надежда – 1869“ ще се проведе среща с поета Петър Пацев.  \r\n***  \r\nОт  17.30 часа в Изложбени зали „Рафаел Михайлов“ ще бъде открита „Никола Пиндиков – между човека и твореца” – Изложба за 120 години от рождението на художника.  \r\n***  \r\nОт 18.00 часа на Коледния базар в парк „Марно поле“ ще започне Коледен концерт на Веселин Маринов.  \r\n***  \r\nОт 18.00 часа в голяма зала на Общината ще се проведе Коледен концерт на формациите на Вокална група „Пеещи камбанки“.  \r\n***  \r\nОт 18.30 часа в Клуб 7 ще се проведе представяне на книгата „Дипломацията срещу свободата“ на Емил Александров. \r\n*** \r\nОт 09.00 часа в Спортна зала „Фестивална” ще се проведе Коледен баскетболен турнир 3х3 - състезание за VІ-VІІ клас. \r\n*** \r\nОт 11.00 часа в Конферентния център на Областна администрация - Видин кметът Огнян Ценков ще вземе участие в работна среща на тема „Държавният план-прием по професии в съответствие с потребностите на пазара на труда”. \r\n*** \r\n От 17.30 часа в салона на Народно читалище „Цвят 1870” ще се проведе Коледен концерт на смесен хор Видин към читалището. \r\n*** \r\nОт 18.00 часа в залата на Симфониета – Видин ще започне Коледен концерт на СУ „Св. св. Кирил и Методий” и АНТП „Дунав”. \r\n*** \r\nОт 16.30 часа в Градската концертна зала ще се проведат детски коледни концерти.  \r\n*** \r\nОт 17.30 часа в зала 1 на Общината ще бъде представен биографичен филм за Никола Петров и ще се проведе среща с творческия екип. Събитието е по повод 145-годишнината от рождението на Никола Петров. \r\n*** \r\nОт 18.00 часа в НЧ „Напредък-1869“ ще започне фолклорен Коледен концерт. \r\n*** \r\nОт 18.00 часа в НЧ „Иван Вазов-1893“ ще започне Коледен концерт с участието на читалищните колективи. \r\n*** \r\nОт 14.00 часа в Общински исторически музей ще започне Конкурс за най-красива сурвачка. \r\n*** \r\nОт 10.00 часа в Клуба на пенсионера на пл. „Нико Нинов“ ще се проведе среща на експерти от институцията на омбудсмана на Република България с граждани. \r\n*** \r\nОт 10.30 часа в Младежкия център ще се състои церемонията по връчване на наградите от II Областен конкурс за есе „Защо семейството е важно за всяко дете?“. \r\n*** \r\nОт 10.30 часа в Художествената галерия ще се проведат коледни занимания в „Работилница въображение“.  \r\n*** \r\nОт 11.00 часа в Общностен център за деца и семейства – Добрич ще се състои спектакъл на детски драматичен състав при НЧ „Пробуда - 1939 г.“ \r\n*** \r\nОт 17.00 часа в Художествената галерия ще бъде открита благотворителна изложба за построяването на храм „Свети Лука Кримски“. \r\n*** \r\nОт 18.00 часа в зала „Зорница“ на НЧ „Йордан Йовков - 1870 г.“ ще се състои Коледен концерт на възпитаници на Музикална школа с преподаватели Вела Желева, Светлана Цонева, Красимир Димитров. \r\n*** \r\nОт 18.00 часа в Спортна зала „Добротица“ ще започне „Дарования - 2018“ - коледен концерт с участието на колективи и индивидуални изпълнители - лауреати на национални и международни конкурси и фестивали, носители на престижни награди. \r\n*** \r\nОт 11.00 часа заседателната зала на Община Дупница ще се проведе начална пресконференция по проект „Въвеждане на енергоспестяващи мерки в многофамилни жилищни сгради в град Дупница“.  \r\n*** \r\nОт 10.00 часа в кметството на град Дунавци ще се проведе среща на експерти от институцията на омбудсмана на България с граждани. \r\n*** \r\nОт 18.00 часа в НЧ „Съгласие-1890“ ще започне Коледен концерт. \r\n*** \r\nОт 18.00 часа в Спортната зала ще се проведе Коледен турнир по футбол. \r\n*** \r\nОт 18.00 часа в читалище „Васил Левски“ ще се състои концерт „Коледно настроение“ с участие на колективите за любителско творчество при културната институция. \r\n*** \r\nОт 11.00 часа в пресклуба на ОДМВР - Кърджали ще се проведе брифинг във връзка с опазването на обществения ред, създаване на сигурност за гражданите и имуществото им по време на предстоящите празници. \r\n*** \r\nОт 10.00 часа в заседателната зала на Община Кюстендил ще се проведе редовно месечно съвещание с кметовете и кметските наместници.   \r\n*** \r\nОт 14.00 часа в залата на Читалище „Пробуда“ ще започне коледен концерт, по време на който ще бъдат обявени резултатите от конкурса „Моята Коледа”. \r\n*** \r\nОт 15.00 часа за девети път колегията на Националния археологически институт с музей на БАН ще направят дарение на неонатологията в монтанската болница.  \r\n*** \r\nОт 18.00 часа в Общинския младежки дом ще се проведе Коледен концерт. \r\n*** \r\nОт 12.00 часа в Регионалния пресклуб на БТА ще се проведе пресконференция на Фондация „Надеждата на Пазарджик“, на която ще бъдат връчени грамоти и финансови стимули на 14 момичета и момчета, постигнали високи резултати през годината в науката и спорта. \r\n*** \r\nОт 18.00 часа в галерия „Георги Машев“ ще бъдат връчени традиционните годишни награди на членовете на Дружеството на пазарджишките художници. \r\n*** \r\nОт 09.30 часа в зала „Панорама“ ще започне заседание на Общински съвет - Перник. \r\n*** \r\nОт 17.30 часа в Художествена галерия „Професор Веселин Стайков“ ще бъде открита 49-ата годишна изложба на художниците от клуб „Петър Стайков“. \r\n*** \r\nОт 10.30 часа в Заседателната зала на Община Пловдив ще се проведе пресконференция по повод програмата за коледно-новогодишните празници в града. Ще бъдат обявени и резултатите от изпълнението на проект „Ефективно функциониране на областен информационен център в гр. Пловдив“. \r\n*** \r\nОт 11.00 часа дипломантите от випуск 2018 на Медицинския факултет на МУ - Пловдив ще получат магистърските си дипломи за лекари по медицина в Голямата зала на Драматичен театър Пловдив (ул. „Княз Александър I“ 38). \r\n*** \r\nОт 12.30 часа в Колодрума ще се проведе пресконференция, посветена на мача от волейболната Шампионска лига между първенеца на България Марица (Пловдив) и първенеца на Турция, Европа и света ВакъфБанк (Истанбул), който ще се играе на 20 декември. \r\n*** \r\nОт 13.00 часа на ул. „Екзарх Йосиф“ ще се проведе Коледен фермерски пазар. \r\n*** \r\nОт 11.30 часа в Центъра за обществена подкрепа ще се проведе среща-разговор с Мадлен Алгафари и представяне на новата книга на автора – „Поправителен за родители“. \r\n*** \r\nОт 10.30 часа в сградата на Сливенска митрополия Сливенският митрополит Йоаникий ще отправи  Рождественското си послание до клира и православните християни от Сливенска епархия. \r\n*** \r\nОт 18.30 часа в зала „Сливен“ ще  започне Коледният концерт на Ансамбъл за народни песни и танци – Сливен и на Общинския фолклорен ансамбъл „Загоре“ – Стара Загора. \r\n*** \r\nОт 19.00 часа на сцената на Драматичния театър ще се състои концерт-спектакъл „Коледно пътешествие“ с участието на оркестъра и хора на Държавна опера – Бургас. \r\n*** \r\nОт 10.30 часа кметът Николай Мелемов ще даде пресконференция в 247 зала на Община Смолян.  \r\n*** \r\nОт 11.00 часа пред сградата на ОДМВР - Смолян ще бъде открит Републикански турнир „Купа България“ по стрелба с пистолет за служители на МВР – „Смолян 2018“. \r\n*** \r\nОт 14.00 часа в зала №1 на Родопския драматичен театър кметът Николай Мелемов и евродепутатът Владимир Уручев ще подарят театрална постановка и подаръци на децата със специални образователни потребности, децата от приемните семейства и техните приятели. \r\n*** \r\nОт 18.00 часа в зала „Петър Стайков” на Клуба на дейците на културата ще бъде открита традиционна Коледна и Новогодишна изложба на художниците от Смолян. \r\n*** \r\nОт 11.00 часа в зала 203 на Община Стара Загора кметът Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния. \r\n*** \r\nОт 14.00 часа в залата на Центъра за подкрепа за личностно развитие към Община Стара Загора ще бъде открита изложбата „Коледа” и ще бъдат наградени участниците в конкурса „Сурва весела година“. \r\n*** \r\nОт 18.00 часа в НЧ „Родина - 1860“ ще се проведе коледен концерт на възпитаниците на Музикалната школа при читалището. \r\n*** \r\nОт 19.00 часа в Регионалния исторически музей ще се проведе церемония по награждаване на най-добрите спортисти за 2018 г. \r\n*** \r\nОт 10.30 часа в зала „Марица“ на Областна администрация - Хасково ще се проведе Коледен благотворителен базар. \r\n*** \r\nОт  10.00 часа зала 2 на Областна администрация - Шумен областният управител проф. Стефан Желев ще проведе традиционната среща с представителите на медиите в навечерието на Коледа.  \r\n*** \r\nОт 17.00 часа в Регионална библиотека „Стилиян Чилингиров” ще се проведе Коледен бал с танци. \r\n*** \r\nОт 09.30 часа в Голямата зала на Община Ямбол ще се проведе Коледарски празник за деца. Представянето на коледарските групи от детски и учебни заведения започва в Зрителната зала на Общината от 11.00 часа.", "date": "2018.12.19", "title": "Предстоящи събития в страната за 19 декември (Агенция „Фокус“)"}
{"url": "http://www.focus-news.net/news/2018/12/19/2603375/ochakva-se-kabinetat-da-prieme-postanovlenieto-za-povishavane-na-minimalnata-rabotna-zaplata-ot-2019g.html", "text": "Министерският съвет ще разгледа проектът на постановление за определяне на нов размер на минималната работна заплата за страната от догодина. С него се предвижда увеличение на минималното възнаграждение с 50 лв. - от 510 до 560 лв. Правителството ще обсъди и промени в плана за действие по намеренията на страната ни за присъединяване към валутния механизъм ERM II и Банковия съюз. Ще бъде разгледан и напредъкът в изпълнението на мерките в Националната програма за реформи за 2018 г. за периода май - октомври 2018 г. Очаква се да бъдат отпуснати допълнителни средства по бюджетите на няколко министерства, сред които на правосъдието, на здравеопазването и на регионалното развитие. Ще бъде одобрен и допълнителен трансфер по бюджета на Държавното обществено осигуряване за 2018 г.", "date": "2018.12.19", "title": "Очаква се кабинетът да приеме постановлението за повишаване на минималната работна заплата от 2019г."}
{"url": "http://www.focus-news.net/news/2018/12/19/2603355/the-independent-obedinenoto-kralstvo-nyama-da-se-zanimava-s-resheniya-na-es-za-byudzheti-patni-znatsi-i-piteyna-voda-v-prehoda.html", "text": "В месеците след излизане от Евросъюза Обединеното кралство ще има „главоболия“ с по-малко от 182 нови правила, включително и за бюджетните разходи, пътните знаци и питейната вода, пише в днешния си брой  The Independent .  \r\nПълният размер на новите регулации, които се очаква да потекат по газопровода през планираните от Тереза Мей 21 месец;а на преход превръщат Великобритания в „получател на правила, а не в техен създател“, предупреждава вестникът.   \r\nПрез този преходен период Лондон ще бъде ограничаван от Брюксел и неговите решения, тъй като няма да има свой министър в Съвета на ЕС, нито свои евродепутати, които да влияят, когато те се вземат.   \r\nКампанията „Вотът на народа“, която проучва очакваните резултати от Брекзит, е изследвала какви решения ще се приемат в ЕС преди 2020 година. Сред тях има и такива, които са свързани с налога за алкохола и с инвестиционните фондове на Обединеното кралство. „Този анализ за първи път очертава пълния размер на равносметката за Острова от т. нар. сделка“, твърди Крис Брайън, поддръжник на лейбъристите и член на движението „Вотът на народа“.   \r\n“Сделката на премиера ще отслаби нашата способност да имаме дума при вземането на повече от 180 важни решения, които ще важат за Европа, докато ние ще сме в преход, което означава, че няма да се ползваме от тяхното приложение и няма да може да казваме „Не“, т.е. да защитаваме интересите на Великобритания. Така ще сме „изгонени“ от процеса на вземане на решения и ще сме принудени да плащаме милиарди евро заради тази привилегия.“.  \r\n„Работната програма“ до 2020 година показва, че Европейската комисия е планирала в транзитния период да се решават въпроси, свързани с:   \r\n•\tАлокация на бюджета на ЕС за годините след 2020, Великобритания обаче няма да има възможност да заяви „как да се използват нашите пари“, ако този преход се удължи.  \r\n•\tНови правила за мита на алкохола, който се внася или изнася от ЕС. \r\n•\tНови правила за пътни знаци и маркировки.  \r\n•\tНови правила как да се разпределят в блока съвместните инвестиции.  \r\n•\tНови правила за определяне коя вода е питейна и коя не е.   \r\nПредстоящи са обсъждания и за „пътната инфраструктура и безопасността на тунелите“, за „връщане на нелегалните мигранти“, за „конкуренция при мерките за безопасност на въздушния транспорт“  \r\nПроучването е анализирало и атаките, отправени от военния министър Гавин Уилямсън, срещу плановете за армия на ЕС, той ги определи като „абсолютно налудничави“ – вместо критика, Брекзит ще отмени ветото на Великобритания в този случай.   \r\nПротестиращите са се обърнали към Даунинг стрийт да отговори на техните критики. Ивелина Ватова", "date": "2018.12.19", "title": "The Independent: Обединеното кралство няма да се занимава с решения на ЕС за бюджети, пътни знаци и питейна вода в прехода"}
{"url": "http://www.focus-news.net/news/2018/12/19/2603373/prezidentat-rumen-radev-shte-pozdravi-uchastnitsite-v-osmata-godishna-sreshta-na-olimpiyskite-otbori-po-prirodni-nauki.html", "text": "От 14.00 часа президентът Румен Радев ще поздрави участниците в Осмата годишна среща на олимпийските отбори по природни науки. Това съобщиха от  Прессекретариата на държавния глава . Събитието ще се състои в Националния археологически институт с музей при Българска академия на науките.", "date": "2018.12.19", "title": "Президентът Румен Радев ще поздрави участниците в Осмата годишна среща на олимпийските отбори по природни науки"}
{"url": "http://www.focus-news.net/news/2018/12/19/2603377/denyat-19-dekemvri-v-balgarskata-istoriya.html", "text": "През 1878 година в Пловдив в длъжност встъпва първият избран кмет - Костаки Пеев, останал на този пост до 1880 година. На тази дата е съставено правителството на Димитър Попов. Кабинетът на безпартийния юрист има за цел да извърши монетарната част от икономическата реформа и да проведе първите демократични избори. По тази причина правителството получава името “правителство на надеждата”, а неговият премиер става най-известен с крилатата фраза “За Бога братя, не купувайте”, произнесена след либерализацията на цените.  \r\nНа 19 декември е роден джазмузикантът Милчо Левиев. На тази дата умира Пенка Денева Цанева - българска интелектуалка, поетеса.  \r\n2014 г. \r\nЕдин човек загина, а други четирима бяха ранени при взрив на цех за пиротехника в Мъглиж. Загиналият е 45-годишен мъж. Работникът е пресовал барут при заготовка за патрони.  Други две жени бяха транспортирани в „Пирогов”. Едната от пострадалите – жена на 51-години получи 70% изгаряния, а друга жена, приета в лечебното заведение бе с 30% изгаряния. Ранени са още двама мъже. В момента на инцидента в завода е имало 15 души.  \r\n2014 г. \r\nСАС постанови осъдителна присъда за „Майчин дом” заради инцидента с асансьор, при който пострадаха 12 души.  Решението на съда постанови една от бременните жени Лидия Димитрова  да получи 90 хил. обезщетение. В решението на съда се посочва още, че единствената причина асансьорът да пропадне от 12-тия етаж е неизправност в системата. При разследването бе установено, че липсва документация за поддръжката на асансьора. \r\n2001 г. \r\nТридесет и деветото Народно събрание взема решение ракетите СС-23 да бъдат свалени от въоръжение и да бъдат унищожени до октомври 2002 г. \r\n1990 г. \r\nСъставено е коалиционно правителство с представители на основните политически сили, оглавено от безпартийния юрист Димитър Попов. Това правителство е обявено за програмно със задачата да извърши монетарния етап от икономическата реформа и да проведе новите избори (“правителство на надеждата”). Междупартийната договореност включва задължението правителството да не бъде атакувано в парламента. \r\nДимитър Попов е юрист и държавен деец. Роден е на 25 юни 1927 г. в гр. Кула. Завършва право в Софийския университет \"Св. Кл. Охридски\", след което работи като юрисконсулт и съдия. През 1990 г. е назначен за секретар на Централната избирателна комисия. Министър-председател е на България в периода 1990-1991 г. След това учредява и ръководи собствена правна кантора и фирма за консултантски услуги. \r\n1989 г. \r\nВъзстановява се Демократическата партия. \r\nДемократическата партия е политическа партия, създадена от каравелисткото течение в старата Либерална партия през 1896 г. Пръв лидер на партията е Петко Каравелов. След неговата смърт (януари 1903 г.) начело застава Александър Малинов. Други по-известни дейци на партията са М. Такев, Андрей Ляпчев, Никола Мушанов и пр. \r\nKогато става очевидна националната катастрофа, надвиснала над България в резултат на пораженията на хитлеристка Германия на Източния фронт, Демократическата партия решава да се намеси в управлението на страната, като дава свои представители в кабинета на К. Муравиев, съставен в началото на септември 1944 г. Демократическата партия не одобрява политическата промяна на 9 септември същата година и минава в опозиция на отечественофронтовската власт. През 1947 г. е подложена на силен удар и разтурена. Важна роля в ръководството на партията след края на Втората световна война играе д-р Ал. Гиргинов. \r\nДемократическата партия е възстановена на 19 декември 1989 г. и е регистрирана през април 1990 г. Пръв председател на партията е Борис Кюркчиев. От октомври 1990 г. председател на партията е Стефан Савов. След смъртта на последния през януари 2000 г. за нов лидер е издигнат Александър Праматарски, а за председател на Върховния партиен съвет е избран Веселин Методиев. Печатни органи на Демократическата партия са: вестник \"Знаме\" (1896-1898 г.), \"Пряпорец\" (1898-1932 г.), \"Знаме\" (1924-1934 г. и 1945-1946 г.). След възобновяването й през 1989 г. – отново вестник \"Знаме\". \r\n1915 г. \r\nВ хода на Първата световна война започва интерниране на сърбите от Македония и Моравско във вътрешността на България. \r\n1913 г. \r\nОткрива се ХVІ-то Народно събрание с председател Димитър Вачов (либерал). Нито Либералната коалиция, нито опозиционният блок имат мнозинство. Групата на Българска работническа социалдемократическа партия (тесни социалисти) (БРСДП (т. с.) не подкрепя кабинета, но и отказва да му гласува недоверие. На 31 декември същата година Народното събрание е разпуснато. \r\n1913 г. \r\nСветият синод издава окръжно послание против петмесечната агитация на Националния съюз за сключване на уния на Българската екзархия с Католическата църква. \r\nУнията е обединение на Православната и Католическата църкви и признаване първенството на римския папа при запазване на православните обреди и богослужение. Унията също така е течение в Източноправославната църква, проявяващо се като форма на икуменизма, смятан за ерес. \r\n1879 г. \r\nМакедонските българи в Цариград изпращат мемоар до посланиците на Великите сили за създаване на български вилает от епархиите на Българската екзархия в Македония. \r\n1878 г. \r\nВстъпва в длъжност първият изборен кмет на Пловдив - Костаки (Константин) Пеев. Костаки (Константин) Пеев е български общественик и участник в националнореволюционното движение. Роден е през 1843 г. Занимава се с търговия и кожухарство. Заподозрян в революционна дейност, по време на Априлското въстание (1876 г.), е арестуван от турските власти. След Освобождението (1878 г.) е първия изборен кмет на Пловдив (19 декември 1878 г. – 12 септември 1880 г.). Избиран е за общински съветник и 2 пъти за народен представител. През 1884 г. е един от основателите на първата българска фабрика за производство на сапун, която е в Пловдив. След Съединението на Източна Румелия с Княжество България (1885 г.) е включен в състава на Временното правителство. По-късно дълги години възглавява Пловдивската търговско-индустриална камара. На тази дата са родени: \r\n1937 г. \r\nРоден е Милчо Левиев (Милчо Исак Леви) – български композитор, пианист, джазмузикант. Завършва Българската държавна консерватория (1960 г.) и е назначен в Пловдивския театър (до 1962 г.). Работи в Естрадния оркестър на Българското национално радио; автор е на филмова музика. През 1964 г. основава група (наречена години по-късно \"Джаз-фокус’65\"), с която озвучава телевизионното хумористично-сатирично предаване \"Фокус\" на Радой Ралин. През 1968 г. започва кореспонденция с Дон Елис, с когото поддържа връзка до 1970 г. Поканен от Дон Елис да свири в неговия състав, напуска България през Германия. Изнася концерти с \"Дон Елис Бенд\" по цял свят. Преподава джаз композиция и импровизация в Южнокалифорнийския университет. За първи път след напускането на България посещава родината си през 1980 г. След 10 ноември 1989 г. идва нееднократно в България, прави записи с флейтиста Т. Спасов, \"Акустична версия\" и др., участва в джем-сешъни. Издава албуми съвместно с Дж. Уилсън, Дон Елис, Дж. Клемър, Аирто, Л. Субраманиам, Джилберто, Ал Жеро, Еди Харис, Рой Хейнс, Джек Шилън и Арт Пейпър, Бърт Бакарачи, Чик Кърия. Реализира много солови проекти, в които е аранжор, композитор, водещ изпълнител и продуцент. \"Доктор хонорис кауза\" е на Нов български университет (1999 г.). Член е на Съюза на българските композитори до 1968 г. и от 1989 г.; на Фондация за подпомагане на българската култура (САЩ, 1989 г.); почетен член е на \"Екофорум за мир\" (1993 г.), на американската национална конвенция за джаз педагози. Носител е на следните награди: II-ра награда и сребърен медал от световния младежки фестивал \"Токатина за пиано\" (Виена, Австралия, 1959 г.); Награда на критиката и на пресата на I-ви международен джазфест (Монтрьо, Швейцария, 1967 г.); номинация за \"Грами\" за най-добър вокален аранжимент за версията на \"Потвърждение\" от Ч. Паркър, изпълнена от \"Манхатън трансфер\" (САЩ, 1981 г.); награда за най-добър диригент в САЩ (1982 г.); награда за драматичен театър за най-добър музикален диригент (САЩ, 1987 г.); награда \"Пловдив\" за цялостно творчество (1990 г.); Диплом и златен медал за музика (Лос Анджелис, САЩ, 1992 г.); доктор хонорис кауза на АМТИ (Пловдив, 1997 г.); почетната награда на Международната академия за изкуства (Париж, 1995 г.); орден \"Стара планина\" I-ва степен (1997 г.); награда на слушателите на Българското национално радио за цялостно творчество (1998 г). Известни композиции на Милчо Левиев: \"Соната за цигулка и пиано\" (1957 г.); \"Струнен квартет\" (1959 г.); Сюита от 7 миниатюри \"Един детски ден\", инструментирана за арфа, вибрафон, бас-кларинет и виола, и др. Албуми: \"Blue Lewis\" (1980 г.), \"What’s New\" (1980 г.), \"Music for Big Ben and Symphony Orchestra\" (1988 г.), \"Lingua Franca\" (1989 г.), \"Destination\" (1989 г.), \"Easter Parade\" (1989 г.), \"E. B. Blues\" (1995 г.), \"Basel Blues\" (1996 г.), \"Jive Sambas\" (1997 г.), \"Forbidden Songs\" (1998 г.). \r\n1922 г. \r\nРоден е Николай Илиев Драганов - български писател-белетрист. Завършва славянска филология в СУ (1950 г.). Взема участие в дейността на комунистическата младежка организация против държавната власт преди 9 септември 1944 г. Работи като учител, в Радио София (1951 г.), в кинохрониката (1952 г.), в ОНС в Плевен (1953 г.), в жп институт, (1954 г.) и в Радио София от 1955 г. Печата първия си разказ през 1947 г. Сътрудник на периодичния печат. В произведенията си отразява живота на хората от съвременното българско село, моменти от борбата на комунистите за власт преди Деветосептемврийския преврат. Автор е на произведения за деца. Умира на 7 октомври 1998 г. в София. \r\n1901 г. \r\nРоден е Димитър Стефанов Ненов - български пианист и композитор, музикален педагог, архитект, професор. Учи архитектура в Дрезден (за да завърши образованието си свири в дрезденско кино). Специализира музика в чужбина (Полша и Италия). Концертира в Темешвар (Тимишоара), Дрезден, Берлин, Рим, Варшава, в София и провинцията. В композициите си се стреми да пресъздаде българския дух. Творби: \"Фантазия\" (за пиано и оркестър), \"Соната\" (за цигулка и пиано), \"Соната\" (за пиано), три \"Симфонии\" (за голям оркестър), \"Балада\" (за голям оркестър), \"Вариации\" (за пиано) и др. Преподавател по пиано в Музикалната академия в София, професор (1943 г.). Пръв музикален уредник в Радио София, съосновател и секретар на Съюза на българските композитори. Умира на 31 август 1952 г. в София. На тази дата умират: \r\n1978 г. \r\nУмира Бленика, псевдоним на Пенка Денева Цанева - българска интелектуалка, поетеса. Родена е на 8 февруари 1899 г. в Тутракан. Съпруга на професор Г. Цанев и майка на проф. М. Цанева. Основни мотиви в поезията й са любовта и майчиното чувство. Преводачка от славянски езици. Съчинения: \"Брегове\" (1932 г.), \"Бяла птица\" (1937 г.), \"Лирика\" (1961 г.), \"Пътят към звездите\" (1964 г.). \r\n1908 г. \r\nУмира Димитър К. Попов - български публицист, преводач и политик. Роден е на 10 юни 1855 г. в Калофер. Учи в Цариградския Робърт колеж. Сътрудничи в сп. \"Читалище\", в-к \"Ден\" и \"Цариград\", сп. \"Наука\" и др.; участва в редактирането на в-к \"Независимост\" (където печата фейлетони с псевд. Правов), на в-к \"Съединение\" и др. Издава сборник \"Преведени стихотворения\". Министър е в кабинетите на д-р Динев и на Р. Петров (1902-1905 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.19", "title": "Денят 19 декември в българската история"}
{"url": "http://www.focus-news.net/news/2018/12/19/2603358/the-guardian-biznesat-gleda-uzhasen-na-planovete-na-premiera-za-bekzit-bez-sdelka.html", "text": "Британският бизнес отправи смразяващо предупреждение към депутатите, че рискуват да потопят в хаос лошо подготвената икономика, ако не престанат с игрите си в Уестминстър и да подкрепят сделката, която премиерът предлага за излизане от Евросъюза, пише вестник  The Guardian .  \r\nСлед като министрите се споразумяха за драматична ескалация на подготовката за Брекзит без сделка, включително и подготовката на 3 500 въоръжени военни от армията в режим standby, лидерите на петте водещи работодателски групи във Великобритания обявиха, че не са готови за подобен изход.   \r\nСлед като сделката, която Тереза Мей предлага, няма да се гласува преди средата на януари 2019 и при значителна съпротива от страна на парламентаристите от нейната собствена партия, във вторник кабинетът имаше тричасово заседание, на което се реши да се премине към готовност за излизане без сделка. От хазната ще се отделят допълнителни средства в размер на 2 милиарда паунда за различните ведомства от „Уайтхол“ 25  (административният комплекс на британското правителство – бел. ред.) за следващата финансова година, като готовност да се посрещне Брекзит, включително и сценарият без сделка. Планираните мерки съдържат допълнителни 3 000 нови места в митническите служби и в правителствената Агенция „Приходи и митници“ на Нейно Величество, което означава наемане на стотици гранични служители.   \r\nПетте бизнес организации -  Британската търговска камара, Конфедерацията на британската промишленост, Институтът на директорите, Федерацията на малкия бизнес и Федерацията на британските манифактуристи , обявиха, че са ужасени от битките в Уестминстър, с които отложиха важния вот за плана на премиера чак за средата на следващия месец.   \r\nТяхното изявление ще укрепи мнението на Даунинг стрийт, че депутатите или трябва да приемат сделката на министър-председателя през новата година или да се изправят пред икономически хаос.   \r\n“Отговорността сега за намиране на път лежи направо върху раменете на 650 депутати в парламента“,  се казва в изявлението на бизнес организациите. “Никой не иска да се продължава с несигурността, но всеки трябва да помни, че бизнесът и общностите се нуждаят от време, за да се приспособят към следващите промени.“ Ивелина Ватова", "date": "2018.12.19", "title": "The Guardian: Бизнесът гледа „ужасен“ на плановете на премиера за Бекзит без сделка"}
{"url": "http://www.focus-news.net/news/2018/12/19/2603374/parlamentat-shte-glasuva-na-vtoro-chetene-promeni-v-zakona-za-chistotata-na-atmosferniya-vazduh.html", "text": "Парламентът ще гласува на второ четене промени в Закона за чистотата на атмосферния въздух. Това предвижда седмичната проектопрограма за работа на  Народното събрание . Законопроектът транспонира част от изискванията на европейска директива. С промените се предприемат мерки на национално ниво за изпълнение на решение на Съда на Европейския съюз и се предотвратява възможността за налагане на финансови санкции на страната при неизпълнение на решението на съда. С новите промени се очаква да бъдат намалени емисиите на фини прахови частици и серен диоксид посредством използването на по-качествени твърди горива за битово отопление, да се подобри качеството на атмосферния въздух и да се защити здравето на населението от вредното въздействие на наднорменото замърсяване на въздуха. Създава се и система за събиране на информация за флуорсъдържащи парникови газове. С промените се разширява и санкционният режим спрямо кметовете, изпълняващи програми за подобряване на качеството на атмосферния въздух в случаите, когато не са постигнати нормативните изисквания или обективни критерии за намаляване на нивата на замърсяване.  \r\nНародните представители ще гласуват на второ четене и законопроекти за изменение и допълнение на Закона за преминаването през и пребиваването на територията на Република България на съюзнически и на чужди въоръжени сили, на Закона за културното наследство, на Закона за устройство на територията и на Закона за гражданското въздухоплаване. На първо четене парламентът ще разгледа Законопроект за изменение и допълнение на Закона за защита от вредното въздействие на химическите вещества и смеси.", "date": "2018.12.19", "title": "Парламентът ще гласува на второ четене промени в Закона за чистотата на атмосферния въздух"}
{"url": "http://www.focus-news.net/news/2018/12/19/2603380/denyat-19-dekemvri-v-svetovnata-istoriya.html", "text": "В далечната 1562 г. във Франция започват религиозните войни между католици и хугеноти. През 1793 г. Наполеон е произведен в чин генерал, след като освобождава крепостта Тулон от англичаните. 24-годишният капитан артилерист участва в обсадата на завзетия от англичаните Тулон и благодарение на неговите способности, френската армия превзема града и прогонва британския флот от френските брегове. През 1972 година със завръщането на Земята на екипажа на “Аполо-17” завършва американската програма за изследване на Луната. Астронавтите Сенън и Шмит прекарват на лунната повърхност рекордните 74 часа и 59 минути. През 1984 година Китай и Великобритания подписват споразумението, с което през 1997 г. тогавашната британска колония Хонконг се връща на Китай. След век и половина владение от Великобритания, китайските власти обявяват, че ще оставят капитализма в Хонконг непроменен. На екраните излиза “Титаник” - най-скъпият за времето си филм, който печели 11 награди “Оскар”. На тази дата са родени: певицата Едит Пиаф, скиорът Алберто Томба. Роден е главният секретар на КПСС през `70-е години на миналия век Леонид Илич Брежнев. На 19 декември умират: актьорът Марчело Мастрояни, писателката Емили Бронте. \r\n2015 г.: \r\nДесетки хиляди поляци излизат на протест за защита на конституцията на страната. Управляващата консервативна партия „Право и справедливост“ и управлявалите доскоро либерали от „Гражданска платформа“ се борят за влияние над Конституционния съд на Полша \r\n2014 г.: \r\nАмериканският президент Барак Обама налага допълнителни санкции на окупирания от Русия полуостров Крим с изпълнителна заповед, забраняваща износа на американски стоки и услуги там. \r\n2013г: \r\nКосмическият телескоп Gaia на Европейската космическа агенция е изведен в орбита. \r\n2012г: \r\nЗа първи път президентските избори в Южна Корея се спечелват от жена - кандидатката на управляващата консервативна партия „Сенури“ Пак Кин Хе. Тя е дъщеря на бившия диктатор Пак Чон Хи. \r\n2003 г.: \r\nЛибия признава, че притежава програма за оръжия за масово унищожение (ОМУ), и едновременно с това обявява намерението си да я прекрати и премахне всички ОМУ, като се съгласява да бъдат направени изненадващи проверки. Либия също се съгласява да ограничи дългополетните си ракети до 300 км. Съобщението е вследствие на тайни дипломатически преговори с Обединеното кралство и САЩ. \r\n1997 г. \r\nНа екраните в САЩ излиза филмът на Джеймс Камерън “Титаник”. \r\nФилмът е с бюджет от над 220 милиона долара и печели 11 награди \"Оскар\" - в това число за най-добър филм, за режисура, за операторско майсторство и др. \r\n1989 г. \r\nВойски на САЩ нахлуват в Панама. \r\nПрез 1989 г. прокуратурата в Маями обвинява в наркотрафик президента на Панама генерал Мануел Нориега. Първоначално Нориега е съюзник на Вашингтон. След 1986 г. отношенията им се влошават. САЩ изпращат войски наброяващи 24 хиляди войници с високотехнологично въоръжение, както и въздушни сили. САЩ започват операция \"Справедлива кауза\". Целта на нападението е свалянето на генерал Мануел Нориега. Панамските сили оказват съпротива, но тя е бързо сломена. Интервенцията взима над 200 жертви. Нориега се скрива в нунциатурата на Ватикана, но американските войници обсаждат сградата. Той е откаран във Флорида и осъден на 40 години затвор. \r\n1984 г. \r\nКитай и Великобритания подписват споразумение за Хонконг, според което британската колония се връща на Китай през 1997 г. след век и половина владение от Великобритания. Впоследствие китайските власти обявяват, че ще оставят капитализма в Хонконг непроменен. \r\nХонконг е територия в Азия, в югоизточната част на Китай на брега на Южнокитайско море. Състои се от 2 части: о-в Сянган и малък участък от полуостров Дзюлун – китайски територии, отнети от Великобритания през 1842 г., а също - по-голямата част от полуостров Дзюлун с прилежащите острови (т. нар. Нова територия), дадени под аренда от Китай на Великобритания през 1898 г. за срок от 99 години. Площта на Хонконг е 1 066 кв. км., населението - 6 500 000 жители, над 98 % от които - китайци. Административен център е град Сянган (англ. Виктория), населението му е над 1 900 000 жители (към 1992 г., вкл. гр. Дзюлун, с който се обединява административно). Сянган е център на външната търговия (вкл. реекспорт) и валутно-финансовите операции (в града има повече от 140 банки). Благодарение на големите чужди (китайски, английски, японски и американски) инвестиции през 60-те и 70-те години на ХХ в. на базата на вносни суровини започва бурно развитие на промишлеността (шивашка, обувна, електротехническа, електронна, текстилна, хранително-вкусова, тютюнева, нефтохимическа, циментова и порцеланово-керамична промишленост, корабостроене), около 4/5 от продукцията на която отива за износ. На 1 юли 1997 г. Хонконг е върнат на Китай. \r\n1972 г. \r\nСъс завръщането на Земята на екипажа на “Аполо-17” завършва американската програма за изследване на Луната; астронавтите Сенън и Шмит прекарват на лунната повърхност рекордните 74 часа и 59 минути. \r\n1963 г.: \r\nЗанзибар получава независимост от Обединеното кралство и става конституционна монархия, управлявана от султан. \r\n1948 г. \r\nОтхвърля се молбата на Израел за приемане на държавата в ООН. \r\nИзраел е държава в Близкия изток. Провъзгласена е на 14 май 1948 г., съгласно решението на Общото събрание на ООН от 29 ноември 1947 г. Намиращата се под мандата на Великобритания, Палестина е обявена за независима. Нейната територия е разделена на 2 самостоятелни държави - арабска и еврейска. През 1956 г. Израел участва във войната по време на Суецката криза. По време на т. нар. Шестдневна война Израел извършва агресия срещу Египет, Сирия и Йордания. Окупира Синайския полуостров, западния бряг на река Йордан, ивицата Газа, Източен Ерусалим и Голанските възвишения. Отказва да изпълни резолюцията на Съвета за сигурност на ООН за политическо решаване на Близкоизточния въпрос. През 1979 г. в Кемп Дейвид, САЩ, са подписани 3 споразумения между Израел и Египет под егидата на САЩ. Израел изтегля войските си от Синай през 1982 г. Следва нова агресия срещу Ливан (1982 г.); 1/4 от територията на Ливан е окупирана. Сключената коалиция (1984 г.) между политическия блок \"Маарах\" и блока \"Ликуд\" за национално единство през 1990 г. се разпада. През 1995 г. министър-председателят Ицхак Рабин е убит. \r\n1946 г. \r\nВъв Виетнам започва война срещу французите. \r\nПрез 1858 г. Франция навлиза във Виетнам под претекст, че защитава френските мисионери. Установява поетапно власт над локалните кралства през втората половина на 19 век. Конфликтът между виетнамските монарси и католическите мисионери от Европа позволява на Франция да завладее региона (1858-1883 г.). След японската окупация (1940-1945 г.) Виетнам е обявен за независима република (1945 г.). Дотогава страната е френска колония наречена Френски Индокитай. Войната срещу френската колониална агресия започва на 25 септември 1945 г. в Нам Бо. След 19 декември 1946 г. тя се разпространява на територията на цялата страна. Конфликтът е известен като Френско-индокитайска война и продължава до 1954 г., когато Виетнам извоюва победата си. Опитът на Франция да възстанови контрола си върху региона завършва с неуспех, въпреки продължителната война. На 7 май 1954 г. френската армия понася тежка загуба, което става причина за подписването на Мирен договор в Женева на 20 юли 1954 г. Съгласно този договор на територията на Френски Индокитай се създават 4 независими държави - Северен Виетнам (с комунистическо управление), Южен Виетнам, Лаос и Камбоджа. \r\n1941 г. \r\nХитлер става главнокомандващ на Вермахта. \r\nВермахт (немски Wehrmacht дословно — отбранителни сили) са въоръжените сухопътни, военноморски и военновъздушни сили на нацистка Германия, създадени със закон възстановяващ военната повинност, на базата на Райхсвера (съществувал 1919-1935 г.) през март 1935 г., с което се нарушава Версайския договор. Първоначалният им брой е 500 000 души. В навечерието на Втората световна война достигат 3 000 000, а през 1943 г. - 11 000 000. Близо 1 000 000 войници от Вермахта по време на войната са негерманци. Играят основна роля в немското настъпление през войната. Забранен след Втората световна война (1945 година) и наследен от Бундесвера. \r\n1939 г. \r\nНа вода е пуснат немският ескадронен миноносец “Атлантис” – най-ефективният плавателен съд през Втората световна война. \r\n„Атлантис“ (на немски: Atlantis, в превод \"Атлантида\") е името на немски спомагателен крайцер (преустроен бивш товарен кораб), използван от Кригсмарине през Втората световна война. Изминава повече от 161 000 км за 602 дни и потапя 22 кораба с общ тонаж 145 968 тона. „Атлантис“, известен още като „Шиф 16“ („Schiff 16“) в немския военноморски флот и „Рейдър Сий“ („Raider-C“) в британския военноморски флот. Потопен е на 21 ноември 1941 г. от британския крайцер „Девоншир“. Капитан на „Атлантис“ е Бернхард Роге. \r\n1863 г. \r\nАмериканецът Фредерик Уолтън патентова линолеума. Линолеумът е еластична подова настилка, която от едната страна е обработена със специална влагоизолационна смес, а от другата е боядисана. \r\n1842 г.: \r\nСАЩ признава независимостта на Хавай. \r\n1793 г. \r\nКапитан Наполеон освобождава от англичаните крепостта Тулон, за което получава званието генерал. \r\nПрез 1793 г. като капитан-артилерист Наполеон участва в обсадата на Тулон, завзет от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. \r\nТулон е град в Югоизточна Франция, регион Прованс-Алпи-Лазурен бряг. Той е важно пристанище на Средиземно море с най-голямата френска военноморска база и най-големите корабостроителни заводи в Средиземноморието. Населението на града е около 161 000 души, а на градската агломерация - около 565 000 души (1999 г.). \r\n1562 г. \r\nС битката при Дроа започват религиозните войни във Франция между католици и хугеноти. \r\nХугенотските войни (1562-1594 г.) са продължителни разорителни граждански войни във Франция, ознаменували кризата на абсолютизма. По форма са религиозни войни между католици и хугеноти, по съдържание са сложно социално движение, предизвикано от социално-икономическите процеси във Франция през ХVI в. и от преплитането на интересите на борещите се страни. Католическият лагер се ръководи от могъщия дом на херцозите Гизи. Калвинистката (хугенотска) партия се оглавява последователно от Бурбонските принцове (наварския крал Антоан, Анри III Наварски, принц Конде), от адмирал Колини и др. Войните започват с клането на хугеноти в градчето Васи (пролетта на 1562 г.) и продължават 30 години, с прекъсване от няколко месеца или години. Първите три Хугенотски войни (1562-1563 г., 1567-1568 г., 1568-1570 г.) завършват с мира в Сен Жермен, според който хугенотите получават 4 крепости в Южна Франция и политически привилегии. Вартоломеевата нощ (24 август 1572 г.) – най-кървавият епизод от гражданските войни, когато са избити хиляди хугеноти, в това число и адмирал Колини, слага началото на II-рия период на Хугенотските войни (1572-1580 г.). През 1576 г. целият Юг се отцепва и образува Хугенотска конфедерация. На Север се образува Католическата лига, в която ръководна роля играе аристокрацията, стремяща се да отслаби централната власт, като използва демагогски борбата на народните маси, главно дребнобуржоазните занаятчийски слоеве на парижкото население. През III-тия период на войните (1585-1594 г.) народните маси, увлечени от перспективата да се освободят от фискалната експлоатация, широко поддържат Католическата лига. В края на 80-те години политическата анархия достига своя връх. На 1 август 1589 г. Анри III е убит от наемници на лигата. Наследява го Анри Наварски (Анри IV), но той не е допуснат в Северна Франция от войските на лигата и на испанския крал Филип II. Подемът на народното движение довежда до рязко изменение на политическата позиция на аристокрацията и буржоазията, които правят поврат към абсолютизма. През 1593 г. Анри IV приема католицизма и през март 1594 г. влиза в Париж. С това се слага край на Хугенотските войни Последните отгласи от това движение (1595-1598 г.) са потушени отчасти със сила, отчасти с някои отстъпки. Хугенотските войни завършват с тържество на абсолютизма. На тази дата са родени: \r\n1915 г. \r\nРодена е Едит Пиаф (псевдоним на Едит Гасион) – френска певица, композиторка и актриса. Пее от малка (\"Марсилезата\" изпълнява на 8 години). До 1935 г. нейна публика са минувачите от улиците на парижките предградия. Там я открива Луи Льопле, който я наема за програмата си в кабаре \"Жернис\". Той й измисля и псевдонима Пиаф (Врабче). Записва първата си песен през 1936 г. (\"Чужденецът\", музика – М. Моно). Нейни открития са Ив Монтан, Шарл Азнавур, Ж. Мустаки. Концертира в САЩ (7 турнета). Участва в осем филма, между които: \"Безименната звезда\" (1945 г.), \"Париж продължава да пее\", \"Френч канкан\" (1954 г.) и др. Съавтор е на много от песните, които изпълнява. Умира на 11 октомври 1963 г. Погребана е в \"Пер Лашез\". След смъртта й в Париж е уреден музей \"Едит Пиаф\". Албуми: \"The Voice of the Sparrow: Very Best of Edith Piaf\" (1991 г.), \"The complete Piaf\" (1994 г.), \"L’accordéoniste\" (1997 г.), \"The Rare Piaf (1950-1962 г.)\" (1998 г.), \"L’Ascension 1941-1945” (1998 г.), \"De la rue à la scène\" (1998 г.). \r\n1906 г. \r\nРоден е Леонид Илич Брежнев – руски държавник, първи секретар (от 1964 г.) и генерален секретар (1966 г.) на ЦК на КПСС, председател на Президиума на ВС на СССР (1960-1964 г., 1977-1982 г.); четири пъти герой на СССР; от 1976 г. – маршал и председател на съвета за отбраната. По време на управлението си Брежнев засилва консервативните тенденции в страната, негативните процеси в икономиката, социалния и духовния живот. В международен план се засилва напрежението поради влизането на съветски войски в Афганистан, въпреки подписаните международни договори със САЩ (1972 г., 1979 г.). Брежнев умира на 10 ноември 1982 г. \r\n1861 г. \r\nРоден е Итало Звево (псевд. на Еторе Шмиц) - италиански писател, един от основоположниците на \"потока на съзнанието\" в литературата. Животът и творчеството му са свързани с Триест. През 1892 г. издава автобиографичния роман \"Един живот\", който не е забелязан от критиката; не публикува свои творби в продължение на 25 години. В романа \"Самопознанието на Дзено\" (1923 г.) се разкрива майсторството на Звево в областта на психологическия самоанализ; проникнат от ирония и преминаващ в гротеска. Считан за предшественик на Дж. Джойс и М. Пруст. Умира на 13 септември 1928 г. в Мотади Ливенца, област Венеция. \r\n1852 г. \r\nРоден е Алберт Ейбрахам Майкълсън - американски физик, професор във Военоморската академия в Анаполис. Член на АН на СССР (1926 г.) и на много друуги академии и научни дружества. Създател на точни оптични уреди (интерферометър на Майкълсън, ешелон на Майкълсън и др. Заедно с Е. Морли провежда опит за определяне скоростта на светлината и зависимостта й от скоростта на движението на източника (1881 г.). Отрицателният резултат от този експеримент създава условия за т. нар. революция във физиката. Носител е на Нобелова награда за физика (1907 г.). Умира на 9 май 1931 г. в Пасадена, Калифорния. На тази дата умират: \r\n1996 г. \r\nУмира Марчело Мастрояни – италиански актьор. Роден е на 28 септември 1923 г. във Фонтана Лири, близо до Фрозинон. Започва кариерата си в любителски театри, а по-късно в киното изпълнява роли на мечтателен, романтичен и добродушен млад чаровник. От 50-те години е сред първите звезди на италианското кино. С режисьорите Джерми, Де Сика, Лина Вертмюлер създава герои с подчертано комични и гротескови черти. Работи в Холивуд и с начинаещи режисьори. Носител е на “Феликс” през 1988 г. за цялостно творчество. \r\n1946 г. \r\nУмира Пол Ланжвен (Langevin) - френски физик и обществен деятел, член на Парижката АН (1934 г.), член на Лондонското кралско дружество. Роден е на 21 януари 1872 г. в Париж. Изследва йонизацията на газовете. Създава статистическата теория за диа- и парамагнетизма (1903-1905 г.). Има значителен принос в развитието на теорията на относителността и на релативистката електродинамика. Използва пиезокварц за генерация на ултразвук и пръв прилага ултразвука за подводна сигнализация (при подводниците, 1916 г.). Активен антифашист. \r\n1851 г. \r\nУмира Джозеф Мелард Уйлям Търнър (Turner) - английски живописец. Роден е на 23 април 1775 г. в Лондон. Учи в Лондонската художествена академия (1789-1793 г.; от 1802 г. – академик, от 1808 г. - професор). В края на 90-те години на ХVIII в. разработва мотиви от творбите на холандски маринисти от ХVII в., от пейзажи на К. Лорен и Р. Уилсън, обръща се към библейски, митологични и исторически сюжети. От 20-те години на ХIХ в. разработва отново маринисткия жанр, но почеркът му е по-свободен и динамичен, колоритът е построен върху контраста, често обединен в обща светла гама (“Пожар в парламента” (на снимката) 1835 г.), “Дъжд, мъгла и скорост” (1844 г.), “Корабокрушение” и др.). Работи също акварел, рисунки и гравюри. \r\n1848 г. \r\nУмира Емили (Джейн) Бронте – английска писателка, сестра на Шарлот и Ан Бронте. Родена е на 30 юли 1818 г. в Торнтън, графство Йоркшир. Известно време учи заедно с Шарлота в благотворителното училище в Коуенбридж (1825 г.); посещава за няколко месеца Роухедското училище (1835 г.), но се връща в Хауърт. През 1837 г. е гувернантка в Лоухил, предградие на Халифакс. През 1842 г. заедно с Шарлот заминава за Брюксел, за да продължи образованието си. Умира от туберкулоза. През 1846 г. излиза сбирка със стихове, а през 1847 г. – романът \"Брулени хълмове\". За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.19", "title": "Денят 19 декември в световната история"}
{"url": "http://www.focus-news.net/news/2018/12/19/2603376/ministar-rumen-porozhanov-shte-dade-preskonferentsiya-na-koyato-shte-predstavi-rezultatite-ot-rabotata-na-ministerstvoto-prez-godinata.html", "text": "Министърът на земеделието, храните и горите Румен Порожанов и екипът му ще дадат пресконференция, на която ще представят резултатите от работата в сектора през годината. Това съобщиха от пресцентъра на  Министерството на земеделието, храните и горите . Събитието ще се състои от 14.00 часа в Големия колегиум на Министерството.", "date": "2018.12.19", "title": "Министър Румен Порожанов ще даде пресконференция, на която ще представи резултатите от работата на Министерството през годината"}
{"url": "http://www.focus-news.net/news/2018/12/19/2603381/v-ministerstvoto-na-obrazovanieto-i-naukata-shte-bade-predstavena-deynostta-na-komisiyata-za-nablyudenie-i-otsenka-na-nauchnoizsledovatelskata-deynost.html", "text": "Заместник-министърът на образованието и науката Карина Ангелиева ще представи първите резултати от дейността на Комисията за наблюдение и оценка на научноизследователската дейност и извършената до момента оценка на научната дейност на висшите училища и научните организации в България за 2017 г. Това съобщиха от пресцентъра на  Министерството . Събитието ще се проведе от 10.30 часа в залата на 7 етаж в Министерството на образованието и науката.", "date": "2018.12.19", "title": "В Министерството на образованието и науката ще бъде представена дейността на Комисията за наблюдение и оценка на научноизследователската дейност"}
{"url": "http://www.focus-news.net/news/2018/12/19/2603382/ministar-krasimir-karakachanov-i-nachalnikat-na-otbranata-general-andrey-botsev-shte-prisastvat-na-tseremoniya-po-nagrazhdavaneto-na-10-te-nay-dobri-voennosluzheshti-sportisti.html", "text": "Министърът на отбраната Красимир Каракачанов и началникът на отбраната генерал Андрей Боцев ще присъстват на традиционната церемония за награждаването на 10-те най-добри военнослужещи спортисти на Министерството на отбраната. Това съобщиха от пресцентъра на  Министерството . Събитието ще се проведе от 14.00 часа в зала „Тържествена“ в Централния военен клуб. Ще бъдат наградени и военните спортни клубове, класирани на първите три места в проведените през 2018 г. държавни военни първенства, и военните формирования, класирани на първите три места в държавните военни шампионати.", "date": "2018.12.19", "title": "Министър Красимир Каракачанов и началникът на отбраната генерал Андрей Боцев ще присъстват на церемония по награждаването на 10-те най-добри военнослужещи спортисти"}
{"url": "http://www.focus-news.net/news/2018/12/19/2603384/eksperti-na-ombudsmana-maya-manolova-shte-provedat-priemni-za-grazhdani-v-boynitsa-gramada-i-dunavtsi.html", "text": "Експерти на омбудсмана Мая Манолова ще проведат приемни за граждани в Бойница, Грамада и Дунавци в област Видин. Това съобщиха от  пресофиса на омбудсмана . Срещите ще се състоят по следния график: \r\n- в Бойница от 10.00 часа в залата на Общинския съвет на ул. „Георги Димитров“ 1. \r\n- в Грамада от 10.00 часа в Клуба на пенсионера на пл. „Нико Нинов“; \r\n- в Дунавци от 10.00 часа в сградата на кметството на ул. „Георги Димитров“ 121.", "date": "2018.12.19", "title": "Експерти на омбудсмана Мая Манолова ще проведат приемни за граждани в Бойница, Грамада и Дунавци"}
{"url": "http://www.focus-news.net/news/2018/12/19/2603369/mkd-makedoniyaputin-imame-orazhie-kakvoto-svetat-vse-oshte-ne-poznava.html", "text": "Владимир Путин заяви, че новото оръжие на Русия няма равно на себе си в света, информира македонската медия  МКД . То ще гарантира сигурността на страната през следващите десетилетия, скопското онлайн издание се позовава на американската агенция АП. \r\nНа среща с военното ръководство на страната в Москва руският президент е обърнал специално внимание на новата свръхзвукова ракета „Кинжал“ и на морския свръхзвуков „Авангард“.  \r\nВ информацията на АП се подчертава, че „Кинжал“ вече е въведен в употреба в руската армия, а  за „Авангард“ руският военен министър Сергей Шойгу е обещал да бъде „зачислен на служба“ през 2019 година.   \r\nНа срещата в руското Министерство на отбраната президентът Путин каза също, че се надява тези усъвършенствани руски оръжия да накарат онези, които са свикнали да използват \"милитаристична реторика\", да се замислят.  Той добави също, че „съобщението на САЩ за  оттегляне от Договора за ликвидиране на ракетите със среден и малък обхват на действие (ДРСМО) буди сериозно безпокойство. Тази стъпка може да има много негативни последици, тя значително ще отслаби регионалната и глобалната сигурност. В бъдеще, всъщност, може да означава деградация, дори унищожаване на цялата архитектура за контрол на въоръженията и неразпространение на оръжията за масово унищожаване\", е казал Путин и е добавил, че това не пречи на осъвременяването на самия ДРСМО заедно с други държави, както и изработването на ново споразумение в тази сфера. Ивелина Ватова", "date": "2018.12.19", "title": "МКД (Македония):Путин: „Имаме оръжие, каквото светът все още не познава“"}
{"url": "http://www.focus-news.net/news/2018/12/19/2603385/v-dvora-na-parva-sagbal-sveta-sofiya-shte-bade-otkrit-pravoslaven-paraklis.html", "text": "В двора на Първа САГБАЛ „Света София“ ще бъде открит и осветен православен параклис. Това съобщиха от пресцентъра на  лечебното заведение . Молитвеният дом ще носи името „Рождество Христово“. Храмът ще бъде открит от 11.00 часа. Новопостроеният параклис ще бъде осветен от Негово Преосвещенство Белоградчишки епископ Поликарп - викарен епископ на Софийска света митрополия и отец Бисер Костадинов - председател на църковното настоятелство към Първа САГБАЛ „Света София“. В събитието ще участват: Дончо Барбалов – заместник-кмет по направление „Финанси и стопанска дейност“ и вр. и. д. заместник-кмет по направление „Столично общинско здравеопазване“, Георги Йорданов - началник на кабинета на министъра на финансите в Министерство на финансите на Република България, д-р Веселин Милев - председател на Постоянната комисия по здравеопазване и социална политика в Столичния общински съвет, Емил Велинов - директор на Дирекция  „Вероизповедания“ към Министерски съвет на Република България и д-р Гергана Коларова – изпълнителен директор на Първа САГБАЛ „Света София“. \r\nНа събитието е поканена и Йорданка Фандъкова, кмет на София.", "date": "2018.12.19", "title": "В двора на Първа САГБАЛ „Света София“ ще бъде открит православен параклис"}
{"url": "http://www.focus-news.net/news/2018/12/19/2603386/dobrich-patnite-nastilki-v-oblastta-sa-prohodimi-pri-zimni-usloviya-na-mesta-sa-vazmozhni-zaledeni-uchastatsi.html", "text": "Пътните настилки в областта са проходими при зимни условия, на места са възможни заледени участъци, предаде кореспондент на  Радио „Фокус” – Варна . По информация на дежурния в Областния съвет за сигурност 25 машини почистват пътищата от републиканската мрежа. По пътя Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Времето в Добрич е облачно, духа слаб до умерен вятър, без снеговалеж, температурата е около минус 4 градуса.  \r\nЖулиета НИКОЛОВА", "date": "2018.12.19", "title": "Добрич: Пътните настилки в областта са проходими при зимни условия, на места са възможни заледени участъци"}
{"url": "http://www.focus-news.net/news/2018/12/19/2603378/parlamentarnata-pravna-komisiya-shte-glasuva-na-vtoro-chetene-promenite-v-antikoruptsionniya-zakon.html", "text": "Парламентарната правна комисия ще гласува на второ четене промените в антикорупционния закон. Това предвижда дневният ред на  Комисията . Със законопроекта за изменение и допълнение на Закона за противодействие на корупцията и за отнемане на незаконно придобитото имущество се предвижда при прекратено наказателно производство да няма законова пречка за отнемане на незаконно придобито имущество в полза на държавата. С промените се прецизират разпоредбите относно сроковете за извършване на предварителната проверка във фазата на производството по гражданска конфискация. От ГЕРБ внесоха промените на 10 декември след тълкувателното решение на Върховния касационен съд, според което прекратяването на наказателно дело е абсолютна пречка за внасяне на иск за конфискация. \r\nПравната комисия ще гласува и общ законопроект на приетите на първо четене законопроекти за изменение и допълнение на Изборния кодекс.", "date": "2018.12.19", "title": "Парламентарната правна комисия ще гласува на второ четене промените в антикорупционния закон"}
{"url": "http://www.focus-news.net/news/2018/12/19/2603387/nimh-zhalt-kod-za-silen-vyatar-i-snegovalezhi-e-v-sila-za-9-oblasti-v-stranata.html", "text": "Жълт код за силен вятър и снеговалежи е в сила за 9 области в страната. Това сочи справка на сайта на  Националния институт по метеорология и хидрология (НИМХ)  към БАН. Жълт код за силен вятър и ниски температури е обявен за 6 области в страната. В областите Силистра, Добрич, Разград, Шумен Варна и Търговище ще духа силен северен вятър, който в комбинация с отрицателните дневни температури ще създава усещане за много студено време. Ще има превалявания от сняг и условия за виелици. \r\nЖълт код за бурен вятър, снеговалежи и условия за виелици е обявен за 3 области – Бургас, Ямбол и Сливен. Там ще духа силен и бурен северен вятър с пориви до 22-24 м/сек. Ще има снеговалежи и условия за виелици.", "date": "2018.12.19", "title": "НИМХ: Жълт код за силен вятър и снеговалежи е в сила за 9 области в страната"}
{"url": "http://www.focus-news.net/news/2018/12/19/2603383/kmetat-na-sofiya-yordanka-fandakova-shte-inspektira-stroitelstvoto-na-dve-metrostantsii-ot-tretata-liniya-na-metroto.html", "text": "От 12.00 часа кметът на София Йорданка Фандъкова ще инспектира строителството на две от метростанциите от Линия 3 на метрото. Това съобщиха от пресцентъра на  Столична община . На инспекцията ще присъства и министърът на транспорта, информационните технологии и съобщенията Росен Желязков и изпълнителният директор на „Метрополитен“ проф. Стоян Братоев.    \r\nИнспекцията ще започне от метростанцията на кръстовището на бул. „България“ и бул. „Ив. Гешов“, която е част от първия участък с готов релсов път. Трасето по двете метростанции ще бъде инспектирано с работна дрезина.", "date": "2018.12.19", "title": "Кметът на София Йорданка Фандъкова ще инспектира строителството на две метростанции от третата линия на метрото"}
{"url": "http://www.focus-news.net/news/2018/12/19/2603389/stara-zagora-kmetat-zhivko-todorov-shte-se-sreshtne-s-denislav-zlatev-koyto-stana-vitseshampion-po-boyno-sambo-na-svetovnoto-parvenstvo-v-rumaniya.html", "text": "Кметът Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния, от 11.00 часа в зала 203 на Община Стара Загора. Това съобщиха от пресцентъра на  Общината . Златев е състезател на старозагорския СК „Сандев файт тийм“. Тази година той завоюва и републиканска титла от Държавното първенство в Панагюрище, както и 2-ро място на Държавния личен шампионат за мъже по класическа борба.", "date": "2018.12.19", "title": "Стара Загора: Кметът Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния"}
{"url": "http://www.focus-news.net/news/2018/12/19/2603390/blagoevgrad-v-grada-shte-se-provede-blagotvoritelen-koleden-bazar.html", "text": "В града ще се проведе благотворителен коледен базар. Това каза за  Радио „Фокус“ - Пирин  Здравка Чимева, председател на Сдружение „Ние, жените“ - Благоевград. Събитието ще се проведе в рамките на 3 дни от 11.00 до 15.00 часа пред сградата на Община Благоевград. Предметите са изработени от потребители на заведения за социални услуги - възрастни хора с увреждания. Събраната сума от продажбите ще бъдат предоставени за трудова терапия и социални дейности от каквото имат нужда. „Бъдете човеци, елате и с покупката си дарете радост на хората с ментални отклонения“, каза Чимева. \r\nЛора КАЛЧЕВА", "date": "2018.12.19", "title": "Благоевград: В града ще се проведе благотворителен коледен базар"}
{"url": "http://www.focus-news.net/news/2018/12/19/2603392/prof-bozhidar-popov-balgarsko-druzhestvo-po-hranene-i-dietetika-praznichnata-obstanovka-predrazpolaga-horata-da-zloupotrebyavat-s-hranata-i-alkohola.html", "text": "Празничната обстановка предразполага хората да злоупотребяват с храната и алкохола. Това каза за сутрешния блок „Добро утро, България“ на  Радио „Фокус“  проф. Божидар Попов, председател на Българското дружество по хранене и диететика за храненето по време на празниците. „Има значение и кога хората сядат да празнуват. Препоръчвам това да се случва на обяд, защото в рамките на следобедните часове до вечерта организмът има време да метаболизира по-голямо количество храна. По-рисково е когато се сяда на трапезата вечерно време и тя продължава до късно. Хората тогава си лягат доста прекалили както с количеството на храната, така и на алкохола. Това е изключително стресово за организма, който не може да оползотвори приетата храна по най-добрия начин при подобно натоварване. Могат да настъпят и неприятни инциденти, свързани със здравословните проблеми на човек“, обясни проф. Божидар Попов. Той каза още, че най-големият мит при храненето е представянето на универсална диета, която обещава да постигне чудеса в изцеление, детоксикация и редукция на теглото, която да важи за всички хора. Според диетолога прилагането на рестриктивни диети в едно семейство, в които участват и самите деца, е неразумно и безотговорно. Начинът на хранене на подрастващите зависи от модела на хранене в семейството, обясни проф. Божидар Попов, като уточни, че ако той е здравословен, детето приема този модел и това е добрия пример.", "date": "2018.12.19", "title": "Проф. Божидар Попов, Българско дружество по хранене и диететика: Празничната обстановка предразполага хората да злоупотребяват с храната и алкохола"}
{"url": "http://www.focus-news.net/news/2018/12/19/2603393/sport-al-ain-eliminira-rivar-pleyt-i-e-na-final-na-svetovnoto-klubno-parvenstvo.html", "text": "Представителят на домакините Ал Аин елиминира Ривър Плейт след 2:2 в редовното време и 5:4 при дузпите и е на финал на Световното клубно първенство, което се провежда в Обединените арабски емирства. В другия полуфинал днес Реал Мадрид играе с японския Кашима Антлърс.", "date": "2018.12.19", "title": "Спорт: Ал Аин елиминира Ривър Плейт и е на финал на Световното клубно първенство"}
{"url": "http://www.focus-news.net/news/2018/12/19/2603379/tv24makedoniya-titanik-i-edna-stotinka-da-e-pak-e-nanesena-vreda-na-byudzheta.html", "text": "Наказателният съд в Скопие  заседава по делото „Титаник 2“, информира телевизионният канал  TV 24 . То е за установени нередности в изборния процес. Обвиняеми по него са бившият директор на  Управлението за сигурност и контраразузнаване на Македония Сашо Миялков, както и Мендух Тачи, лидер на „Демократическа партия на албанците“, а също и тримата бивши членове на Държавната избирателна комисия (ДИК) Сашо Срцев, Влатко Сайковски и Анета Стефановска. \r\nМиялков е обвинен за получаване на „награда“ за оказано противозаконно влияние.  \r\nОстаналите се обвиняват за злоупотреба със служебно положение. \r\nСледващото заседание на съда е на 26 декември. Ивелина Ватова", "date": "2018.12.19", "title": "TV24(Македония): „Титаник \": И една стотинка да е, пак е нанесена вреда на бюджета"}
{"url": "http://www.focus-news.net/news/2018/12/19/2603394/veliko-tarnovo-vavezhda-se-vremenna-organizatsiya-na-dvizhenieto-v-grada-zaradi-podgotovka-i-provezhdane-na-kontsert.html", "text": "Въвежда се временна организация на движението в града заради подготовка и провеждане на концерт. Това съобщиха от пресцентъра на  Община Велико Търново . За времето от 12.00 до 23.00 часа се затварят за движение на моторни превозни средства уличните територии около Военен клуб за подготовката и провеждането на концерт, който е част от коледната празнична програма на Общината.", "date": "2018.12.19", "title": "Велико Търново: Въвежда се временна организация на движението в града заради подготовка и провеждане на концерт"}
{"url": "http://www.focus-news.net/news/2018/12/19/2603391/smolyan-kmetat-nikolay-melemov-shte-dade-preskonferentsiya.html", "text": "Кметът Николай Мелемов ще даде пресконференция от 10.30 часа в 247 зала на Община Смолян. Това съобщиха от пресцентъра на  Общината . От 14.00 часа в зала №1 на Родопския драматичен театър кметът Мелемов и евродепутатът Владимир Уручев ще подарят театрална постановка и подаръци на децата със специални образователни потребности, децата от приемните семейства и техните приятели.", "date": "2018.12.19", "title": "Смолян: Кметът Николай Мелемов ще даде пресконференция"}
{"url": "http://www.focus-news.net/news/2018/12/19/2603395/sofiya-v-grada-shte-bade-otkrita-blagotvoritelna-izlozhba-na-tvorbi-ot-sinodalniya-natsionalen-konkurs-vazkresenie-hristovo.html", "text": "В града ще бъде открита благотворителна изложба, на която ще се разпродават най-добрите творби от Синодалния Национален конкурс „Възкресение Христово“, предаде репортер на  Агенция „Фокус“ . Инициативата е част от благотворителната кампания на Св. Синод на Българската православна църква - „Деца рисуват за деца“, която цели да събере средства за онкоболните деца и техните семейства, лекуващи се в Клиниката по детска клинична хематология и онкология при УМБАЛ „Царица Йоанна – ИСУЛ“ - град София.  \r\nОткриването ще се състои от 11.30 часа в Клуба на народния представител в Народното събрание. Събитието се провежда за втора поредна година.  \r\nНикола ПЕТКОВ", "date": "2018.12.19", "title": "София: В града ще бъде открита благотворителна изложба на творби от Синодалния Национален конкурс „Възкресение Христово“"}
{"url": "http://www.focus-news.net/news/2018/12/19/2603397/stara-zagora-v-grada-shte-se-provede-tseremoniya-za-izbor-na-sportist-na-godinata-2018.html", "text": "В града ще се проведе церемония за избор на „Спортист на годината 2018“. Това съобщиха от пресцентъра на  Общината . Комисия, под председателството на ресорния зам.-кмет Красимира Чахова, в която влизат общински съветници, експерти от Община Стара Загора и представители на медиите разгледа направените от спортните клубове предложения за носители на наградите в отделните 6 категории. \r\nЦеремонията за избор на „Спортист на годината 2018“ в Стара Загора ще се проведе от 18.00 часа на четвърто ниво в сградата на Регионалния исторически музей. На церемонията ще бъдат представена и книгата „Шампионите разказват - 2“, издадена от Община Стара Загора. За нейната премиера пред публиката са поканени да присъстват и героите на книгата. В десятката на номинираните за Спортист на 2018 година комисията определи: \r\n- Асен Асенов (ТСК „Аполон“ Стара Загора) - 5-то място на Европейско първенство за юноши до 23години, 56г. и 1-во място на Държавно лично първенство за мъже \r\n- Денислав Златев (СК „Сандев файт тийм“ Стара Загора) - вицешампион от Световното първенство по бойно самбо в Румъния. Републикански шампион от Държавното първенство в Панагюрище. Държавен личен шампион за мъже по класическа борба – 2-ро място в гр. Сливен. \r\n- Денислав Хаджиев (СК „Архангел“ Стара Загора) - сребърен медалист от Европейско първенство за мъже по ММА в Букурещ, Румъния \r\n- Живко Петков (СК „Стринг“ Стара Загора) – с множество титли от вътрешни шампионати, републикански и балкански първенства. През 2016 г. е награден от Министерството на младежта и спорта с титлата „Заслужил майстор на спорта“. През 2018 г. извоюва 1-во място на Европейското първенство по бодибилдинг и фитнес в Испания в кат. Бодибилдинг до 90 кг. \r\n- Ивайло Бонев - (Клуб по конен спорт „Генерал Владимир Стойчев“) - през 2018 г. е национален шампион по прескачане на препятствия в най-тежкия клас Т. Държавен шампион в клас 7-годишни коне и 3-то място в клас 4-годишни коне. Носител на купа „Житница“. С националния отбор на България се класира на 2-ро място в турнир за световна купа - отборно, проведено в Гърция. \r\n- Мариян Михалев - (КСБ „Добри Костин“ Стара Загора) - през месец април 2018 г. на Европейско първенство в Азербайджан завоюва индивидуална квота за Европейските игри през 2019 г. През месец юли 2018 г. в Швейцария – Световна купа – 3-то място в дисциплина синхрон - мъже \r\n- Мирела Демирева – (СКЛА „Берое“) – скок на височина - сребърен медал от Европейско първенство Берлин 2018, Балкански шампион от Стара Загора 2018, Шесто място от Световно първенство в зала, с преодоляна гросмайсторска норма от 200 см. \r\n- Руси Минев (СНЦ „Боен клуб Берое“) - Бронзов медалист от Световно първенство по ММА, проведено в Бахрейн 2018г. и златен медалист от Държавното първенство по ММА в гр. София 2018 г. \r\n- Севдалин Славов (СК „Сезан“) - Световен шампион по Муай Тай от първенство W.M.F. в гр.Банкок, Тайланд. Европейски шампион по Муай Тай от първенство E.M.F. в гр. Клуж-Напока, Румъния. \r\n- Стоян Стоянов (СНЦ „Боен клуб Берое“) - Златен медалист от Балканско първенство по ММА в Шумен 2018 г. Бронзов медалист по Сан Да от Фестивала на бойните изкуства през 2018 г. В категорията „Най-перспективен състезател“  в десятката на номинираните състезатели попадат - \r\n- Божидар Йорданов (СНЦ „Боен клуб Берое“) - Бронзов медалист от Европейско първенство за юноши в Шумен 2018г. Бронзов медалист от Държавно първенство по ММА в София 2018 г. Златен медалист от Турнир по граплинг ADCC в Стара Загора 2018 . Златен медалист от Фестивала на бойните изкуства в София 2018 г. Сребърен медалист от Турнир по граплинг в Стара Загора 2018 г. \r\n- Габриел Маринов (СК по вдигане на тежести „Берое - 2008“) - 2-ро място на Европейско първенство за кадети в Италия. Държавен шампион за юноши през 2018 г. \r\n- Георги Катеров (СК „Бадминтон“) - 1-во място единично; 1-во място двойка; 2-ро място смесена двойка; 1-во място на държавно отборно (капитан); На Балканиада за деца под 14 год.- 3-то място двойка и 3-то място отборно \r\n- Даниел Ладжев  - (Таекуондо клуб Августа) - Балкански шампион, бронзов медалист от Европейско първенство, водач в световната ранглиста на 14-годишните \r\n- Дария Радулова – тенис – Държавен Шампион на България до 16 год. на лятно и зимно първенство, бронзов медалист на Държавно отборно първенство, трикратен шампион на Турнири от Международната Федерация по Тенис до 18 год. \r\n- Иван Желязков (СК „Архангел“) - Златен медалист от Европейско първенство за юноши и кадети по ММА, проведено в гр. Шумен 2018 г. \r\n- Иван Михалев (СК „Архангел“) - Златен медалист от Европейско първенство за юноши и кадети по ММА, проведено в гр.Шумен 2018г. \r\n- Иван Стоянов (СК по борба „Берое“) - борба свободен стил – 1-во място ДЛП и 1-во място ДЛОШ. Европейско първенсто U15 в гр. Гьор, Унгария – 3-то място. Балканско първенство U15 в Сараево – 1-во място. Участник на Световно първенство за кадети U17 \r\n- Ивет Тенева (СККК „АСКЕН“) - Трето място на Световно първенство категория до 45 кг. \r\n- Фабияна Костадинова (Шахматен клуб – Траяна 2011) - Три медала от ДИП Плевен – Държавен шампионат на България 2018 по класически шахмат, Държавен вицешампион по ускорен шахмат 2018 и Държавен вицешампион по блиц шахмат 2018. 6-ро място на Първенствата на Европейския съюз в Чехия 2018. В категория „Треньор на годината“ са номинирани:   \r\n- Боян Тонков (Шахматен клуб – Траяна 2011) -ФИДЕ майстор, личен треньор на Фабияна Костадинова, Валентин Валентинов, Никола Нешев, Крум-Петър Кисьов, Иван Иванов, Радослав Михайлов и Николай Радулов \r\n- Диана Ганчева Петрова (СК по плуване „Берое“) - треньор на Ивелина Иванова \r\n- Ивайло Георгиев (СНЦ „Боен клуб Берое“) - с многобройни успехи на състезателите – бронзов медалист на световно първенство, двама европейски шампиони и един балкански шампион. Общо са завоювани 55 медала – 18 златни, 15 сребърни и 22 бронзови. \r\n- Петър Георгиев (Клуб по конен спорт „Генерал Владимир Стойчев“) - треньор на състезателя Ивайло Бонев  \r\n- Стефан Сандев (СК „Сандев файт тийм“) - постигнати 29 медала \r\n- Татяна Митева (СК по плуване „Берое“) - треньор на Виктор Христов \r\n- Таня Гатева – треньор на Баскетболен клуб „Берое – Стара Загора“- девойки ст.възраст \r\nПредложените за „Отбор на годината“ са: \r\n- АСК Стара Загора -  Спечелил отборната купа и 1-во място за годината в Държавен шампионат по Затворен маршрут на Българската федерация по автомобилен спорт със 7 екипажа. Постижения в Държавен шампионат на „Рали-спринт“ с 3 екипажа. Организатор на спортно събитие „Писта Стара Загора“ и участник в кампанията „Аз съм бъдещето. Пази ме!“ \r\n- Валентин Валентинов, Никола Нешев, Крум-Петър Кисьов, Иван Иванов, Радослав Михайлов, Николай Радулов (Шахматен клуб – ТРАЯНА 2011 Стара Загора) - завоювали сребърни медали по ускорен шахмат и бронзови медали по блиц шахмат на ДОП Кранево \r\n- Баскетболен клуб „Берое – Стара Загора“ – 2 място ДП – жени, 2 м. Купа България – жени, дебютно участие в турнира ФИБА Еврокъп, лидер във временното класиране на Адриатическата лига \r\n- СК „Бадминтон“ Стара Загора - жени – шампиони за пета година \r\nНагради ще има и в категориите „Ветерани“ и „Параолимпийци“.", "date": "2018.12.19", "title": "Стара Загора: В града ще се проведе церемония за избор на „Спортист на годината 2018“"}
{"url": "http://www.focus-news.net/news/2018/12/19/2603396/kyustendil-spektakalat-tantsova-koleda-shte-bade-predstaven-v-chitalishte-bratstvo.html", "text": "Спектакълът „Танцова Коледа” ще бъде представен в града. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Спектакълът е традиционен и ще започне от 18.00 часа в голямата зала на читалището. В него ще участват студио „Дебют”, съставът по спортни танци „Пауталия” и възпитаници на музикалния педагог Жана Райнова. В рамките на танцовия спектакъл ще бъдат представени  хореография и танци от страна на младите дарования, реализиращи своята дейност през цялата година в читалище „Братство”. „Това е поредната проява, включена в нашата Коледно-новогодишна програма „Зимна феерия под Хисарлъка”. С нея целим да допринесем за по-доброто коледно настроение на нашите съграждани”, каза Иван Андонов. \r\nВенцеслав ИЛЧЕВ", "date": "2018.12.19", "title": "Кюстендил: Спектакълът „Танцова Коледа” ще бъде представен в читалище „Братство”"}
{"url": "http://www.focus-news.net/news/2018/12/19/2603399/sofiya-belogradchishkiya-episkop-polikarp-shte-prisastva-na-rozhdestvenski-kontsert-v-sofiyska-sveta-mitropoliya.html", "text": "Белоградчишкия епископ Поликарп - викарий на Софийския митрополит, ще присъства на Рождественски концерт в  Софийска света митрополия, предаде репортер на  Агенция „Фокус“ . Концертът ще се състои в 17.30 часа. Той е подготвен от децата, изучаващи предмета Религия – Християнство – Православие в София.  \r\nНикола ПЕТКОВ", "date": "2018.12.19", "title": "София: Белоградчишкия епископ Поликарп ще присъства на Рождественски концерт в Софийска света митрополия"}
{"url": "http://www.focus-news.net/news/2018/12/19/2603398/pregled-na-osnovnite-temi-v-dobrudzhanskiya-pechat.html", "text": "„Работи се по няколко версии за подпалените коли“, съобщава вестник  „Нова добруджанска трибуна“ . Началникът на ОД на МВР в Добрич ст. комисар Никола Панчев е отказал подробности с мотива, че всичко е в ръцете на прокуратурата. Два леки автомобила са били опожарени в понеделник малко след полунощ. Сигналите за двата случая са подадени на тел. 112. Още от криминалната хроника – „Срязаха гумите на два автомобила и пръснаха рибни отпадъци“. Автомобилите са били паркирани в подземен гараж по бул. „Русия“. По случаите е образувано досъдебно производство. Общинските съветници на Добрич не са приели план-сметката за чистота за следващата година, съобщава изданието. Предложената от кметския екип план-сметка е била на стойност 10,2 млн. лв. От нея над 3 300 000 лв. са за осигуряване на съдове и сметосъбиране. В сила остава да действа старата за 2018 г. Нейният размер е 9,3 млн. лв. „Декларация срещу поскъпването на цената на водата в Добрич гласува Общинският съвет“, съобщава всекидневникът. Председателят на Общинският съвет Иво Пенчев е припомнил обаче, че той няма законов право да влияе на цената на водата, освен това е одобрил бизнес плана на ВиК – Добрич. „Свикаха извънредна сесия за довършването на блок Добрич“, съобщава на първа страница другият регионален вестник  „Добруджанска трибуна“ . Извънредната сесия ще се състои на 15 януари, а точката с предложението за поемане на кредит за довършване на блок „Добрич“ е предизвикала най-много дебати на заседанието на Общинския съвет. Според финансовия зам.-кмет Елка Димова вземането на средства от бюджета на Общината ще бъде затормозяващо и няма да гарантира приключване на дейностите. Поемането на дългосрочен дълг ще гарантира във времето средства. Решението за отлагане на приемането на предложението е предизвикало недоволство сред присъстващите в залата собственици на непостроените апартаменти. От региона – „Пенсионерите в Каварна с благотворителен базар за абитуриент“. Коледен базар е отворило сдружение на площад „Защитата на Каварна“. До 20 декември всеки, който желае може да приготви домашно направени сладки, питки и сувенири. Те са измайсторени от жените, членове на сдружението. „Календарът на храм „Св. вмчк. Георги“ с картина на Стефан Четроков“, съобщава изданието. Това е традиция да се издават малки и големи календари с изображения от храма. Дизайнът на новия календар е дело на Иван Илиев, графичен дизайнер и илюстратор от Бургас. Храмът в Каварна всяка година традиционно участва в класацията на Министерство на туризма. Морската община участва в категориите „Туристическа дестинация“ , „Община на 2018 г. за морски туризъм“ и „Изборът на българите“.", "date": "2018.12.19", "title": "Преглед на основните теми в добруджанския печат"}
{"url": "http://www.focus-news.net/news/2018/12/19/2603400/filmat-tihiyat-angel-za-dyado-dobri-be-predstaven-v-sofiya.html", "text": "Филмът „Тихият Ангел“ за наричания приживе \"светец от Байлово\" бе представен в НДК, предаде репортер на  Агенция \"Фокус\".  Филмът е документален разказ за живота и делото на Дядо Добри - „Светецът от Байлово“. Във филма са включени архивни кадри, както и неизлъчвани досега откровения на Дядо Добри. Филмовата лента е копродукция между България и Германия, снимана в пет държави. На премиерата на филма, преминала при голям зрителски интерес присъстваха Негово преосвещенство Белоградчишки епископ Поликарл - викарий на Софийския митрополит и Негово високопреподобие архимандрит Василий - протосингел на Софийска света митрополия.  \r\nНикола ПЕТКОВ", "date": "2018.12.19", "title": "Филмът „Тихият Ангел“ за Дядо Добри бе представен в София"}
{"url": "http://www.focus-news.net/news/2018/12/19/2603401/pazardzhik-remontni-deynosti-se-izvarshvat-po-patya-selo-dyulevo-strelcha-v-rayona-na-35-km.html", "text": "Натоварено е движението по главните пътища на територията на област Пазарджик, пътните настилки са преобладаващо мокри, на места хлъзгави. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.12.19", "title": "Пазарджик: Ремонтни дейности се извършват по пътя село Дюлево - Стрелча в района на 35 км"}
{"url": "http://www.focus-news.net/news/2018/12/19/2603406/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът съобщава, че Община Кюстендил е отличена с награда за най-много инвестиции в туристическата инфраструктура. Отличието е получено от кмета на Община Кюстендил Петър Паунов по време на ежегодните награди на Българската хотелска и ресторантьорска асоциация. \r\nНа първата си страница изданието съобщава, че влакът от Скопие за София ще тръгне през 2027 година. Според вестника се планира железопътната линия от Скопие до българската граница да бъде построена до 2025 година. За цялостното свързване на железопътните пътища на двете съседни страни ще са необходими още две години, когато се очаква да бъде изградена линията от София до българо-македонската граница. Министерството на финансите в Скопие е подписало преди дни договора за грант от 68,6 милиона евро, отпуснат чрез Инвестиционната програма за Западните Балкани. \r\nНа челната си страница изданието информира, че правителството осигурява  300 000 лв. за извършването на спешни ремонтно- възстановителни дейности в църквата „Св. Успение Богородично“ в село Драговищица, община Кюстендил, която е построена през 1859 г. и е паметник на културата от местно значение. \r\nВ рубриката „Репортери” изданието информира, че 493 инсулти са отчетени от кюстендилската болница през 2017 година. Данните са от изследването „Индекс на болниците“. 316 са пациентите с инсулти в общинската болница в Дупница, а 225 в частната “Св. Иван Рилски 2003”. С 23% са се увеличили тромболизите в страната само за една година. Болницата в Кюстендил и частната болница в Дупница са сред тези 36 лечебни заведения, където се правят тромболизи. В МБАЛ “Д- р Н. Василиев” тромболизите са 0, 2%, а при МБАЛ “Св. Иван Рилски 2003” - 0.44%. \r\nВ същата рубрика е поместена информация за петима прокурори от Кюстендил са участвали в специализирано обучение в Италия. Прокурорите от града са посетели италиански съд и прокуратура, където са провели специализирано обучение. Посещението в град Торино е било по линия Европейската мрежа за съдебно обучение и двустранен обмен на прокуратурите. В рамките на посещението делегацията се е запознала с работата на прокуратурата в Торино на съда в двете му инстанции,както и на полицейските органи. \r\nВ рубриката „Общество” вестникът разказва за последния жив модел на Владимир Димитров – Майстора. Статията е посветена на Боянка Аракчиева. Преди 136 години в семейството на македонски изселници в кюстендилското село Флорош се ражда едно момче с талант да рисува. По-късно неговото име става символ на българската живопис. Наричат го Майстора, защото картините му успяват да оживеят в сърцата на българите и да провокират истински емоции от увековечените с четка и боя лица и събития. Вестникът цитира думите на последния модел на Майстора – Боянка Аракчиева. Според нея художникът не е използвал бяла боя. Той е използвал бялото от лъчите на слънцето отразено. Според Боянка Аракчиева в село Шишковци хората много са го обичали, а Майстора ще остане като един светец, изпратен от небето, отнякъде да нарисува Кюстендилските красоти.", "date": "2018.12.19", "title": "Преглед на основните теми в кюстендилския печат"}
{"url": "http://www.focus-news.net/news/2018/12/19/2603402/kyustendil-kmetovete-i-kmetskite-namestnitsi-na-sastavnite-sela-ot-obshtinata-shte-provedat-mesechno-zasedanie.html", "text": "Кметовете и кметските наместници на съставните села от общината ще проведат месечно заседание. Това съобщи за  Радио „Фокус” – Кюстендил  Десислава Стоянова, кмет на село Жабокрът. Заседанието е насрочено за 10.00 часа в залата на Община Кюстендил. В рамките на съвещанието ще бъдат обсъдени актуални въпроси, свързани със зимната обстановка, почистването в малките населени места, новостите в нормативната уредба за следващата 2019 година. На срещата ще присъстват и представители на общинската администрация, които ще запознаят кметовете и кметските наместници с актуални за края на годината теми. \r\nВенцеслав ИЛЧЕВ", "date": "2018.12.19", "title": "Кюстендил: Кметовете и кметските наместници на съставните села от общината ще проведат месечно заседание"}
{"url": "http://www.focus-news.net/news/2018/12/19/2603407/veliko-tarnovo-15-sm-e-snezhnata-pokrivka-v-grada-patnite-nastilki-za-mokri-i-zasnezheni.html", "text": "15 см е снежната покривка в града, предаде репортер на  Радио „Фокус“ – Велико Търново . Времето е облачно. Температурата на въздуха е минус 3 градуса. Пътните настилки в града са мокри и заснежени, но се почистват и обработват. Трафикът по основните улици и булеварди и около учебните заведения е натоварен. Интензивно е движението по бул. „България“, ул. „Никола Габровски“ и ул. „Васил Левски“. Натоварен е трафикът на пътен възел „Качица“ и ул. „Магистрална“ във Велико Търново. \r\nСнегопочистващите машини работят постоянно. Служителите на ОП „Зелени системи“ почистват тротоарите, стълбищата, пространствата около автобусните спирки и обществените зони. \r\nНадежда КРЪСТЕВА", "date": "2018.12.19", "title": "Велико Търново: 15 см е снежната покривка в града, пътните настилки за мокри и заснежени"}
{"url": "http://www.focus-news.net/news/2018/12/19/2603404/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с изграждане на канализация и подмяна на уличен водопровод  на ул. „Балатон“ в жк. „Люлин“ 9 се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Крим “ от бул. „Луи Пастьор“ до ул. „Поручик Коста Милев“; ул. „Илия Цанов“ №2 и 2А; бл. 983 вх. А, вх. Б, вх. В, вх. Г, вх. Д; бл. 984 вх. А, вх. Б, вх. В, вх. Г, вх. Д; бл. 986 вх. А, вх. Б, вх. В, вх. Г, вх. Д. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Балатон“ ъгъла с ул. „Крим“. \r\nВъв връзка с изграждане на сградно водопроводно отклонение на ул. „Житница“ в жк. „Лагера“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nул. „Житница“ от ул. „Костенец“ до ул. „инж. Иван Иванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ пред бл. 255. \r\nВъв връзка с прекъсване на сградно водопроводно отклонение на ул. „Свищов“ в жк. „Банишора“ се налага спиране на водоподаването от 10.00 до 19.30 часа на клиентите на „Софийска вода”, живеещи в района на: \r\nул. „Свищов“, ул. „Яворова чука“, ул. „Враня“, ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свищов“ ъгъла с ул. „Враня“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.12.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/12/19/2603405/silistra-zasnezheni-sa-patishtata-v-oblastta-prodalzhava-obrabotkata-im.html", "text": "Заснежени са пътищата в област Силистра, продължава обработката им. Това съобщи за  Радио „Фокус“- Шумен  дежурният в Областно пътно управление. 15 машини са на терен. Времето е облачно, без валежи и мъгли, температурата на въздуха е минус 4 - минус 3 градуса. Духа умерен вятър от североизток. Движението се извършва при зимни условия. \r\nИвелина ИВАНОВА", "date": "2018.12.19", "title": "Силистра: Заснежени са пътищата в областта, продължава обработката им"}
{"url": "http://www.focus-news.net/news/2018/12/19/2603403/shumen-mokri-sa-patishtata-v-oblastta-izvarshvat-se-obrabotki-na-patnite-nastilki-sreshtu-zaledyavane.html", "text": "Мокри са пътищата в областта, извършват се обработки на пътните настилки срещу заледяване. Това съобщи за  Радио „Фокус“ - Шумен  дежурният в Областно пътно управление. Времето е облачно, със слаб сняг, температурата на въздуха е от минус 4 до минус 2 градуса. Ришки проход е отворен. Движението в региона се извършва при зимни условия. Ако температурата продължи да пада, има предпоставки за заледявания. 20 машини продължават да обработват пътните настилки. \r\nИвелина ИВАНОВА", "date": "2018.12.19", "title": "Шумен: Мокри са пътищата в областта, извършват се обработки на пътните настилки срещу заледяване"}
{"url": "http://www.focus-news.net/news/2018/12/19/2603388/kanal5-tv-makedoniya-tramp-kani-vuchich-i-tachi-da-podpishat-istoricheskiya-dogovor-v-beliya-dom.html", "text": "Американският президент Доналд Тръмп е изпратил писма до колегите си от Косово и Сърбия, Хашим Тачи и Александър Вучич, с които ги призовава да направят всичко възможно, за да може двете страни да постигнат трайно споразумение, което да подпишат пред него в Белия дом. Това съобщава  Канал5 ТВ  от Скопие. \r\nТачи обяви съдържанието на писмото в страницата си във Фейсбук.  \r\n, Ако не се използва този исторически момент, това ще е трагична крачка назад, защото нова възможност за пълен мир скоро няма да се появи.\", е написал Тръмп в писмото и е подчертал, че „САЩ са положили много усилия за успеха на Косово като независима суверенна държава“. \r\nСръбските медии, позовавайки се на правителствени източници, съобщиха, че писмото до Вучич е с почти същото съдържание. \r\nМиналата седмица напрежението между двете държави отново ескалира, когато парламентът в Прищина одобри създаването на косовска армия с числен състав от  \r\n5 000 души. Това се случи само седмица, след като премиерът Брнабич предупреди, че може да се стигне до военно положение.  \r\nНейното изявление бе в резултат на удвоените мита, които Прищина наложи на сръбските стоки. Мярката на косовското правителство пък бе предприета след като Сърбия упражни дипломатически натиск Косово да не бъде приета за член на Интерпол.    \r\nОт 2013 година двете страни са обещали, че ще решат възникналите пред тях спорни въпроси под егидата на ЕС. До днес обаче разрешаване на споровете помежду им няма, информира македонският телевизионен канал на интернет страницата си. Ивелина Ватова", "date": "2018.12.19", "title": "Канал5 ТВ (Македония): Тръмп кани Вучич и Тачи да подпишат историческия договор в Белия дом"}
{"url": "http://www.focus-news.net/news/2018/12/19/2603408/plovdiv-dvizhenieto-na-tezhkotovarni-avtomobili-nad-12-tona-e-zabraneno-prez-prohoda-troyan-karnare.html", "text": "Движението на тежкотоварни автомобили над 12 тона е забранено през прохода Троян -Кърнаре, съобщиха за  Радио „Фокус“-Пловдив  от Областно пътно управление. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е движението на камиони с обща маса над 12 тона по пътя Поповица-Болярци. Преминаването на камиони над 12 тона е забранено през прохода Троян-Кърнаре. Ограничено е движението по общинския път между селата Неделево–Церетелево–Царимир - на кръстовище с пътя Карлово-Пловдив при км 39+290. Причината е ремонт на ж.п. прелез. Обходният маршрут е през селата Труд-Строево-Голям Чардак-Неделево. Срокът е до 8 декември 2018г. Движението по пътя Плодовитово – Първомай – Асеновград при км 6+832 в района на мост над река Марица е ограничено за МПС над 5 тона поради намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Срокът е до 31.12.2019 г. До 20 декември движението по пътя Югово-Лъки ще се осъществява в една лента, поради пропадане на част от пътното платно. Опасност от свличане на земна и скална маса има по направленията Асеновград-Смолян, Юговско ханче-Югово-Лъки-Здравец и Кричим-Стамболийски. \r\nДвижението в Пловдив е интензивно. Колони от автомобили се образуват по булевардите „Христо Ботев“, „Цар Борис III Обединител“, „Източен“, „Руски“, „Шести септември“ и „Васил Априлов“. Пътните настилки на места са влажни заради превалявания от дъжд. \r\nМария РУСЕВА", "date": "2018.12.19", "title": "Пловдив: Движението на тежкотоварни автомобили над 12 тона е забранено през прохода Троян-Кърнаре"}
{"url": "http://www.focus-news.net/news/2018/12/19/2603413/kyustendil-v-dupnitsa-shte-bade-predstaven-proektat-za-vavezhdane-na-merki-za-energiyna-efektivnost-v-mnogofamilni-zhilishtni-sgradi.html", "text": "В града ще бъде представен проектът за въвеждане на мерки за енергийна ефективност в многофамилни жилищни сгради. Това съобщи за  Радио „Фокус” – Кюстендил  Красимир Георгиев, зам.-кмет на Община Дупница. Представянето на проекта ще започне от 11.00 часа в заседателната зала на Общината. Проектът се осъществява с финансовата подкрепа на Оперативна програма „Региони в растеж“ 2014 – 2020 година, съфинансиран от Европейския съюз, чрез Европейския фонд за регионално развитие. Бенефициент по проекта е Община Дупница. Той е с обща стойност 2 478 881.73 лв. с ДДС, а продължителността му е 18 месеца. На събитието ще бъде представен проектът, неговите цели, очакваните резултати и целеви групи, както и ще бъде отразен достигнатият етап от подготовката на същинското му изпълнение. Основната цел на проекта е да се осигурят по-добри условия на живот за гражданите в многофамилни жилищни сгради, топлинен комфорт и по-високо качество на жизнената среда. \r\nВенцеслав ИЛЧЕВ", "date": "2018.12.19", "title": "Кюстендил: В Дупница ще бъде представен проектът за въвеждане на мерки за енергийна ефективност в многофамилни жилищни сгради"}
{"url": "http://www.focus-news.net/news/2018/12/19/2603411/targovishte-mokri-i-zasnezheni-sa-patishtata-v-oblastta-izvarshvat-se-obrabotki-na-patnite-nastilki-sreshtu-zaledyavane.html", "text": "Мокри и заснежени са пътищата в областта, извършват се обработки на пътните настилки срещу заледяване. Това съобщи за  Радио „Фокус“ - Шумен  дежурният в Областното пътно управление - Търговище. Работещите машини са 58. Времето е облачно, със слаб вятър, вали сняг. Температурата е от минус 5 до минус 2 градуса. Котленският проход е отворен. Няма затворени или временно ограничени пътни участъци. \r\nИвелина ИВАНОВА", "date": "2018.12.19", "title": "Търговище: Мокри и заснежени са пътищата в областта, извършват се обработки на пътните настилки срещу заледяване"}
{"url": "http://www.focus-news.net/news/2018/12/19/2603409/burgas-nagrazhdavat-pobeditelite-v-konkursa-rozhdestvo-hristovo.html", "text": "За поредна година Община Бургас и Центърът за подкрепа на личностното развитие организират конкурс за коледна картичка „Рождество Христово“. Това съобщиха от пресцентъра на  Общината . Тази година в конкурсната надпревара се включиха около 400 деца от детските градини и училищата в общината. Техниките и материалите, с които са изработени картичките, са разнообразни и интересни. Всяка една от тях е послание към хората да бъдат по-добри и да съхранят топлината на празника и уюта в домовете си. \r\nЗа втора поредна година се включиха и малките художници от Детската школа по изкуствата от град Ярославл, Русия. С тази школа Община Бургас и Център за подкрепа на личностно развитие (ЦПЛР) – Бургас са в партньорски взаимоотношения по проекта „Културата в детския свят“. \r\nНаграждаването на победителите и откриването на изложбата с избраните творби ще се проведе от 16.30 ч. на 19 декември в храм „Св. Богородица“.", "date": "2018.12.19", "title": "Бургас: Награждават победителите в конкурса „Рождество Христово“"}
{"url": "http://www.focus-news.net/news/2018/12/19/2603412/burgas-vav-visokoplaninskite-prohodi-v-oblastta-patishtata-sa-zasnezheni-nastilkite-sa-obraboteni-i-opesacheni.html", "text": "Сняг вали в цялата област, температурите са от минус 6° до 1°. Във високопланинските проходи пътните настилки са заснежени, но обработени, опесъчени и проходими през зимни условия. Това съобщи за  Радио „Фокус“ - Бургас  дежурният от Областното пътно управление. В останала час на областта пътищата са мокри и обработени. Видимостта е добра. Няма закъсали автомобили и затворени участъци. Движението е нормално натоварено. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци, а обходният маршрут е път Черноморец – Созопол. Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т поради стесняване на пътното платно. Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срокът за всички изброени ограничения е до 20 декември 2018 г. \r\nВ Бургас движението е интензивно в района на кръстовището с кръгово движение пред Окръжна болница, „Трапезица“, по улица „Христо Ботев“, ул. „Янко Комитов“ в жк. „Славейков“, както и на кръстовището с кръгово движение на бул. „Стефан Стамболов“ в посока бул. „Транспортна“. \r\nДеница ДИМИТРОВА", "date": "2018.12.19", "title": "Бургас: Във високопланинските проходи в областта пътищата са заснежени, настилките са обработени и опесъчени"}
{"url": "http://www.focus-news.net/news/2018/12/19/2603414/yambol-koledarski-praznik-za-detsata-na-grada-shte-se-provede-v-golyamata-zala-na-obshtinata.html", "text": "С цел стимулиране съхраняването и популяризиране сред малките жители на града на специфичната традиция на танцуващите коледари, Община Ямбол и тази година организира отделен празник за детските коледарски групи. Това съобщиха от пресцентъра на  Общината . \r\nСъставите от детски градини и училища ще се изявят в Голямата зала на Общината. Програмата започва от 09.30 часа с Коледен благотворителен базар, част от благотворителната кампания на Община Ямбол „Подай ръка - спаси живот“. От 10.00 часа, във фоайето на залата, ще бъде открита изложба с награждаване авторите на отличените творби в конкурса на Общинския детски комплекс по приложно и изобразително изкуство „От Коледа до Васильовден“. \r\nПредставянето на коледарските групи от детски и учебни заведения започва в Зрителната зала на Общината от 11.00 часа. Детският коледарски празник няма  конкурсен характер, но целта е групите да представят максимално близо до автентичния му вид характерния за Ямбол начин на коледуване - с песни, наричания и уникалния за страната коледарски танц. \r\nДетският празник по традиция предхожда фестивала „Ямболски коледарски буенек“ , който и тази година ще се състои на връх Коледа - 25 декември.", "date": "2018.12.19", "title": "Ямбол: Коледарски празник за децата на града ще се проведе в Голямата зала на Общината"}
{"url": "http://www.focus-news.net/news/2018/12/19/2603410/politico-donald-tramp-shte-uchastva-na-svetovniya-ikonomicheski-forum-v-davos.html", "text": "Президентът на САЩ Доналд Тръмп ще участва отново на Световния икономически форум в Давос, Швейцария, в края на януари, заедно с делегация от най-висшите си служители, обявиха от Белия Дом, пише  европейската редакция на Politico . \r\n„Президентът ще участва, както и миналата година“, заяви говорителят на Белия Дом Сара Сандърс. \r\nФормално американската делегация ще бъде оглавявана от финансовия министър Стивън Мнучин, а в нея ще бъдат още държавният секретар Майк Помпео, търговският министър Уилбър Рос и търговският представител Робърт Лайтизър, поясни Сандърс. \r\nКакто припомня изданието, Тръмп използва многоочакваното си първо появяване на ежегодната среща на бизнес и политическите елити, за да защити своята политика „Америка на първо място и да призове чужденците да инвестират в САЩ. \r\nНо през 12-те месеца от визитата, американският президент разбърка международните търговски отношения като наложи по-високи вносни мита върху стоманата и алуминия в името на националната сигурност, а също така повиши ставките върху китайски стоки на стойност 250 милиарда долара. \r\n„Политико“ смята, че срещата в Давос може да даде на Тръмп шанс да говори отново със световните лидери, много от които участваха на скорошната среща на Г-20 в Буенос Айрес, Аржентина. Президентите на САЩ и Китай (Си Дзинпин) тогава проведоха работна вечеря, на която се споразумяха за 90-дневно примирие в двустранната си търговска война, през което да се опитат да постигнат споразумение. \r\nСи беше на срещата на бизнес и политическите елити през януари 2017 година, когато защити енергично свободната търговия, в ярък контраст с протекционистката реторика на новоизбрания американски президент. \r\nКитайският председател не беше в Давос през 2018 година и не е ясно дали ще бъде там догодина. На датите на форума през 2019 година, 22-25 януари, ще се отбележат две трети от 90-дневното примирие между Вашингтон и Пекин, посочва изданието. \r\nВ американската делегация ще влязат още трудовият министър Алекс Акоста, транспортният – Илейн Чао, на домашната сигурност – Кирстен Нилсен и други. До Швейцария ще пътуват в качеството си на политически съветници на Белия Дом и дъщерята на американския държавен глава Иванка Тръмп и нейният съпруг Джаред Къшнър. \r\nПревод и редакция:", "date": "2018.12.19", "title": "Politico: Доналд Тръмп ще участва на Световния икономически форум в Давос"}
{"url": "http://www.focus-news.net/news/2018/12/19/2603415/pregled-na-osnovnite-temi-v-starozagorskiya-pechat.html", "text": "„Студент рани с нож двама полицаи след скок от автобус“ е водещо заглавие във  вестник „Старозагорски новини“ . Второкурсникът от специалност „Рехабилитация\" е насочен за настаняване в психиатричната болница в Раднево. Двама полицаи от Стара Загора са настанени в болницата с порезни рани след екшън с луднал студент от Тракийския университет, който разби стъкло на автобус и скочи в движение на пътя. Инцидентът с 25-годишния второкурсник от специалността „Рехабилитация\" при Медицинския факултет Николай Фердов е станал около 17:00 часа в понеделник по време на пътуване с автобус на фирма „Дорис\" от София за Сливен, в района на някогашния химически комбинат АТЗ край Стара Загора. Неочаквано за пътуващите младият мъж скочил от седалката и започнал да крещи несвързано, след което успял да разбие едно от стъклата и почти в движение да скочи на асфалта. Междувременно шофьорът набрал телефон 112 и съобщил за случващото се, като поискал съдействие от полицията, на мястото на инцидента за броени минути се отзовали 7-8 от дежурните патрулни коли. Предприето било преследване на Фердов из близките ниви и лозя. При настигането му той извадил сгъваем нож и започнал да нанася безразборно удари към телата на обградилите го униформени. Двама от полицаите са с наранявания по лицето и темето, третият е с усукана колянна връзка, но няма опасност за живота им. След задържането на студента той е бил прегледан от дежурен психиатър, който го е насочил за настаняване в Специализираната психиатрична болница в Раднево. Според добре информирани източници в разговор с майката на Николай тя съобщила, че синът ѝ не е имал преди подобни „изпълнения\", преди три-четири дни обаче нещо се „отключило\" и започнал да се държи агресивно, дори посегнал да я удари.  \r\nСъстуденти на Фердов се въздържат от коментар, но не крият, че и друг път се е случвало „да не го слуша главата\". Младият мъж не е криминално проявен, няма данни да е употребявал наркотици, не е търсил до сега специализирана психиатрична помощ, като ученик е тренирал лека атлетика и дори е участвал в национални състезания, установи репортерската ни проверка. Какви са причините за случилото се по пътя край Стара Загора в понеделник и дали наистина става въпрос за шизофрения, тепърва ще се произнасят специалистите. От полицията отричат при буйството си в автобуса Фердов да е крещял ислямистки призиви, той не е имал огнестрелно оръжие в себе си. Произшествието е станало буквално броени минути след качването му в автобуса от автогарата в Стара Загора. По случая е образувано досъдебно производство за причиняването на телесни повреди на полицаи при изпълнение на служебните им задължения, предстоят разпити на свидетели, ще бъдат извършени експертизи, коментира говорителят на Старозагорската районна прокуратура Надежда Белчева.  \r\n„Стара Загора вече има свой официален химн“ съобщава изданието. Вчера Общински съвет Стара Загора подкрепи предложението общината да има свой химн. Произведението „Музикална емблема на Стара Загора\" на почетния гражданин на Стара Загора проф. Петър Жеков, което близо 20 години звучи по време на различни събития, официално бе обявено за химн. Така Стара Загора стана един от малкото градове в страната със собствен музикален символ. Със „за\" гласуваха 42-ма общински съветници и само един - от БСП, с „въздържал се\". Резултатът бе посрещнат с бурни аплодисменти и със ставане на крака, когато в зала „П. Р. Славейков\" прозвуча „Музикална емблема на Стара Загора\". Припомняме, че предложението беше направено от старозагорски интелектуалци и общественици, сред които няколко почетни граждани и бивш кмет на града, и внесено в местния парламент от неговия председател адв. Таньо Брайков. С „въздържал се\" гласува лидерът на старозагорските социалисти Валентина Бонева, която припомни, че други двама творци също са създали песен за Стара Загора с желанието да бъде химн и която също се изпълнява по тържествени празници. Бонева предложи вносителят Брайков да оттегли предложението и то да се гледа заедно с промените на Наредбата за символите на града, да се потърси компетентна професионална оценка кое от двете произведения е по-достойно за химн, а също и да се направи допитване до гражданите. Контрира я общинският съветник от ГЕРБ Петко Петков, който съобщи мнението на старозагорски музиканти, ръководствата на Музикалното училище и Старозагорската опера, че „Музикална емблема на Стара Загора\" е подходящо за химн.  \r\nВотът на старейшините предреши „Музикална емблема на Стара Загора\" да бъде музикалният символ на Стара Загора. Символът, който поколения старозагорци ще носят със себе си, където и да се намират по света.  \r\nВ зала „П. Р. Славейков\" бе сестрата на именития проф. Жеков - Мария Жекова, която дари в полза на старозагорци сграда в центъра на града, където през 2019 година ще заработи Културен център за даровити деца.  \r\n„Измамниците прибраха над половин милиона лева от жители на Старозагорска област “ е друго заглавие във вестника. Над половин милион лева са парите, прибрани по различни измамни схеми на територията на Старозагорска област от началото на годината, показва макар и бегла справка на ежедневните бюлетини на МВР. След като на 6 и 7 декември възрастно старозагорско семейство на два транша остави до трафопост на ул. „Д-р Тодор Стоянович\" близо 78 000 лв. и МВР предприе масирана кампания за разясняване, на 17 декември отново възрастна жена подхвърли през терасата си плик с 10 670 лв. и златни накити.  \r\n71-годишната самотно живееща пенсионерка била оплетена в класическата схема с обаждане на мним полицай, който настоява тя да се включи в акция за обезвреждане на измамници, като „услужи\" на МВР с наличните у дома си пари. Обаждането е било към 15:00 часа, час по-късно жената е подхвърлила от терасата пликчето с банкнотите и бижутата си, като сложила вътре и подробен опис. Жертвата разбрала, че е измамена към 19:00 часа същия ден, след което е подала жалба в Първо РУ „Полиция\". Сред „изгорелите\" по повтарящите се схеми има не само възрастни мъже и жени, категорични са работещи по досъдебните производства. Съвсем наскоро 7 000 лв. „дарил на МВР\" 41-годишен лекар, а с над 30 000 лв. олекнал подмамен, че помага на брат си за животоспасяваща операция 42-годишен казанлъчанин, завърнал се наскоро от гурбет.  \r\nОказало се, че човекът всъщност няма брат, но до такава степен бил оплетен в лъжите, че се сетил за този факт едва след като оставил вързопчето с парите до пътен знак в края на Града на розите.  \r\nДо края на десетте месеца броят на образуваните досъдебни производства за телефонни измами е по-малък от същия период на м.г., но сумите са драстично по-високи, коментират разследващите полицаи.", "date": "2018.12.19", "title": "Преглед на основните теми в старозагорския печат"}
{"url": "http://www.focus-news.net/news/2018/12/19/2603419/stara-zagora-v-grada-shte-bade-predstavena-izlozhba-ot-tvorbi-na-uchastnitsite-v-konkursa-surva-vesela-godina.html", "text": "Силно се представиха децата в обявения от Община Стара Загора и Центъра за подкрепа за личностно развитие конкурс „Сурва весела година“ за изработване на сурвачка и рисунка. Това съобщиха от пресцентъра на  Общината . В рамките на конкурса бяха получени над 130 сурвакници и 90 рисунки от над 20 училища, институции и  детски градини от Стара Загора, както и от ОУ „Цар Симеон“ във Варна. Журито бе изключително затруднено в своите оценки за  получените сурвачки и рисунки.   \r\nОткриването на изложбата „Коледа” на школите по живопис, малка пластика и приложни изкуства и наградените участници в конкурса, ще се състои от 14.00 часа в залата на Центъра за подкрепа за личностно развитие към Община Стара Загора на ул. „Захарий Княжески” 71, ет. 3.", "date": "2018.12.19", "title": "Стара Загора: В града ще бъде представена изложба от творби на участниците в конкурса „Сурва, весела година”"}
{"url": "http://www.focus-news.net/news/2018/12/19/2603416/razgrad-zasnezheni-sa-patishtata-v-oblastta.html", "text": "Заснежени са пътищата в област Разград. Това съобщи за  Радио „Фокус“- Шумен  дежурният в Областното пътно управление. Настилките са проходими при зимни условия. Пътищата продължават да се обработват. 39 машини са на терен. В региона вали сняг. Температурата на въздуха е от минус 6 до минус 4 градуса. Духа слаб северен вятър. \r\nИвелина ИВАНОВА", "date": "2018.12.19", "title": "Разград: Заснежени са пътищата в областта"}
{"url": "http://www.focus-news.net/news/2018/12/19/2603417/pazardzhik-godishnata-izlozhba-na-hudozhnitsite-ot-peshtera-shte-bade-otkrita-v-hudozhestvena-galeriya-profesor-veselin-staykov.html", "text": "49-ата годишна изложба на художниците от клуб „Петър Стайков“ в Пещера ще бъде открита в Художествена галерия „Професор Веселин Стайков“, съобщиха от  Община Пещера . Експозицията ще бъде открита в Художествена галерия „Професор Веселин Стайков“ от 17.30 часа. Тя ще покаже  живопис, натюрморти, икони, приложно изкуство, живописна енкаустика, каменни картини. Тази година ще се представи и художник от Италия.", "date": "2018.12.19", "title": "Пазарджик: Годишната изложба на художниците от Пещера ще бъде открита в Художествена галерия „Професор Веселин Стайков“"}
{"url": "http://www.focus-news.net/news/2018/12/19/2603420/kyustendil-dvizhenieto-mezhdu-selo-pastra-i-rilski-manastir-se-osashtestvyava-v-ednata-lenta-zaradi-avariyno-vazstanovitelni-deynosti.html", "text": "Движението между село Пастра и Рилски манастир се осъществява в едната лента заради аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е въведена в участък от 50 метра, сигнализират с пътни знаци. Срокът е до 1 февруари 2019 година. Пътищата в областта са проходими при зимни условия. Пътните настилки са заледени, във високопланинските райони пътищата са заснежени и хлъзгави, но проходими. Видимостта навсякъде е добра. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми, но в условия на зимна обстановка. \r\nВенцеслав ИЛЧЕВ", "date": "2018.12.19", "title": "Кюстендил: Движението между село Пастра и Рилски манастир се осъществява в едната лента заради аварийно-възстановителни дейности"}
{"url": "http://www.focus-news.net/news/2018/12/19/2603421/gabrovo-patnite-nastilki-sa-mokri-i-zasnezheni-no-se-pochistvat-i-opesachavat.html", "text": "16 машини са почиствали пътните настилки на територията на област Габрово тази нощ.  Това съобщи за  Радио „Фокус” – Велико Търново  дежурният в Областно пътно управление – Габрово. Пътните настилки са мокри и заснежени, но се почистват и опесъчават. Времето в цялата област е облачно. Температурата на въздуха е от -2 до -10 градуса . Няма допълнително въведени ограничения и затворени пътни участъци. Не са регистрирани и пътни инциденти в областта. През Шипка се преминава без проблеми. В прохода остава в сила ограничение за автомобили над 12 тона и ремаркета и полуремаркета над 10 тона. На пътя с. Кормянско – с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско – Малък Вършец при км 46+800 по общински път до III-403 в с. Малък Вършец. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 3 януари 2019 г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, като срокът е до 22 юни 2019 г. \r\nНадежда КРЪСТЕВА", "date": "2018.12.19", "title": "Габрово: Пътните настилки са мокри и заснежени, но се почистват и опесъчават"}
{"url": "http://www.focus-news.net/news/2018/12/19/2603422/smolyan-slab-snyag-vali-v-oblastta-patishtata-sa-prohodimi-pri-zimni-usloviya.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето облачно, със слаби валежи от сняг, а температурата на въздуха е минус 8 до минус 1 градуса. Пътните настилки са мокри, на места заснежени и заледени, но са обработени с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. До 28 декември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Заради ремонтни дейности е въведена временна организация на движението за безопасност на пътя по път II-86, в участъка Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри на места. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.19", "title": "Смолян: Слаб сняг вали в областта, пътищата са проходими при зимни условия"}
{"url": "http://www.focus-news.net/news/2018/12/19/2603426/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщи за Радио „Фокус“-Пирин  дежурният служител в Областно пътно управление-Благоевград. Възможни са заледявания по усойните места, заради минусовите температури, но пътните настилки са обработени и опесъчени. С нормална интензивност се осъществява трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nЛора КАЛЧЕВА", "date": "2018.12.19", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/12/19/2603423/plovdiv-v-umbal-sveti-georgi-zapochna-daritelska-kampaniya-za-nabirane-na-sredstva-za-izgrazhdane-na-nov-pediatrichen-i-onkohematologichen-kompleks.html", "text": "Дарителска кампания за набиране на средства за изграждане на нов педиатричен и онкохематологичен комплекс започна в УМБАЛ „Свети Георги“ – Пловдив. Това съобщиха за  Радио „Фокус\" -Пловдив  от здравното заведение. Началото ѝ бе обявено по време на празника на дарителите, който се отбелязва за пета поредна година в Клиниката по педиатрия и генетични заболявания на УМБАЛ „Свети Георги“ – Пловдив. Дарителската кампания е под наслов „Най-доброто за нашите деца и онкохематологични пациенти“. Чрез нея ще се набират средства за строителство на нов педиатричен и онкохематологичен комплекс на територията на База 2 на УМБАЛ „Свети Георги“. Той ще бъде предназначен за Клиника по педиатрия, Клиника по онкология и Клиника по хематология.  \r\nВсеки желаещ може да дари като изпрати SMS на номер 17 777 с текст DMS KLINIKA. За абонати на Telenor, А1 и VIVACOM цената на 1 SMS е 1 лв., за потребители на предплатени услуги 1 SMS е 1,20 лв. с ДДС. За абонаментни дарения и други начини за даряване посетете www.dmsbg.com. Вече има създадена сметка, на която да се събират дарения: BG39 UNCR 7000 1523 3682 66.", "date": "2018.12.19", "title": "Пловдив: В УМБАЛ „Свети Георги“ започна дарителска кампания за набиране на средства за изграждане на нов педиатричен и онкохематологичен комплекс"}
{"url": "http://www.focus-news.net/news/2018/12/19/2603425/blagoevgrad-kontsert-na-kamernata-opera-i-formatsiya-sofiya-shte-se-sastoi-v-zala-yavorov.html", "text": "Оркестър на Камерна опера - Благоевград и джаз формация „София“ ще изнесат концерт с най-популярните песни на легендарната шведска поп група „АББА“. Това съобщиха от пресцентъра на  Община Благоевград . Началото му ще бъде поставено в 18.30 часа в Зала „Яворов“. В репертоара са включени изпълнения като „Voulez-vous“, „Lay all your love on me“, „Mamma Mia“, „SOS“, „Money, money, money“ и още златни хитове на „АББА“. В Зала „Явров“ ще прозвучи и неостаряващата песен „Happy  New Year“. Музикалните произведения са адаптирани и аранжирани за камерен оркестър, рок-група и електрическа цигулка. Диригент е Свилен Симеонов, ел. цигулка – Ралица Петкова.", "date": "2018.12.19", "title": "Благоевград: Концерт на Камерната опера и формация „София“ ще се състои в Зала „Яворов“"}
{"url": "http://www.focus-news.net/news/2018/12/19/2603424/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.12.19", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/12/19/2603428/varna-vav-voennomorskiya-muzey-shte-bade-predstavena-izlozhba-s-nay-interesnite-eksponati-dareni-prez-2018-godina.html", "text": "Във Военноморския музей ще бъде представена изложба с най-интересните експонати, дарени през 2018 година. Това съобщиха за  Радио „Фокус“ – Варна  от Военноморски музей – Варна. Традиционната годишна изложба „По пътя към морската история“, която представя голяма част от дарените вещи, документи и снимки, включени в музейния фонд през 2018 година, ще бъде открита от 11.00 часа. Посетителите ще могат да видят множество любопитни и ценни експонати, сред които е ръкописът „Военноморска история“ от 1930 година с автор контраадмирал Иван Вариклечков. Вниманието привличат албумите с отразените дейности на военния флот от първата половина на ХХ век, снимки на випуски на Морското училище, както и на отделни личности, свързани с морската ни история. Ще бъде показан и ценен архив от снимки и документи, които дават нови подробности за околосветското плаване на капитан Георги Георгиев. Част от изложбата е и почетната траурна лента от погребалния венец на героя от Първата балканска война капитан I ранг Георги Купов. Сред интересните технически средства, с които изложбата среща посетителите, са батитермограф от оборудването на Спасителния кораб „Протео“, оптиката от стария фар на Варненското пристанище, чиято кула е част от външната експозиция на музея и светещата глава на плаващ буй със слънчево захранване. \r\nМарияна ВАЛЕНТИНОВА", "date": "2018.12.19", "title": "Варна: Във Военноморския музей ще бъде представена изложба с най-интересните експонати, дарени през 2018 година"}
{"url": "http://www.focus-news.net/news/2018/12/19/2603427/veliko-tarnovo-v-grada-shte-se-provede-tseremoniyata-za-nagrazhdavane-na-prizyorite-za-sportist-na-godinata.html", "text": "Велико Търново.  Церемонията за награждаване на призьорите от гласуването за спортист на годината на Велико Търново ще се състои от 10.00 часа в ритуалната зала на Общината. Това съобщиха от пресцентъра на  Община Велико Търново .", "date": "2018.12.19", "title": "Велико Търново: В града ще се проведе церемонията за награждаване на призьорите за спортист на годината"}
{"url": "http://www.focus-news.net/news/2018/12/19/2603429/plovdiv-koleden-fermerski-pazar-shte-se-provede-na-ul-ekzarh-yosif.html", "text": "Коледен фермерски пазар ще се проведе на ул. „Екзарх Йосиф“ в града. Това съобщиха за  Радио „Фокус“ – Пловдив  организаторите на събитието. Посетителите ще имат възможността да опитат вкусни домашни храни, приготвени от кулинарни майсторки от селата около Пловдив по рецепти, пазени от векове. Ще има хляб и печива с квас, сладкиши, голямо разнообразие на мед и пчелни продукти, млечни продукти и месни деликатеси, напитки и сладка, зеленчуци и плодове, билки и подправки, занаятчийски шоколад, ядки, празнични декорации и аксесоари за бита. Пазарът започва в 13.00 часа и ще продължава до 19.00 часа. Събитието е в програмата на „Пловдив – Европейска столица на културата 2019“. \r\nТони МИХАЙЛОВ", "date": "2018.12.19", "title": "Пловдив: Коледен фермерски пазар ще се проведе на ул. „Екзарх Йосиф“"}
{"url": "http://www.focus-news.net/news/2018/12/19/2603434/mvr-trima-dushi-sa-zaginali-a-25-sa-raneni-pri-katastrofi-prez-izminaloto-denonoshtie.html", "text": "Трима души са загинали, а 25 са ранени при 19 катастрофи през изминалото денонощие, съобщиха от  пресцентъра на МВР . В столицата са станали 35 леки и едно тежко произшествия, при които има един пострадал. От началото на годината загиналите при катастрофи са 590, а пострадалите 8 261.", "date": "2018.12.19", "title": "МВР: Трима души са загинали, а 25 са ранени при катастрофи през изминалото денонощие"}
{"url": "http://www.focus-news.net/news/2018/12/19/2603430/veliko-tarnovo-madlen-algafari-shte-gostuva-v-svishtov-po-pokana-na-spetsialistite-ot-tsentara-za-obshtestvena-podkrepa.html", "text": "Мадлен Алгафари ще гостува в Свищов по покана на специалистите от Центъра за обществена подкрепа в града. Това съобщиха от пресцентъра на  Община Свищов . Екипът на социалната институция кани всички жители на града на среща-разговор и официално представяне на новата книга на автора – „Поправителен за родители“. \r\nМадлен Алгафари издава първата си книга „Мира нямам“ – поезия и психология през 2003 година. Следват книгите „Вяра имам“, „Всички можем да летим“, „Приказки за пораснали деца“, „Глад за истински неща“, „Как да се разболяваме качествено“, „От „какво ще кажат другите“ до „Какво избирам аз“, „Чувствам, следователно съм“. Дългогодишен психотерапевт с богата и ползотворна практика. Широко известна в и извън пределите на Р България. Член е на Българската асоциация по психотерапия, на Европейската асоциация по психотелесна терапия, на Управителния съвет на „Институт за психотелесна терапия“. \r\nСрещата с нея ще се проведе от 11.30 часа в Центъра за обществена подкрепа в Свищов. Входът на събитието е свободен.", "date": "2018.12.19", "title": "Велико Търново: Мадлен Алгафари ще гостува в Свищов по покана на специалистите от Центъра за обществена подкрепа"}
{"url": "http://www.focus-news.net/news/2018/12/19/2603433/vidin-politsiyata-razsledva-palezh-na-lek-avtomobil-v-kompleks-vida.html", "text": "Полицията разследва палеж на лек автомобил в комплекс „Вида“. Това съобщиха от  ОДМВР - Видин . Сигналът за горящ автомобил е подаден на 18 декември в 22.14 часа в дежурната част на полицията чрез тел.112. Лекият автомобил „Ауди“ е собственост на жена от Видин и е бил паркиран пред жилищен блок в комплекс „Вида“. Към мястото незабавно се насочили екипи на полицията и пожарната. Огнеборците потушили пламъците. Дежурна оперативна група извършила оглед на местопроизшествието. Разследващите установили, че огънят е тръгнал от предната лява страна на колата в резултат на умишлено човешко действие. Работата по случая продължава, в РУ - Видин е образувано досъдебно производство.", "date": "2018.12.19", "title": "Видин: Полицията разследва палеж на лек автомобил в комплекс „Вида“"}
{"url": "http://www.focus-news.net/news/2018/12/19/2603432/pazardzhik-nad-500-lv-sa-sabrani-ot-vazpitanitsi-na-gimnaziyata-po-ikonomika-v-grada-ot-blagotvoritelen-bazar-v-pomosht-na-nuzhdaeshti-se-detsa.html", "text": "За поредна година в Професионалната гимназия по икономика и мениджмънт в Пазарджик се проведе на коледен благотворителен базар с домашно приготвени сладкиши. Това съобщиха за  Радио „Фокус“ – Пазарджик  от учебното заведение. Организатори и домакини са 10Д клас с класен ръководител Мариола Зяпкова. Учениците бяха приготвили сладкиши по домашна рецепта с участието на своите семейства. Тази година инициативата премина под мотото „Да дадеш Коледа там, където не може да я има!“. Събраните средства са над 550 лв. и ще направят празниците хубави за децата от Центъра за настаняване от семеен тип в Пазарджик.", "date": "2018.12.19", "title": "Пазарджик: Над 500 лв. са събрани от възпитаници на Гимназията по икономика в града от благотворителен базар в помощ на нуждаещи се деца"}
{"url": "http://www.focus-news.net/news/2018/12/19/2603435/mzhg-prevedeni-sa-nad-634-mln-leva-po-shemata-za-edinno-plashtane-na-plosht-za-kampaniya-2018-g.html", "text": "Преведени са над 634 млн. лева по Схемата за единно плащане на площ за кампания 2018 г. Това съобщиха от пресцентъра на   Министерството на земеделието, храните и горите (МЗХГ) . Държавен фонд „Земеделие“ преведе 634 337 431 лева на 57 909 кандидати по Схемата за единно плащане на площ (СЕПП). Изчисленията са извършени по индикативна ставка от 193 лв./хектар. За кампания 2018 г. общият бюджет за подпомагане по СЕПП е в размер на 743 млн. лева.  \r\nОкончателната ставка по СЕПП за кампания 2018 г. ще бъде определена със заповед на министъра на земеделието, храните и горите Румен Порожанов. Тя ще бъде издадена след актуализирането на слой „Площи, допустими за подпомагане“. Актуализацията става на база на подадените възражения от земеделските стопани и след изясняване принадлежността на констатираните двойно заявени площи за Кампания 2018 г. Въз основа на обновената информация ДФ „Земеделие” – РА ще извърши окончателните разплащания по Схемата за единно плащане на площ.  \r\nДо момента по подадените заявления за Кампания 2018 г. са разплатени общо 785.371 млн. лева. От тях по схемите за животни са преведени 151 млн. лв. Първите плащанията за настоящата кампания започнаха в края на октомври и бяха насочени към животновъдите - по схемите за преходна национална помощ, необвързана с производството.", "date": "2018.12.19", "title": "МЗХГ: Преведени са над 634 млн. лева по Схемата за единно плащане на площ за кампания 2018 г."}
{"url": "http://www.focus-news.net/news/2018/12/19/2603436/plovdiv-zadarzhani-sa-dvama-grazhdani-na-afganistan-zabelyazani-da-izlizat-ot-remarke-na-tovaren-avtomobil-na-parking-v-oblastniya-grad.html", "text": "Двама граждани на Афганистан са задържани в Пловдив, съобщи за  Радио „Фокус“-Пловдив  говорителят на ОДМВР-Пловдив. Сигналът е получен на тел. 112 на 16 декември. Двама чужди граждани, по техни данни - от Афганистан, били забелязани да излизат от ремарке на товарен автомобил на паркинг на бул. „Кукленско шосе“. За случая са уведомени Районната прокуратура и служба „Миграция“. Започнала е проверка. \r\nМария РУСЕВА", "date": "2018.12.19", "title": "Пловдив: Задържани са двама граждани на Афганистан, забелязани да излизат от ремарке на товарен автомобил на паркинг в областния град"}
{"url": "http://www.focus-news.net/news/2018/12/19/2603438/sliven-okrazhnata-prokuratura-predade-na-sad-mazh-podsadim-za-otvlichane.html", "text": "Окръжната прокуратура предаде на съд мъж, подсъдим за отвличане. Това съобщиха от пресцентъра на  Окръжна прокуратура - Сливен . Атанас А. е подсъдим за това, че на 07 май 2017 г. в землището на село Бяла, община Сливен, в съучастие с лице с неустановена по делото самоличност е отвлякъл Йордан Й. Подсъдимият е осъждан няколкократно с влезли в сила присъди за извършени тежки престъпления, част от налаганите наказания са били търпени ефективно в затвор.  Подсъдимият и пострадалият се познавали от Затвора в гр. Бургас, където търпели наказания по едно и също време. След изтърпяване на наказанията им, през 2016 г. в разговор по телефона пострадалият разбрал от подсъдимия, че Атанас А. е започнал работа в стопанство за отглеждане на коне, което се намирало в село Факия, област Бургас. От разговора пострадалият разбрал, че също може да започне работа в стопанството, което се случило през м. октомври на същата година. През месец април 2017 г., пострадалият решил да напусне работа и да отиде в село Бяла, което и сторил. \r\nНа 07 май 2017 г. в село Бяла се появил Атанас А. и неустановеното лице. Те открили Йордан Й. Двамата мъже нанесли побой над Йордан Й. и го качили в техния автомобил и го откарали в село Факия против неговата воля. \r\nОкръжен съд – Сливен е насрочил заседанието си за днес.", "date": "2018.12.19", "title": "Сливен: Окръжната прокуратура предаде на съд мъж, подсъдим за отвличане"}
{"url": "http://www.focus-news.net/news/2018/12/19/2603437/shumen-raboti-se-po-pochistvane-i-opesachavane-na-malkite-ulitsi-v-grada.html", "text": "Централните улици и булеварди в Шумен са обработени с инертни материали и почистени. Това съобщиха от пресцентъра на  Община Шумен . Движението на автомобили се извършва нормално при зимни условия. В момента се почистват и опесъчават малките улици в Шумен. Работниците от общинските предприятия „Чистота“, „Паркове и обредна дейност“, „Строителство и благоустройство“ и „Общински жилища и имоти“ извършват ръчно и машинно почистване на пешеходните зони, подходите към социалните, детски заведения и училищата. Машините на фирмите, които отговарят за зимното поддържане работят от късно снощи и рано тази сутрин. Към момента няма сигнали за затруднено движение, прекъснато електричество и водоснабдяване. Автобусите от градския и междуселищния транспорт се движат нормално. Всички пътища на територията на общината са проходими при зимни условия.", "date": "2018.12.19", "title": "Шумен: Работи се по почистване и опесъчаване на малките улици в града"}
{"url": "http://www.focus-news.net/news/2018/12/19/2603441/pregled-na-osnovnite-temi-v-burgaskiya-pechat.html", "text": "„Работници в депото Братово се мръщят на 700 лева заплата“, е водещото заглавие в днешното издание на вестник  „Черноморски фар“ . „Кметът Димитър Николов се ядоса, че не може да събере 30 души за работа“ и „ОбС-Бургас прие план-сметката за почистване – 23 милиона лева за 2019-а“, са подзаглавията на статията.  \r\n„За Коледа: Пускат за движение надлеза до летището“, е друг акцент от първите страници на вестника. Надлезът до Летище „Бургас“ вече е почти готов и се очаква до Коледа да бъде отворен за движение. Това съобщи зам.-кметът по строителство инж. Чанка Коралска. Надлезът беше затворен, тъй като след проливните дъждове в началото на октомври се активизира свлачище. Коралска увери, че ремонтните и възстановителните дейности вече почти са приключили.  \r\n„Правят нов паркинг в Лазур“, четем още в днешния брой. Ще бъде изграден паркинг в бургаския ж. к. „Лазур“ в района на бл. 159, бл. 68. бл. 69. Това гласуваха общинските съветници в морския град.  \r\n„Пуснаха Биберов на свобода срещу 3 000 лв“, е още една тема от страниците на вестника. Статията припомня, че той е обвинен като подбудител на палежа срещу дома на фоторепортера на „Черноморски фар“.  \r\nТемата на деня е: С два лева по-скъп ще бъде билетът за кораба „Анастасия“. Подзаглавията на статията са: „Причината: плавателният съд излиза от гаранция и Общината поема ремонтите му“ и „Всички културни институции с по-високи наеми от догодина“.", "date": "2018.12.19", "title": "Преглед на основните теми в бургаския печат"}
{"url": "http://www.focus-news.net/news/2018/12/19/2603442/vik-eksperti-obsadiha-na-seminar-v-sofiya-iziskvaniyata-kam-kachestvoto-na-piteynata-voda.html", "text": "Семинар за качеството на питейната вода събра в град София 79 представители на ВиК дружества, асоциации по ВиК, експерти от Министерството на регионалното развитие и благоустройството и водещи специалисти в областта на здравния контрол в питейно-битовото водоснабдяване. Това съобщиха от  ДЗЗД „Воден обучителен център” . Събитието се проведе в рамките на проект „Подпомагане на ефективността, управлението и институционалния капацитет в отрасъл ВиК”, финансиран по Оперативна програма „Околна среда 2014-2020 г.“,  който има за цел да повиши качеството на предоставяните ВиК услуги.  \r\nПо време на презентациите в първата част на форума участниците бяха запознати с действащата национална и европейска нормативна уредба, както и с готвените от ЕК промени в Директива 98/83/ЕО за питейните води. Засегнат беше въпросът за мониторинга на питейната вода, както и начинът на подаване на данни към ЕК.  \r\nВъв втората част на форума специално внимание беше обърнато на темата, свързана с мониторинг върху показателите за наличие на физико-химични, микробиологични и радиологични замърсители в питейната вода. Този мониторинг се позовава на условията в Директива 2013/51/ЕВРАТОМ за определяне на изискванията за защита здравето на населението по отношение на появили се следи от радиоактивни изотопи в суровата вода.  \r\nГолям интерес предизвика и разработването на методика за оценка и управление на риска при доставянето на питейна вода от ВиК операторите. Необходимостта от такава методика произтича от техните отговорности по извършване на пълния обем мониторинг за качеството на водата и задължения да предоставят информация на обществеността. ВиК операторите трябва да проучват причините при установяване на несъответствия и прилагане на необходимите мерки за възможно най-бързото им отстраняване. Това е първата стъпка, която ще покаже дали трябва да се следи всеки един от показателите, какви проби да се взимат и с каква честота. \r\nТова е вторият от 6-те семинара за надграждане капацитета на служителите в отрасъл ВиК, организирани по проект „Подпомагане на ефективността, управлението и институционалния капацитет в отрасъл ВиК”. Събитията са насочени към повишаване на компетенциите за прилагане на изискванията на европейските директиви в областта на водите, използването на финансови инструменти в инвестиционния процес, както и влиянието на климатичните промени върху ВиК услугите. Тази статия е изготвена в рамките на проект: „Подпомагане на ефективността, управлението и институционалния капацитет в отрасъл ВиК“, финансиран от Оперативна програма „Околна среда 2014 -2020 г.“, съфинансирана от Европейския съюз чрез Европейските структурни и инвестиционни фондове, по Договор за безвъзмездна финансова помощ № Д-34-11/16.03.2016 г., с бенефициент МРРБ. Цялата отговорност за съдържанието на документа се носи от Воден обучителен център и не може да се приема, че отразява официалното становище на Европейския съюз и Договарящия орган .", "date": "2018.12.19", "title": "ВиК експерти обсъдиха на семинар в София изискванията към качеството на питейната вода"}
{"url": "http://www.focus-news.net/news/2018/12/19/2603445/pregled-na-osnovnite-temi-v-shumenskiya-pechat.html", "text": "„Кметът ще има срещи в МРРБ и в КЕВР заради водата“, е водещото заглавие във вестник  „Шуменска заря“ . Кметът на Шумен Любомир Христов е планирал поредица от срещи в МРРБ и в КЕВР. Той вижда възможност и затова ще настоява цената на водата да бъде замразена до изграждането на Пречиствателна станция за питейна вода. Това беше част от отговора на въпрос – ще подкрепи ли искането, което ще бъде внесено от групата „За Шумен“ в Общинския съвет, а именно за провеждане на извънредно заседание на Асоциацията по В и К. Кметът заяви, че ще иска Асоциацията да се събира на всеки три месеца, за да се чуе какво е направено по плана за всяка община. Любомир Христов отново разви тезата си защо не трябва да се повишава цената на водата като продължение на отговора на въпроса.  \r\n„Започва предоставянето на хранителни пакети на нуждаещи се“, е тема от стр. 2 в броя. В изпълнение на Оперативната програма за храни и/или основно материално подпомагане на най-нуждаещи се лица, съфинансирана от Европейсикя съюз, Българският червен кръст започва поетапното предоставяне на индивидуални пакети с хранителни продукти на уязвими български граждани. Раздаването ще се извършва от служители и доброволци на Българския червен кръст, съвместно със служители на „Социално подпомагане“, в раздавателни пунктове до 28 февруари. Всеки правоимащ, ще получава съответните продукти срещу документ за самоличност и подпис.  \r\n„Общественият посредник настоява за парламентарен контрол на реформите във водния сектор“, информира ежедневникът. Общественият посредник изпрати писма до всички народни представители, избрани от шуменския многомандатен избирателен район. Провокиран от публичното обсъждане на новото предложение за повишаване на цената на водата пред Комисията за енергийно и водно регулиране, Иван Капралов настоява за засилен парламентарен контрол на протичащата реформа във водния сектор.  \r\n„Комисия обобщи номинациите за „Спортист на годината“, пише изданието. Назначената от кмета Любомир Христов комисия, в която участва и журналист от вестник „Шуменска заря“, на своето заседание вчера обобщи номинациите, предложени от спортните клубове за определяне на десетте най-добри спортисти в община Шумен за 2018 г. Заедно със състезателите ще бъдат отличени и най-добрият треньор и най-добрият отбор, както ще бъдат връчени и специални награди.", "date": "2018.12.19", "title": "Преглед на основните теми в шуменския печат"}
{"url": "http://www.focus-news.net/news/2018/12/19/2603444/burgas-vremenno-dvizhenieto-po-pat-ii-99-sozopol-atiya-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път II-99 Созопол – Атия се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2018.12.19", "title": "Бургас: Временно движението по път II-99 Созопол – Атия се осъществява в една лента поради пътнотранспортно произшествие"}
{"url": "http://www.focus-news.net/news/2018/12/19/2603443/varna-mokri-sa-patnite-nastilki-v-oblastta-na-mesta-ima-chastichni-zaledyavaniya.html", "text": "Мокри са пътните настилки на територията на Варна и областта, на места има частични заледявания, предаде репортер на  Радио „Фокус“ – Варна . Пътищата от републиканската пътна мрежа са проходими при зимни условия, без въведени допълнителни ограничения. Временна организация на движение е въведена и по част от пътя Златни пясъци – Варна заради ремонтни дейности. Движението в участъка Кранево – Варна при км 83+100 е ограничено за моторни превозни средства над 10 тона. В посока Бургас по автомагистрала Черно море движението от км 0+000 до км 8+600 се осъществява  двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента, като причината също са частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.12.19", "title": "Варна: Мокри са пътните настилки в областта, на места има частични заледявания"}
{"url": "http://www.focus-news.net/news/2018/12/19/2603440/spetsializiraniyat-nakazatelen-sad-shte-reshi-dali-desislava-ivancheva-i-bilyana-petrova-da-izlyazat-na-svoboda.html", "text": "Специализираният наказателен съд ще се произнесе по поредното искане на подсъдимите за корупция Десислава Иванчева и Биляна Петрова да излязат на свобода. Мотивите на адвокатите им са, че здравословното състояние на двете се влошава в ареста. Вече на два пъти Иванчева и Петрова бяха пускани под домашен арест, а в последствието решението бе отменяно на втора инстанция. Според прокуратурата, ако не са под стража Иванчева и Петрова могат да извършат друго престъпление и да попречат на разследването.  \r\nДвете са обвинени за искан подкуп от 500 хил. евро и получени 56 хил. eвpo. Третият подсъдим по делото като помагач е бившият кмет на район \"Младост\" Петко Дюлгеров. Иванчева и Петрова са в ареста от 8 месеца, след като бяха зрелищно арестувани на 17 април пред Спортната палта в София.", "date": "2018.12.19", "title": "Специализираният наказателен съд ще реши дали Десислава Иванчева и Биляна Петрова да излязат на свобода"}
{"url": "http://www.focus-news.net/news/2018/12/19/2603418/viktor-orban-nyama-da-podpishem-dokument-koyto-priznava-nasarchava-i-finansira-migratsiyata.html", "text": "Шансовете са добри „унгарската стратегия“ да бъде потвърдена на форума ЕС-Африка във Виена, заяви премиерът на Унгария Виктор Орбан в навечерието на срещата, цитиран от  електронното издание Hungary Today . \r\n„Нашата позиция е, че трябва да помогнем на територията на Африка, а не проблемите да бъдат донасяни в Европа и особено не в Унгария“, заяви министър-председателят. \r\n„Искаме да потвърдим този стратегически принцип и имаме добри изгледи да го направим“, добави той. \r\nВ коментар за Глобалния пакт за миграцията на ООН, Орбан посочи, че мнозинството от страните-членки на ООН са страни с мигрантски корени и е нормално болшинството в Световната организация да подкрепя миграцията. \r\n„Ние сме от другата страна на монетата... и не искаме миграция в Унгария. Няма да подпишем никакъв договор, който признава, насърчава и финансира миграцията на международно ниво“, категоричен е унгарският премиер. „Ще продължим нашата антиимиграционна политика“.  \r\nПревод и редакция:", "date": "2018.12.19", "title": "Виктор Орбан: Няма да подпишем документ, който признава, насърчава и финансира миграцията"}
{"url": "http://www.focus-news.net/news/2018/12/19/2603447/mvr-vremenno-shte-izdava-karti-za-prebivavane-na-sluzhitelite-v-strukturata-na-nato.html", "text": "МВР временно ще издава карти за пребиваване на служителите в структурата на НАТО. Това решиха депутатите с приемането на текстове на второ четене от Закона за преминаване през и пребиваването на територията на Република България на съюзнически и на чужди въоръжени сили, предаде репортер на  Агенция „Фокус“ . Основната част от измененията в законопроекта са свързани с въвеждането на документ – карта на служител в структура на НАТО и на зависимо лице на такъв служител. Въпреки наличието на този нов документ в законовата уредба съществува практическа невъзможност за неговото издаване. Към настоящия момент доставката на бланки за български лични документи се осъществява по договор, сключен през 2016 г., в който не е предвидена бланка на карта на служител в структура на НАТО и на зависимо лице, поради което не са налице условия за издаване на такива документи. Такава бланка се предвижда да бъде изготвена при провеждане на процедура за избор на изпълнител по обществената поръчка за реализиране на Модел за централизирано персонализиране на български лични документи поколение 2019, одобрен от Министерския съвет. Издаването на този вид документи може да започне най-рано в средата на 2020 г. след пускане в експлоатация на новата система за издаване на български лични документи. Идеята на промените е до наличието на техническа възможност за издаване на карти да се създаде бърз и лесен механизъм за уреждане на пребиваването на чуждестранните военнослужещи от НАТО, цивилния компонент и техните зависими лица на територията на Република България. Според вносителите механизмът не би следвало да натоварва административно чуждестранните военнослужещи и да е лесно приложим от съответните компетентни структури. Съгласно приетите текстове до създаването на техническите и организационни условия за издаване на картата Министерство на вътрешните работи ще издава документа на военнослужещите и членовете на цивилния компонент на структури на НАТО, разположена в Република България, както и на техните зависими лица.  \r\nДеница КИТАНОВА", "date": "2018.12.19", "title": "МВР временно ще издава карти за пребиваване на служителите в структурата на НАТО"}
{"url": "http://www.focus-news.net/news/2018/12/19/2603446/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В атмосфера на вече близки двустранни отношения, САЩ и Гърция откриха своя „Стратегически диалог“ във Вашингтон на 13 декември. Държавният секретар Майк Помпео и заместник-външният министър на външните работи на Гърция Йоргос Катругалос оглавиха междуведомствените делегации на високо равнище, които обсъдиха пет стълба на близките двустранни отношения. Трудно е да се посочат конкретни „резултати“, произтичащи от сбирката, за която много бе изписано в гръцките медии, но това е само началото на двустранен процес, който трябва да обхване правителствата и на двете страни през следващите години в продължителен процес на задълбочаване на връзките, пише  базираното в Брюксел електронно издание New Europe , в материал, представен без редакторска намеса. Несъмнено, времената са добри \r\nНяма спор, че гръцко-американските двустранни отношения са отлични. Фокусът на почти всички информации от американското правителство и публикациите на медиите в Гърция през последния месец е да подчертаят Стратегическия диалог САЩ-Гърция като следващата стъпка в година, през която отношенията се подобряваха постоянно и бяха придружавани от наратив, че двустраннуите връзки са в своя исторически зенит, или поне са близо до там. \r\nНямаше практически опит да се обясни, че САЩ също имат „стратегически диалози“ с редица събеседници, като Пакистан, Индия, Китай, Катар, както и със съюзници като Италия. Посолството на САЩ в Атина посочи, че във Вашингтон вниманието трябва да бъде върху „важната геополитическа динамика около Гърция в момента“, което, за съжаление е нещо, което почти винаги е вярно, така че тук няма нищо ново. \r\nДруги тълкуват Стратегическия диалог като някаква награда / признание за правителството на премиера Алексис Ципрас за подписването на Споразумението с Македония / БЮРМ през миналата година, както и за определянето на САЩ за \"Почетна страна\" на Международния панаир в Солун през септември, което постави САЩ по-напред в обичайната годишна ротация за това разграничение сред големите търговски партньори на Гърция. Преекспонирано?  \r\nОпасността от вида прекомерно излагане на медиите, който бе наблюдаван преди срещата за Стратегическия диалог е, че гръцката публика лесно може да развие усещането, че висшите американски официални лица във Вашингтон и другаде прекарват повече време, размишлявайки над гръцките работи, отколкото е случаят и че по някакъв начин Гърция „е преминала в друга категория“ с администрацията на Тръмп. Колкото и на хората да им се иска да повярват в това, то просто не е вярно, тъй като повечето от вниманието, което страната получава е страничен ефект на регионалната нестабилност, а не, защото гласът на Атина сега има по-голяма тежест във Вашингтон. Най-добрите времена \r\nПонастоящем циркулиращият разказ, че двустранните отношения се намират в своя зенит или близко до него, ясно служи както на правителството на Ципрас, така и на американските официални лица, натоварени с управлението на отношенията. Но кой разбира толкова малко за историята на двустранните отношения, за да се опита да преразгледа новата история? \r\nСамо кратък поглед от 20 години назад трябва да докаже, че настоящият разказ е под въпрос в най-добрия случай и ще подчертае факта, че двустранните отношения между САЩ и Гърция след посещението на Бил Клинтън през 1999 г. в Гърция са по-важни за хората, които имат значение във Вашингтон, отколкото днес. Това е вярно, въпреки негативните отзиви в пресата за демонстрациите срещу Клинтън и ситуацията със сигурността в онези времена. \r\nПричината е проста, обратно в този период една икономически разширяваща се Гърция, работеща усърдно да се присъедини към еврото, всъщност имаше осезаеми ресурси, които да предложи на региона, освен стратегическото си местоположение и високопарните изявления за регионална стабилност. \r\nОсновният елемент бе Гръцката програма за развитие на Югоизточна Европа на стойност 500 млн. долара, която се появи при официалното посещение на Клинтън, а именно - Гръцкият план за икономическа реконструкция на Балканите или HiPERB. \r\nБлагодарение на тази инициатива на тогавашния министър-председател Костас Симитис, Вашингтон припозна Гърция като истински партньор в регионалното развитие в средносрочен план и беше дълбоко впечатлен от динамичната роля на гръцкия частен сектор за инвестиране в региона, подпомагайки широкото пазарно ориентирано икономическо развитие, ръководено от големите гръцки фирми, което посетителите могат да видят в почти всеки голям балкански град. За известно време Гърция беше истински „двигател“ на регионалното развитие. Днес, поради продължителната гръцка икономическа криза, дори не можем да си представим такова нещо, макар да бяха направени редица изказвания относно ролята на Гърция като „регионален стабилизатор“. Стратегическият диалог – пълен с клишета \r\nВ перспектива стратегическият диалог има конкретна цел да поддържа движението на двустранните отношения напред. Официално, „Стратегическият диалог се основава на година на интензивни отношения, подчертава силата на двустранните отношения и потвърждава взаимния ангажимент на САЩ и Гърция да задълбочат сътрудничеството в следните области: Регионалното сътрудничество, отбрана и сигурност, правоприлагащи органи и контратероризъм, търговия и инвестиции, енергетика и връзки между хората“. (Виж комюникето) \r\nhttps://gr.usembassy.gov/joint-statement-regarding-the-inaugural-united-states-greece-strategic-dialogue/ \r\nДвете области, в които очакванията, може би прекалено артикулирани, не са изпълнени по отношение  на „резултатите“, са в сферата на енергийната търговия и военното сътрудничество. \r\nИмаше по-големи очаквания за споразумение между държавната DEPA в Гърция и американските износители на втечнен природен газ (LNG), но вместо това беше обявена единствена спот сделка за покупка като форма на утешителна награда за доставка в новоразработения терминал Revithousa за втечнен природен газ в края на декември. Двете страни виждат дългосрочно споразумение като стратегически жизненоважно и преговорите продължават. \r\nВъпреки че със сигурност беше обсъждано, в съобщението не се споменава нито дума по една критична тема, повдигана винаги когато висши гръцки делегации в областта на отбраната посещават САЩ, а именно многогодишно удължаване на договора за американското Военноморско съоръжение (под наем) в залива Суда в Крит, което в момента се подновява ежегодно. \r\n***  Шансовете са добри „унгарската стратегия“ да бъде потвърдена на форума ЕС-Африка във Виена, заяви премиерът на Унгария Виктор Орбан в навечерието на срещата, цитиран от  електронното издание Hungary Today . \r\n„Нашата позиция е, че трябва да помогнем на територията на Африка, а не проблемите да бъдат донасяни в Европа и особено не в Унгария“, заяви министър-председателят. \r\n„Искаме да потвърдим този стратегически принцип и имаме добри изгледи да го направим“, добави той. \r\nВ коментар за Глобалния пакт за миграцията на ООН, Орбан посочи, че мнозинството от страните-членки на ООН са страни с мигрантски корени и е нормално болшинството в Световната организация да подкрепя миграцията. \r\n„Ние сме от другата страна на монетата... и не искаме миграция в Унгария. Няма да подпишем никакъв договор, който признава, насърчава и финансира миграцията на международно ниво“, категоричен е унгарският премиер. „Ще продължим нашата антиимиграционна политика“. \r\n***  Президентът на САЩ Доналд Тръмп ще участва отново на Световния икономически форум в Давос, Швейцария, в края на януари, заедно с делегация от най-висшите си служители, обявиха от Белия Дом, пише  европейската редакция на Politico . \r\n„Президентът ще участва, както и миналата година“, заяви говорителят на Белия Дом Сара Сандърс. \r\nФормално американската делегация ще бъде оглавявана от финансовия министър Стивън Мнучин, а в нея ще бъдат още държавният секретар Майк Помпео, търговският министър Уилбър Рос и търговският представител Робърт Лайтизър, поясни Сандърс. \r\nКакто припомня изданието, Тръмп използва многоочакваното си първо появяване на ежегодната среща на бизнес и политическите елити, за да защити своята политика „Америка на първо място и да призове чужденците да инвестират в САЩ. \r\nНо през 12-те месеца от визитата, американският президент разбърка международните търговски отношения като наложи по-високи вносни мита върху стоманата и алуминия в името на националната сигурност, а също така повиши ставките върху китайски стоки на стойност 250 милиарда долара. \r\n„Политико“ смята, че срещата в Давос може да даде на Тръмп шанс да говори отново със световните лидери, много от които участваха на скорошната среща на Г-20 в Буенос Айрес, Аржентина. Президентите на САЩ и Китай (Си Дзинпин) тогава проведоха работна вечеря, на която се споразумяха за 90-дневно примирие в двустранната си търговска война, през което да се опитат да постигнат споразумение. \r\nСи беше на срещата на бизнес и политическите елити през януари 2017 година, когато защити енергично свободната търговия, в ярък контраст с протекционистката реторика на новоизбрания американски президент. \r\nКитайският председател не беше в Давос през 2018 година и не е ясно дали ще бъде там догодина. На датите на форума през 2019 година, 22-25 януари, ще се отбележат две трети от 90-дневното примирие между Вашингтон и Пекин, посочва изданието. \r\nВ американската делегация ще влязат още трудовият министър Алекс Акоста, транспортният – Илейн Чао, на домашната сигурност – Кирстен Нилсен и други. До Швейцария ще пътуват в качеството си на политически съветници на Белия Дом и дъщерята на американския държавен глава Иванка Тръмп и нейният съпруг Джаред Къшнър. \r\n*** Британският бизнес отправи смразяващо предупреждение към депутатите, че рискуват да потопят в хаос лошо подготвената икономика, ако не престанат с игрите си в Уестминстър и да подкрепят сделката, която премиерът предлага за излизане от Евросъюза, пише вестник  The Guardian .  \r\nСлед като министрите се споразумяха за драматична ескалация на подготовката за Брекзит без сделка, включително и подготовката на 3 500 въоръжени военни от армията в режим standby, лидерите на петте водещи работодателски групи във Великобритания обявиха, че не са готови за подобен изход.   \r\nСлед като сделката, която Тереза Мей предлага, няма да се гласува преди средата на януари 2019 и при значителна съпротива от страна на парламентаристите от нейната собствена партия, във вторник кабинетът имаше тричасово заседание, на което се реши да се премине към готовност за излизане без сделка. От хазната ще се отделят допълнителни средства в размер на 2 милиарда паунда за различните ведомства от „Уайтхол“ 25  (административният комплекс на британското правителство – бел. ред.) за следващата финансова година, като готовност да се посрещне Брекзит, включително и сценарият без сделка. Планираните мерки съдържат допълнителни 3 000 нови места в митническите служби и в правителствената Агенция „Приходи и митници“ на Нейно Величество, което означава наемане на стотици гранични служители.   \r\nПетте бизнес организации -  Британската търговска камара, Конфедерацията на британската промишленост, Институтът на директорите, Федерацията на малкия бизнес и Федерацията на британските манифактуристи , обявиха, че са ужасени от битките в Уестминстър, с които отложиха важния вот за плана на премиера чак за средата на следващия месец.   \r\nТяхното изявление ще укрепи мнението на Даунинг стрийт, че депутатите или трябва да приемат сделката на министър-председателя през новата година или да се изправят пред икономически хаос.   \r\n“Отговорността сега за намиране на път лежи направо върху раменете на 650 депутати в парламента“,  се казва в изявлението на бизнес организациите. “Никой не иска да се продължава с несигурността, но всеки трябва да помни, че бизнесът и общностите се нуждаят от време, за да се приспособят към следващите промени.“", "date": "2018.12.19", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/12/19/2603450/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . В планините има разкъсана облачност, по билата е мъгливо и с умерен вятър. Снежната покривка варира между 25 и 45 сантиметра, а температурите между -2 и -8. На северните и североизточните склонове над 2000 метра има значителна лавинна опасност. \r\nСъоръженията работят в Банско и Пампорово. На Боровец работят малки влекчета. \r\nНяма инциденти през изминалото денонощие. \r\nИнформация за обстановката в планините можете да намерите  на  . \r\nТелефоните на ПСС са: 02/ 9632000 и 088 1470.", "date": "2018.12.19", "title": "ПСС: Лоши са условията за туризъм в планините"}
{"url": "http://www.focus-news.net/news/2018/12/19/2603431/prokuror-rumyana-arnaudova-tsenko-chokov-naglo-se-e-otklonil-ot-domashniya-arest.html", "text": "Ценко Чоков демонстративно и нагло е нарушил мярката си за неотклонение „домашен арест”. Това каза говорителят на главния прокурор Румяна Арнаудова в предаването „Тази сутрин” по  bTV . Бившият кмет на село Галиче Ценко Чоков беше засечен в столично заведение, въпреки че е под домашен арест. Прокуратурата е разбрала за снимките от медиите, но информацията е била потвърдена и от надлежна справка от МВР, посочи говорителят на главния прокурор. Това е категорично отклонение и е налице е основание за изменение на неговата мярка в по-тежка, подчерта Арнаудова. По думите ѝ Чоков видимо е в добро здравословно състояние, не се придвижва с инвалидна количка, нито с болнична носилка, така че няма пречка той да остане в ареста като мярка за неотклонение, докато приключи наказателният процес изцяло. Кой е направил снимките на Чоков в ресторанта за прокуратурата не е най-важното обстоятелство, отбеляза Арнаудова. За нас доказателствата се съдържат основно в докладната записка на МВР, допълни тя. \r\nАрнаудова допълни, че от прокуратурата са поискали сме от медите информация за това как са получили снимката, за да я предоставят и на съда в случай на необходимост.", "date": "2018.12.19", "title": "Прокурор Румяна Арнаудова: Ценко Чоков нагло се е отклонил от домашния арест"}
{"url": "http://www.focus-news.net/news/2018/12/19/2603449/stara-zagora-mladezhite-ot-sporten-klub-zagorski-strelets-specheliha-medali-i-otborni-kupi-ot-parviya-turnir-ot-kalendara-na-balgarskata-federatsiya-po-strelba-s-lak.html", "text": "Младежите от Спортен клуб „Загорски стрелец“ спечелиха медали и отборни купи от първия турнир от календара на Българската федерация по стрелба с лък. Това съобщиха от пресцентъра на  Община Стара Загора . В него участваха над 40 състезатели в категориите кадети/кадетки, деца до 11 г. и деца до 14 г. \r\nМалките състезатели успешно стартираха новата спортно-състезателна 2018/2019 г. с участието си на 10-ия юбилеен турнир „Огнени стрели\", който се проведе в Национална спортна академия – София.  \r\nОт състезателите на СК „Загорски стрелец\" в категория момичета до 14 г. злато и сребро спечелиха Елица Червенкова (злато) и Симона Костадинова (сребро). \r\nВ категория момчета до 11 г. Лъчезар Димов се класира трети, а заедно със съотборниците си Калоян Червенков и Владимиров Мавлов спечелиха купата за първо място в отборната надпревара. \r\nПри кадетите след оспорвана битка на трето място се класира Александър Александров. Първо място зае и отборът кадети, представен от Александър Александров, Любомир Камишев и Ясен Стоилов. \r\nДостойно се представиха и останалите състезатели от клуба – Маргарита Камишева при момичета до 11 г.; Борис Василев и Явор Стойнов при момчета до 14 г., както и двете кадетки Никол Иванова и Габриела Христова.", "date": "2018.12.19", "title": "Стара Загора: Младежите от Спортен клуб „Загорски стрелец“ спечелиха медали и отборни купи от първия турнир от календара на Българската федерация по стрелба с лък"}
{"url": "http://www.focus-news.net/news/2018/12/19/2603448/sofiya-126-dushi-sa-noshtuvali-v-tsentara-za-krizisno-nastanyavane-na-bezdomni-hora-v-kv-zaharna-fabrika.html", "text": "126 души са нощували в Центъра за кризисно настаняване на бездомни хора в кв. „Захарна фабрика“. Това съобщи за  Агенция „Фокус“  директорът на центъра Йорданка Темелкова. Двама души ще бъдат настанени в Пета МБАЛ София, заради измръзване.", "date": "2018.12.19", "title": "София: 126 души са нощували в Центъра за кризисно настаняване на бездомни хора в кв. „Захарна фабрика“"}
{"url": "http://www.focus-news.net/news/2018/12/19/2603452/rzok-pazardzhik-pri-smyana-na-lichnite-lekari-ne-e-neobhodimo-dosegashniyat-lekar-da-bade-informiran.html", "text": "Остават само шест възможни дни до края на декември за смяна на личните лекари за всички здравноосигурените лица, съобщи за  Радио „Фокус” – Пазарджик  Веселка Пенева, гл. специалист в Районна здравноосигурителна каса (РЗОК) - Пазарджик. За целта пациентите трябва да закупят или да разпечатат от интернет страницата на Националната здравноосигурителна каса (НЗОК) формуляр за смяна, който е поместен в секция „Вие питате”. Не е необходимо досегашният лекар да бъде информиран за смяната от пациента. Това става по служебен път. Здравноосигуреното лице само вписва своите лични данни във формуляра за смяна. В регистрационната форма се попълват и данните на предишния личен лекар, както и на неговата практика. От своя страна новоизбраният личен лекар попълва своите лични данни и данните на практиката, в която работи. Вписва се и датата, на която здравноосигуреното лице е направило новия си избор. Същите данни се нанасят и в здравноосигурителната книжка на пациента. Тя остава за съхранение у пациента, а номерът й се вписва в „Регистрационна форма за постоянен избор”, уточни Пенева. Два пъти в годината, през месец юни и през месец декември, всяко здравноосигурено лице има право да смени избрания личен лекар с друг, сключил договор с НЗОК. Такава смяна може да се направи и извън определените за това месеци, ако обстоятелствата налагат това. \r\nАлбена ЖИЛЕКОВА", "date": "2018.12.19", "title": "РЗОК-Пазарджик: При смяна на личните лекари не е необходимо досегашният лекар да бъде информиран"}
{"url": "http://www.focus-news.net/news/2018/12/19/2603453/varna-vsichki-naseleni-mesta-v-oblastta-sa-s-normalno-elektrozahranvane-i-vodosnabdyavane.html", "text": "Всички населени места във Варненска област са с нормално електрозахранване и водоснабдяване. Това съобщиха за  Радио „Фокус“ – Варна  от Областна администрация – Варна. Според сутрешните доклади на оперативните дежурни към общинските съвети за сигурност обстановката във Варненска област е зимна, но спокойна, като през последното денонощие не са отчетени проблеми във връзка с метеорологичната обстановка. Реките са в коритата си, не е съобщавано и за проблеми при язовирите. Полетите на летище Варна се изпълняват по разписание. Тази сутрин е приет полетът от София, изпълнен е и полетът в посока София. Към момента пристанището също е отворено за маневриране на кораби. Времето във Варна е облачно, температурата на въздуха е около минус 2 градуса. \r\nМарияна ВАЛЕНТИНОВА", "date": "2018.12.19", "title": "Варна: Всички населени места в областта са с нормално електрозахранване и водоснабдяване"}
{"url": "http://www.focus-news.net/news/2018/12/19/2603456/smolyan-nyakolko-ulitsi-v-grada-sa-s-narusheno-vodosnabdyavane-poradi-avariya-na-glaven-vodoprovod.html", "text": "Водоснабдяването на улиците „Петър Берон“, „Симеон Фисински“, „Петко Рачев Славейков“ и други зони в района е нарушено поради възникнала авария на главен водопровод на ул. „Димитър Благоев“ в Смолян. Това съобщиха от  ВиК - Смолян .", "date": "2018.12.19", "title": "Смолян: Няколко улици в града са с нарушено водоснабдяване поради авария на главен водопровод"}
{"url": "http://www.focus-news.net/news/2018/12/19/2603455/stara-zagora-mladite-zhurnalisti-na-tsentara-za-podkrepa-za-lichnostno-razvitie-shte-posreshtnat-kolednite-praznitsi-s-yubileyno-50-o-izdanie-na-vestnik-svobodna-zona.html", "text": "Младите журналисти на Центъра за подкрепа за личностно развитие ще посрещнат коледните празници с юбилейно 50-о издание на вестник „Свободна зона”. Това съобщиха от пресцентъра на  Община Стара Загора .  \r\n„Те са симпатични и добре възпитани. Държат се уверено и говорят много вдъхновено. Те са ученици от различни училища, но имат еднакъв широк мироглед, не се задоволяват с малко и непрекъснато експериментират. Възпитаници са на различни училища, но имат една обща идея – да пребродят трудните пътеки на журналистиката\", казва тяхната ръководителка Розалина Карамалакова. \r\n„През октомври 2013 година започна работата клуб „Млад журналист” към Център за подкрепа на личностното развитие. В началото бяхме малко, но много амбицирани и още на втория месец издадохме първия си брой. И така до днес всеки месец страниците на нашето издание информира за интересния живот на старозагорските младежи, достигайки своя 50-и брой. С времето редакцията ни се разрасна, в нея бяха десетки млади хора, много от които поеха по пътя на журналистиката и следват в СУ „Климент Охридски” и дори в Германия. Наш възпитаник стана тазгодишният носител на Годишната стипендия на факултета по журналистика и масова комуникация към СУ „Климент Охридски” за студентски постижения в радио и телевизионната журналистика на името на проф. Михаил Минков. Други, макар и да изучават други професии, запазиха журналистическата искра завинаги в себе си\", посочват младежите. \r\n„Под острото перо на нашите репортери попаднаха десетки известни личности на България, които с радост отвориха страниците на своя живот за нас и за нашите читатели. А ние, като истински журналисти, не ни спряха дъждът, снегът и жегата и бяхме да стотици интересни места.  \r\nПрез 2015 година успяхме да реализираме, експериментирайки, една своя мечта – да направим „телевизионно предаване” Въпреки, че зрителската аудитория ни гледа от сцената, а не от екрана, ние, като истински телевизионери, направихме един новинарски блок– с новини, включване на наш кореспондент, прогноза за времето и гост в студиото. А темата беше по случай деня на Европа - „Европа преди парите” и показахме как една наглед суха информация може да бъде поднесена забавно и да плени. И 2016 година ни донесе изненада – получихме покана да посетим факултета по журналистика в СУ “Климент Охридски”. Бяхме радушно приети от декана на факултета доцент Ефремов, който ни потопи в медийното право\", казват още младите журналисти.  \r\nТе добавиха, че са направили интересни обмени с други клубове, гостували са на клуб „Журналист” от град Бургас, а в най-жежките дни на 2017 година при тях са били приятели от Шумен. \r\nВестник „Свободна зона” е носител на специална награда на Община Разград от Националния ученически журналистически конкурс „Григор Попов” 2018 г; двукратен носител на първа награда от Националния ученически журналистически конкурс „Григор Попов” - 2016, 2017 г. Награда на Рио - Разград. \r\nВторо място от Националния журналистически конкурс „Стоян Михайловски” - Русе през 2015 година", "date": "2018.12.19", "title": "Стара Загора: Младите журналисти на Центъра за подкрепа за личностно развитие ще посрещнат коледните празници с юбилейно 50-о издание на вестник „Свободна зона”"}
{"url": "http://www.focus-news.net/news/2018/12/19/2603454/sport-manchestar-siti-eliminira-lestar-ot-kupata-na-ligata-sled-duzpi.html", "text": "Манчестър Сити победи Лестър в четвъртфинален мач за Купата на Лигата. Ранен гол на гостите даде усещането, че срещата ще бъде лесна за Хосеп Гуардиола и неговия тим, но изравнително попадение четвърт час преди края прати мача в изпълнения на дузпи, където по-точни се оказаха футболистите на Сити. \r\nВ другия мач от турнира Бъртън изненадващо елиминира Мидълзбро от турнира след минимален успех с 1:0.", "date": "2018.12.19", "title": "Спорт: Манчестър Сити елиминира Лестър от Купата на Лигата след дузпи"}
{"url": "http://www.focus-news.net/news/2018/12/19/2603457/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-dekemvri.html", "text": "„Софийска вода” временно ще прекъсне водоснабдяването в някои части на столицата на 20 декември. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Вела Чорбова“ в кв. „Орландовци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Училищна“ от ул. „Христо Станишев“ до ул. „Вела Чорбова“; ул. „Александър Невски“ от ул. „Цигов чарк“ до ул. „Христо Станишев“; ул. „Роман“; ул. „Христо Станишев“ от ул. „Николай Райнов“ до ул. „Свобода“; ул. „Поручик Орозов“ от ул. „Училищна“ до ул. „Николай Райнов“; ул. „Николай Райнов“ от ул. „Поручик Орозов“ до ул. „Сулина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Училищна“ ъгъла с ул.  „Николай Райнов“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с реконструкция на уличен водопровод на ул. „Вардар“ в с. Иваняне се налага спиране на водоподаването от 10.00 до 22.00 часа на клиентите на „Софийска вода”, живеещи в района на: с. Иваняне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nВъв връзка с реконструкция на уличен водопровод на ул. „Без име“ в жк. „Западен парк“ се налага спиране на водоподаването от 10.00 до 21.00 часа на клиентите на „Софийска вода”, живеещи в района на: ул. „Сава Михайлов“ от бл. 33А до бул. „Царица Йоанна“ и бл. 91, бл. 103, бл. 104, бл. 105. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сава Михайлов“ ъгъла с ул. „Найчо Цанов“. \r\nВъв връзка с реконструкция на уличен водопровод във вилна зона „Американски колеж“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: кв. „Малинова долина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Климент Охридски“ ъгъла с ул. 2-ра. \r\nВъв връзка с реконструкция на уличен водопровод на ул. „20-ти април“ в кв. „Красно село“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Владайска“ от ул. „20-ти април“ до ул. „Ивайло“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ ъгъла с ул. „Ивайло“. \r\nВъв връзка с подмяна на сградно водопроводно отклонение на бул. „Александър С. Пушкин“ в местността Гърдова глава се налага спиране на водоподаването от 10.00 до 22.00 часа на клиентите на „Софийска вода”, живеещи в района на: бул. „Александър С. Пушкин“ от ул. „Дъбова гора“ до ул. „Маринковица“, ул. „Маринковица“,ул. „Прохлада“, ул. „Дрян“, ул. „Лунна папрат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Маринковица“ ъгъла с бул. „Александър С. Пушкин“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.12.19", "title": "„Софийска вода” временно ще прекъсне водоснабдяването в някои части на столицата на 20 декември"}
{"url": "http://www.focus-news.net/news/2018/12/19/2603459/prof-boyan-durankev-ikonomist-koyto-i-da-e-na-kormiloto-na-balgarskiya-korab-shte-zabelezhi-silni-vetrove.html", "text": "Който и да е на кормилото на българския кораб, ще забележи силни ветрове. Това каза за сутрешния блок „Добро утро, България“ на  Радио „Фокус“  икономистът проф. Боян Дуранкев за икономическата оценка на 2018 година. Той трябва да стабилно да задържи управлението, за да може да помогне в живота на обикновения българин, уточни икономистът. Той очерта два основни проблеми, с които трябва да се бори страната ни. „Първият голям проблем е, че възможностите за растеж в света се поизчерпаха и това ще повлияе силно върху българската икономика, най-вече чрез проблемите на самия ЕС. Второто – това е българският „хубав“ капитализъм, който работи добре и създава европейски комунизъм за българските богаташи и същевременно капитализъм за повечето наемни работници и за хората, които са с доходи под екзистенц минимума“, обясни проф. Боян Дуранкев. Той каза още, че при българския какафоничен капитализъм бизнесът търси евтина работна ръка, която да работи за 510 лв. Колкото и управляващите да надуват фанфарите, че в България всичко е наред, индикаторът – напускането на хора от страната, води до обезлюдяване и до демографска и икономическа катастрофа, обясни икономистът. Според проф. Дуранкев страната ни не може да достигне средното ниво на ЕС през следващите 40-50 години. Необходима е данъчна реформа, обясни той, като уточни, обаче, че дуетът ГЕРБ и „Обединени патриоти“ спят по въпроса. Поредната глобална икономическа криза, която се очаква през 2019-2020г., неизбежно ще се отрази и на България, допълни икономистът.", "date": "2018.12.19", "title": "Проф. Боян Дуранкев, икономист: Който и да е на кормилото на българския кораб, ще забележи силни ветрове"}
{"url": "http://www.focus-news.net/news/2018/12/19/2603463/pregled-na-osnovnite-temi-vav-velikotarnovskiya-pechat.html", "text": "„Отпуснаха 220 000 лв. за ремонт на 300-годишния мост в Дебелец“, е водещо заглавие в областния всекидневник  „Янтра Днес” . 540 000 лв. Отпусна Правителството за ремонт на два моста в Дебелец, включително и емблематичния за градчето Каменен мост. 320 000 лв. са предвидени за реконструкция на моста на бившия завод „Червена звезда“, а останалата сума в размер на 220 000 лв. е за Каменния мост, който е символ на града, уточни кметът на Дебелец Снежана Първанова. \r\n„Търновци пускат жалби заради „златните“ сметки за топла вода“, е друга тема от ежедневника. Великотърновци пускат жалби и сигнали срещу „Топлофикация-Велико Търново“ АД заради високите сметки за топла вода, които получиха за ноември. Част то тях са подадени в Комисията за защита на потребителите във Велико Търново, но оттам са препратили по компетентност към Министерство на икономиката и Комисията за енергийно и водно регулиране, уточниха от местната структура. \r\n„Коледен базар в НВУ помага на студенти и курсанти в нужда“, е заглавие от страница трета на ежедневника. „Започнаха пробите на светофара в Шереметя“, четем на страници четвърта. На страница пета е поместен материал със заглавие: „Полин О’Съливан и Чавдар превърнаха Пчелище в столица на английските заселници от региона“. \r\nНа спортната страница на вестник „Янтра Днес“ четем: „Денислав Христов от Павликени грабна купата „Коледна звезда“. \r\n„Трима военни министри се занимаваха с детска градина „Здравец“, замразен строеж може да я събори“, е заглавие от първа страница на другия областен ежедневник -  „Борба“ . Замразеният строеж за новото крило на Детска градина „Здравец“ във Велико Търново вече заплашва да нанесе непоправими поражения върху основната сграда. Проблемът идва от това, че строежът, който е залепен за детската градина, е останал без покрив. Цялата вода, която се събира в недовършените помещения, слиза по стените на детската градина. „Ние не сме санирани, което утежнява ситуацията. През зимата, когато вътре в детската градина е топло, навън всичко замръзва. Така преди две години падна част от фасадата и така си и остана“, признава директорът на детското заведение Илияна Стойчева. \r\n„Посредник фантом завлече свищовска фирма с над 50 000 лв.“, е друга тема от ежедневника. Свищовска фирма изгоря с над 50 000 лева за мнима сделка с 200 тона царевица. Дружеството е останало без крупна сума пари, а от зърното няма и следа. Преди броени дни фирмата си пуснала обява в интернет, че  търси да купи 200 тона царевица. На обявата се отзовала софийска фирма посредник, която предложила оферта и царевица от база Вълчитрън. \r\n„Търновчета сътвориха 800 коледни картички“, „С близо 100 000 лева подобриха социалната инфраструктура в Елена“ и „Общината и кметът подаряват на малките търновчета прожекция на коледна комедия“, са други заглавия от страниците на всекидневника. \r\n„Матераци разтрогва с „виолетовите“, отива при Ники Митов в „Хебър“, „Етър ВТ“ и „Болярчета“ с трофеи от зимния футболен турнир“ и „Денислав Христов грабна купа „Коледна звезда“ от надпреварата на шахматен клуб „Асеневци“, са акцентите от спортната страница на изданието.", "date": "2018.12.19", "title": "Преглед на основните теми във великотърновския печат"}
{"url": "http://www.focus-news.net/news/2018/12/19/2603460/dimitar-danchev-bsp-pravitelstvoto-ne-e-ubedeno-v-neobhodimostta-ot-vavezhdane-na-elektronno-upravlenie.html", "text": "Правителството не е убедено в необходимостта от въвеждане на електронно управление. Това каза народният представител от ПГ на „БСП за България“ Димитър Данчев по време на дебатите по Закона за преминаването през и пребиваването на територията на Република България на съюзнически и на чужди въоръжени сили, с който се изменя Закона за българските лични документи и се отлага въвеждането на български лични документи с електронна идентификация, предаде репортер на  Агенция „Фокус“ . По думите му щом няма електронна идентификация, няма да има и електронно управление. „Това е поредният опит за промяна в Закона за българските лични документи, който е пряко свързан с въвеждането на електронно управление. Електронното управление е един от приоритетите на това управленско мнозинство и на третото правителство на премиера Борисов“, каза още Данчев и поясни, че сега се предлага точно обратното. Той добави, че БСП няма да подкрепи това предложение и призова електронната идентификация да се въведе от 1 януари 2019 г.  \r\nДеница КИТАНОВА", "date": "2018.12.19", "title": "Димитър Данчев, БСП: Правителството не е убедено в необходимостта от въвеждане на електронно управление"}
{"url": "http://www.focus-news.net/news/2018/12/19/2603462/dimitar-margaritov-kzp-elektronnite-magazini-i-kurierskite-firmi-da-si-osiguryat-neobhodimiya-kapatsitet-za-da-dostavyat-pratkite-za-praznitsite-v-srok.html", "text": "В последните седмици се наблюдава един зачестяващ проблем, свързан със забавянето на доставката на поръчани онлайн стоки. Това каза председателят на Комисията за защита на потребителите (КЗП) Димитър Маргаритов по Bulgaria On Air, съобщиха от пресцентъра на  КЗП . Според него причините това да се случва са няколко. „Едната от тях вероятно се дължи на доста бурното развитие на онлайн търговията и може би невъзможността на всички играчи на този динамично развиващ се пазар да отговорят на потребностите и на темпото, с което се осъществяват поръчките – особено сега, когато имахме кампанията „Черен петък” и предстоящите Коледно-новогодишни празници”, посочи Маргаритов.   \r\nПредседателят на КЗП каза още, че Комисията интензивно следи онлайн магазините за обявяването на сроковете за доставка, както и при неспазването им – кои са нарушили правилата, за да бъдат санкционирани. Той се обърна към търговците и куриерските фирми с препоръка в предстоящите по-натоварени дни да си осигурят необходимия капацитет, за да могат да се справят със сроковете. „Дори и да се опитат да се измъкнат по някакъв начин, те ще бъдат глобявани за това, че няма да спазят евентуално сроковете”, заяви Маргаритов. По думите му потребителите трябва да пазаруват от надеждни електронни магазини. „Невинаги това е пълна гаранция, че ще получат стоката навреме. Обикновено тези, които предлагат услугите си трайно на пазара, намират начини за дублиране на доставчици и т.н., които да се опитат в максимално кратки срокове да решат проблема, дори и такъв да възникне”, обясни той. По сумите му полезно за потребителите би било предварително да проверят и с кой куриер работи електронният магазин. „Обезщетение за забавяне на доставката е допустимо при претърпени вреди, които трябва да бъдат доказани\", посочи Маргаритов.    \r\nВ студиото на „България сутрин” председателят на КЗП предупреди и за рисковете при резервации на празнични пакети в последния момент. Например, потребителят може да бъде заблуден, че му се предлага намаление, а после да установи, че стаята няма изглед към планината и че нейната цена е такава по принцип. „Важното е да се проучва внимателно и да се прави съпоставка. Ще има достатъчно възможности на пазара за различен тип оферти със сходни елементи. Моят съвет е да не гледаме само процента намаление, който може да е в ярки, светещи цветове, а по-скоро цената и то в сравнение с други подобни оферти”, каза Маргаритов.  \r\nДимитър Маргаритов обърна внимание на потребителите да внимават да не им „пробутат” хранителни стоки с изтекъл или изтичащ срок на годност, тъй като е възможно, докато дойде време да ги сложат на новогодишната трапеза, те вече да не са годни за консумация. Важно е да следят и за останалата информация върху етикета. За да се намали рискът от попадането на опасни за здравето продукти, трябва да се избягват амбулантните търговци както при покупката на храна, така и на алкохол.", "date": "2018.12.19", "title": "Димитър Маргаритов, КЗП: Електронните магазини и куриерските фирми да си осигурят необходимия капацитет, за да доставят пратките за празниците в срок"}
{"url": "http://www.focus-news.net/news/2018/12/19/2603461/valentin-radev-gerb-nyama-kak-elektronnata-identifikatsiya-da-vleze-ot-1-yanuari-2019-g-zashtoto-oshte-ne-e-priklyuchila-obshtestvenata-porachka.html", "text": "Няма как електронната идентификация да влезе от 1 януари 2019 г., защото още не е приключила обществената поръчка. Това каза от трибуната на Народното събрания депутатът от ГЕРБ Валентин Радев по време на дебатите по Законопроекта за изменение и допълнение на Закона за преминаването през и пребиваването на територията на Република България на съюзнически и на чужди въоръжени сили, с който се изменя Закона за българските лични документи и се отлага въвеждането на български лични документи с електронна идентификация, предаде репортер на  Агенция „Фокус“ . \r\n„Опозицията е права – нека има критики. Но важното е, че има решение, важно е да има отговорност. Сега опозицията предлага от 1 януари 2019 г. да влезе, ама как ще влезе, като обществената поръчка не е приключила? Да, администрацията не е успяла да го направи. Става въпрос за много голям договор, за над 200 млн. лв. и това е много отговорна задача и ние постъпваме отговорно. Така прави ГЕРБ – спазваме законността. Казваме – да, срокът не може да се спази заради обществените поръчки. Може да има забележки към администрацията, че не го е направила навреме, че не е предвидила нещо, но това може да го има не само в този, но и във всички други случаи“, заяви Радев и посочи, че такова нещо се е случвало във всички управления. \r\n„Аз пледирам да се спазват правилата, ние това сме направили – спазваме Закона за обществените поръчки. Ще го направим бавно и полека, никой не го е правил досега. Ние посягаме и ще го направим електронното управление, но ще го направим внимателно. Взето е отговорно решение“, каза още Радев. \r\nЦветилена СИМЕОНОВА", "date": "2018.12.19", "title": "Валентин Радев, ГЕРБ: Няма как електронната идентификация да влезе от 1 януари 2019 г., защото още не е приключила обществената поръчка"}
{"url": "http://www.focus-news.net/news/2018/12/19/2603451/kevr-obsazhda-tranzita-na-gaz-ot-turskata-do-srabskata-granitsa.html", "text": "В Комисията за енергийно и водно регулиране ще бъде обсъдена процедурата, която ще даде възможност на „Булгартрансгаз“ да сключи договори за пренос на природен газ от турската до сръбската граница, предаде БНТ. \r\nАко процедурата бъде одобрена, ще се премине и към изграждане на необходимата инфраструктура, която е част от концепцията за газовия хъб „Балкан“. \r\nЗа целта ще е необходимо финансиране в размер на 2,8 млрд. лв. Предвижда се на входа от турска страна у нас да влизат дневно по 56 млн. куб. метра газ, а на изхода към Сърбия да излизат по 38 млн. куб. метра.", "date": "2018.12.19", "title": "КЕВР обсъжда транзита на газ от турската до сръбската граница"}
{"url": "http://www.focus-news.net/news/2018/12/19/2603465/kyustendil-trafikat-na-gkpp-gyueshevo-e-s-normalna-intenzivnost-patyat-e-prohodim-pri-zimni-usloviya.html", "text": "Трафикът на ГКПП „Гюешево” е с нормална интензивност, пътят е проходим при зимни условия. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Потокът от автомобили към този час на деня е нормален, преминаването се извършва без голямо изчакване. По пътя от и за граничния пункт има заледени и заснежени участъци. \r\nВенцеслав ИЛЧЕВ", "date": "2018.12.19", "title": "Кюстендил: Трафикът на ГКПП „Гюешево” е с нормална интензивност, пътят е проходим при зимни условия"}
{"url": "http://www.focus-news.net/news/2018/12/19/2603464/georgi-svilenski-bsp-otlaganeto-na-elektronnata-identifikatsiya-e-bezotgovorno-povedenie-ot-strana-na-upravlyavashtite.html", "text": "Безотговорно е поведението на управляващите с отлагането на въвеждането на електронната идентификация. Това каза заместник-председателят на ПГ на „БСП за България“ Георги Свиленски по време на дебатите по Закона за преминаването през и пребиваването на територията на Република България на съюзнически и на чужди въоръжени сили, с който се изменя Закона за българските лични документи и се отлага въвеждането на български лични документи с електронна идентификация, предаде репортер на  Агенция „Фокус“ . Свиленски коментира думите на народния представител от ГЕРБ Валентин Радев, че ГЕРБ са отговорни. „Това, което правите било отговорно поведение. Точно това е безотговорното поведение. Вие бяхте министър на вътрешните работи. Тези срокове БСП ли ви ги дава? Колко закона променихме последните две седмици, да им отлагаме срокове? Кой ще ви повярва, че и 2020 ще тръгне електронното управление“, коментира той. Свиленски попита управляващите защо не са приели предложението на БСП за електронна идентификация. „Тогава министър Дончев обясняваше как не можело да стане. Като не искате да слушате, поне не правете други глупости. Хората отвън чакат реформи, чакат електронно управление“, каза още Свиленски и призова за по-отговорна работа.  \r\nДеница КИТАНОВА", "date": "2018.12.19", "title": "Георги Свиленски, БСП: Отлагането на електронната идентификация е безотговорно поведение от страна на управляващите"}
{"url": "http://www.focus-news.net/news/2018/12/19/2603468/blagoevgrad-32-godishen-mazh-e-zadarzhan-za-pritezhanie-na-blizo-200-grama-heroin-i-za-nanasyane-na-shteti-po-dva-avtomobila-v-sandanski.html", "text": "32-годишен мъж е задържан за притежание на близо 200 грама хероин и за нанасяне на щети по два автомобила в Сандански. Това съобщиха от  ОДМВР - Благоевград . На 18 декември 2018 г. мъжът е привлечен в качеството си на обвиняем. Той е предаден на съд за това, че около 00.00 часа на 18 декември 2018 г. е счупил стъклото на предна, лява врата на товарен автомобил „Рено Канго“, счупил е пластмасовите елементи на двата предни фара и е огънал предния капак на лек автомобил „Опел Инсигниа“, паркирани пред частен дом в град Сандански. В хода на извършена проверка на жилища, обитавани от лицето в град Сандански, от полицейски служители на РУ - Сандански са намерени и иззети около 199.29 грама хероин и около 2.62 грама канабис.", "date": "2018.12.19", "title": "Благоевград: 32-годишен мъж е задържан за притежание на близо 200 грама хероин и за нанасяне на щети по два автомобила в Сандански"}
{"url": "http://www.focus-news.net/news/2018/12/19/2603467/zam-ministar-krasimir-tsipov-shte-napravim-vsichko-vazmozhno-da-spazim-sroka-za-vavezhdane-na-balgarski-lichni-dokumenti-s-elektronna-identifikatsiya-do-2020-g.html", "text": "Ще направим всичко възможно да спазим срока за въвеждане на български лични документи с електронна идентификация, който се предвижда през 2020 г. Това каза заместник-министърът на вътрешните работи Красимир Ципов по време на дебатите по Закона за преминаването през и пребиваването на територията на Република България на съюзнически и на чужди въоръжени сили, с който се изменя Закона за българските лични документи и се отлага въвеждането на български лични документи с електронна идентификация, предаде репортер на  Агенция „Фокус“ . По думите на Ципов през втората половина на 2020 г. започва сериозният пик на промяна на българските лични документи. Зам.-министърът обясни, че новият електронен носител се очаква да бъде разделен на две и в него да има биометрични данни и електронна идентичност. „И в момента по действащия Закон за електронната идентификация има възможност, на какъвто и да е друг носител да се запише така наречения квалифициран електронен подпис и да се ползват удостоверителни услуги, предоставени включително от държавата. Искам да ви уверя, че МВР се отнася изключително отговорно към това да въведе тези нови образци документи“, каза заместник-министърът.  \r\nДеница КИТАНОВА", "date": "2018.12.19", "title": "Зам.-министър Красимир Ципов: Ще направим всичко възможно да спазим срока за въвеждане на български лични документи с електронна идентификация до 2020 г."}
{"url": "http://www.focus-news.net/news/2018/12/19/2603471/ombudsmanat-maya-manolova-shte-poseti-bolnitsata-vav-vratsa.html", "text": "Около 11.30 часа омбудсманът Мая Манолова ще посети Многопрофилната болница за активно лечение „Христо Ботев“ в град Враца. Това съобщиха от  пресофиса на омбудсмана .", "date": "2018.12.19", "title": "Омбудсманът Мая Манолова ще посети болницата във Враца"}
{"url": "http://www.focus-news.net/news/2018/12/19/2603439/new-europe-parva-sesiya-na-strategicheskiya-dialog-es-gartsiya-visoki-ochakvaniya-niski-rezultati.html", "text": "В атмосфера на вече близки двустранни отношения, САЩ и Гърция откриха своя „Стратегически диалог“ във Вашингтон на 13 декември. Държавният секретар Майк Помпео и заместник-външният министър на външните работи на Гърция Йоргос Катругалос оглавиха междуведомствените делегации на високо равнище, които обсъдиха пет стълба на близките двустранни отношения. Трудно е да се посочат конкретни „резултати“, произтичащи от сбирката, за която много бе изписано в гръцките медии, но това е само началото на двустранен процес, който трябва да обхване правителствата и на двете страни през следващите години в продължителен процес на задълбочаване на връзките, пише  базираното в Брюксел електронно издание New Europe , в материал, представен без редакторска намеса. Несъмнено, времената са добри \r\nНяма спор, че гръцко-американските двустранни отношения са отлични. Фокусът на почти всички информации от американското правителство и публикациите на медиите в Гърция през последния месец е да подчертаят Стратегическия диалог САЩ-Гърция като следващата стъпка в година, през която отношенията се подобряваха постоянно и бяха придружавани от наратив, че двустраннуите връзки са в своя исторически зенит, или поне са близо до там. \r\nНямаше практически опит да се обясни, че САЩ също имат „стратегически диалози“ с редица събеседници, като Пакистан, Индия, Китай, Катар, както и със съюзници като Италия. Посолството на САЩ в Атина посочи, че във Вашингтон вниманието трябва да бъде върху „важната геополитическа динамика около Гърция в момента“, което, за съжаление е нещо, което почти винаги е вярно, така че тук няма нищо ново. \r\nДруги тълкуват Стратегическия диалог като някаква награда / признание за правителството на премиера Алексис Ципрас за подписването на Споразумението с Македония / БЮРМ през миналата година, както и за определянето на САЩ за \"Почетна страна\" на Международния панаир в Солун през септември, което постави САЩ по-напред в обичайната годишна ротация за това разграничение сред големите търговски партньори на Гърция. Преекспонирано?  \r\nОпасността от вида прекомерно излагане на медиите, който бе наблюдаван преди срещата за Стратегическия диалог е, че гръцката публика лесно може да развие усещането, че висшите американски официални лица във Вашингтон и другаде прекарват повече време, размишлявайки над гръцките работи, отколкото е случаят и че по някакъв начин Гърция „е преминала в друга категория“ с администрацията на Тръмп. Колкото и на хората да им се иска да повярват в това, то просто не е вярно, тъй като повечето от вниманието, което страната получава е страничен ефект на регионалната нестабилност, а не, защото гласът на Атина сега има по-голяма тежест във Вашингтон. Най-добрите времена \r\nПонастоящем циркулиращият разказ, че двустранните отношения се намират в своя зенит или близко до него, ясно служи както на правителството на Ципрас, така и на американските официални лица, натоварени с управлението на отношенията. Но кой разбира толкова малко за историята на двустранните отношения, за да се опита да преразгледа новата история? \r\nСамо кратък поглед от 20 години назад трябва да докаже, че настоящият разказ е под въпрос в най-добрия случай и ще подчертае факта, че двустранните отношения между САЩ и Гърция след посещението на Бил Клинтън през 1999 г. в Гърция са по-важни за хората, които имат значение във Вашингтон, отколкото днес. Това е вярно, въпреки негативните отзиви в пресата за демонстрациите срещу Клинтън и ситуацията със сигурността в онези времена. \r\nПричината е проста, обратно в този период една икономически разширяваща се Гърция, работеща усърдно да се присъедини към еврото, всъщност имаше осезаеми ресурси, които да предложи на региона, освен стратегическото си местоположение и високопарните изявления за регионална стабилност. \r\nОсновният елемент бе Гръцката програма за развитие на Югоизточна Европа на стойност 500 млн. долара, която се появи при официалното посещение на Клинтън, а именно - Гръцкият план за икономическа реконструкция на Балканите или HiPERB. \r\nБлагодарение на тази инициатива на тогавашния министър-председател Костас Симитис, Вашингтон припозна Гърция като истински партньор в регионалното развитие в средносрочен план и беше дълбоко впечатлен от динамичната роля на гръцкия частен сектор за инвестиране в региона, подпомагайки широкото пазарно ориентирано икономическо развитие, ръководено от големите гръцки фирми, което посетителите могат да видят в почти всеки голям балкански град. За известно време Гърция беше истински „двигател“ на регионалното развитие. Днес, поради продължителната гръцка икономическа криза, дори не можем да си представим такова нещо, макар да бяха направени редица изказвания относно ролята на Гърция като „регионален стабилизатор“. Стратегическият диалог – пълен с клишета \r\nВ перспектива стратегическият диалог има конкретна цел да поддържа движението на двустранните отношения напред. Официално, „Стратегическият диалог се основава на година на интензивни отношения, подчертава силата на двустранните отношения и потвърждава взаимния ангажимент на САЩ и Гърция да задълбочат сътрудничеството в следните области: Регионалното сътрудничество, отбрана и сигурност, правоприлагащи органи и контратероризъм, търговия и инвестиции, енергетика и връзки между хората“. (Виж комюникето) \r\nhttps://gr.usembassy.gov/joint-statement-regarding-the-inaugural-united-states-greece-strategic-dialogue/ \r\nДвете области, в които очакванията, може би прекалено артикулирани, не са изпълнени по отношение  на „резултатите“, са в сферата на енергийната търговия и военното сътрудничество. \r\nИмаше по-големи очаквания за споразумение между държавната DEPA в Гърция и американските износители на втечнен природен газ (LNG), но вместо това беше обявена единствена спот сделка за покупка като форма на утешителна награда за доставка в новоразработения терминал Revithousa за втечнен природен газ в края на декември. Двете страни виждат дългосрочно споразумение като стратегически жизненоважно и преговорите продължават. \r\nВъпреки че със сигурност беше обсъждано, в съобщението не се споменава нито дума по една критична тема, повдигана винаги когато висши гръцки делегации в областта на отбраната посещават САЩ, а именно многогодишно удължаване на договора за американското Военноморско съоръжение (под наем) в залива Суда в Крит, което в момента се подновява ежегодно. \r\nПревод и редакция:", "date": "2018.12.19", "title": "New Europe: Първа сесия на стратегическия диалог ЕС-Гърция – високи очаквания, ниски резултати"}
{"url": "http://www.focus-news.net/news/2018/12/19/2603469/parlamentat-otlozhi-za-1-yanuari-2020-g-vazmozhnostta-za-izdavane-na-balgarski-lichni-dokumenti-s-elektronna-identifikatsiya.html", "text": "Парламентът отложи за 1 януари 2020 г. възможността за издаване на български лични документи с електронна идентификация, предаде репортер на  Агенция „Фокус“ . Текстовете бяха заложени в преходните и заключителни разпоредби на Закона за преминаването през и пребиваването на територията на Република България на съюзнически и на чужди въоръжени сили, с който се изменя Законът за българските лични документи. Съгласно текста, датата 1 януари 2019 г. за влизане в сила на възможността за издаване на български лични документи с електронна идентификация, които са част от новото поколение документи, се променя на 1 януари 2020 г.   \r\nДеница КИТАНОВА", "date": "2018.12.19", "title": "Парламентът отложи за 1 януари 2020 г. възможността за издаване на български лични документи с електронна идентификация"}
{"url": "http://www.focus-news.net/news/2018/12/19/2603466/valentin-radev-gerb-ot-bsp-hulyat-administratsiyata-no-ne-tryabva-da-zabravyat-che-kogato-doydat-na-vlast-sled-mnogo-godini-tazi-administratsiya-shte-sluzhi-i-na-tyah.html", "text": "От БСП хулят администрацията, но не трябва да забравят, че когато дойдат на власт след много години, тази администрация ще служи и на тях. Това каза от трибуната на Народното събрания депутатът от ГЕРБ Валентин Радев по време на дебатите по Законопроекта за изменение и допълнение на Закона за преминаването през и пребиваването на територията на Република България на съюзнически и на чужди въоръжени сили, предаде репортер на  Агенция „Фокус“ . \r\n\"Toва, че променяме сроковете за електронната идентификация не е случайно. Нека да припомним, че Айнщайн е казал, че е белег на интелигентност, ако се променяш. Освен това, ви, опозицията, без да искате хулите администрацията. Не забравяйте, че когато дойдете на власт след много години, тази администрация ще служи на вас – администрацията прави тази обществена поръчка и каквото може, това е направила\", заяви Радев. \r\nТой посочи, че тази обществена поръчка е натоварена с много отговорност. „Става въпрос не само за парите, малко са фирмите в света, които могат да го направят това, и ние трябва да постъпим много внимателно. Нека да спорим след това – след като стане обществената поръчка. Благодарим ви, че обръщате внимание, но ГЕРБ е отговорна партия и постъпваме отговорно. Да, ще променим срока, ако трябва и трети път ще го променим, защото кой е казал, че срокът е нещо замръзнало? Трябва да го правим по правилата. В Закона за обществените поръчки е казано, че трябва да се направим по този начин и ние го правим по този начин“, обясни Радев. \r\nЦветилена СИМЕОНОВА", "date": "2018.12.19", "title": "Валентин Радев, ГЕРБ: От БСП хулят администрацията, но не трябва да забравят, че когато дойдат на власт след много години, тази администрация ще служи и на тях"}
{"url": "http://www.focus-news.net/news/2018/12/19/2603473/blagoevgrad-30-godishen-mazh-e-zadarzhan-sled-skandal-prerasnal-v-sbivane.html", "text": "30-годишен мъж е задържан след скандал, прераснал в сбиване. Това съобщиха от  ОДМВР - Благоевград . Със заповед е задържан мъж с инициали А.С. (на 30 г.) от Благоевград за това, че на 19 декември 2018 г. в Благоевград, след възникнал скандал, същият е нанесъл удари с ръка в областта на главата на 37-годишен мъж от Благоевград. Пострадалият е получил фрактура на носа и комоцио. За случая е уведомена РП - Благоевград.", "date": "2018.12.19", "title": "Благоевград: 30-годишен мъж е задържан след скандал, прераснал в сбиване"}
{"url": "http://www.focus-news.net/news/2018/12/19/2603472/burgas-katastrofa-mezhdu-nyakolko-avtomobila-e-stanala-na-patya-sozopol-atiya-nyama-danni-za-postradali.html", "text": "Катастрофа между няколко автомобила е станала на пътя Созопол-Атия, в участъка между км 8 и км 10. Това потвърди за  Радио „Фокус“ – Бургас  дежурният в Областно пътно управление - Бургас. Движението се осъществява в едната лента. По думите на дежурния катастрофата е причинена от несъобразена скорост. Няма данни за пострадали хора. Пътят е обработен. \r\nМария КУРТЕВА", "date": "2018.12.19", "title": "Бургас: Катастрофа между няколко автомобила е станала на пътя Созопол-Атия, няма данни за пострадали"}
{"url": "http://www.focus-news.net/news/2018/12/19/2603458/parlamentarnata-komisiya-po-evropeyskite-vaprosi-i-kontrol-na-evrofondovete-shte-izslusha-ministar-lilyana-pavlova.html", "text": "Парламентарната комисия по европейските въпроси и контрол на еврофондовете ще изслуша министър Лиляна Павлова във връзка с отчета по темите и досиетата, включени в 18-месечната програма на Съвета на Европейския съюз, става ясно от дневния ред на  Комисията . Междувременно в Министерския съвет министър Павлова ще представи отчет по темите и досиетата, включени в 18-месечната програма на Съвета на Европейския съюз (1 юли 2017 Г. - 31 декември 2018 Г.) и развитието на преговорите по незавършените до 30 юни 2018 г. досиета. \r\nВ седмичната програма на Народното събрание е включена и точка с искане за структурни промени в Министерския съвет, касаещи освобождаването на Лиляна Павлова от нейния пост. Повод за това е окончателното приключване на дейностите по българското европредседателство. Предложението ще бъде гласувано в четвъртък.", "date": "2018.12.19", "title": "Парламентарната комисия по европейските въпроси и контрол на еврофондовете ще изслуша министър Лиляна Павлова"}
{"url": "http://www.focus-news.net/news/2018/12/19/2603476/blagoevgrad-58-godishna-zhena-e-blasnata-ot-lek-avtomobil-v-grad-gotse-delchev.html", "text": "58-годишна жена е блъсната от лек автомобил в град Гоце Делчев. Това съобщиха от  ОДМВР - Благоевград . Инцидентът е станал на 18 декември 2018 г. около 17.28 часа на бул. „Г. Делчев“ в град Гоце Делчев. Лек автомобил „Хонда Акорд“, управляван от лице с инициали М.Й. (на 79 г.) от Гоце Делчев е блъснал 58-годишна жена, пресичаща пътното платно на обозначено за целта място. Пострадалата е настанена за лечение в МБАЛ - Гоце Делчев с черепно-мозъчна травма, с комоцио и хематом на тила.", "date": "2018.12.19", "title": "Благоевград: 58-годишна жена е блъсната от лек автомобил в град Гоце Делчев"}
{"url": "http://www.focus-news.net/news/2018/12/19/2603475/shumen-83-godishna-zhena-e-otkarana-v-bolnitsa-sled-vdishvane-na-dim-pri-pozhar-v-apartamenta-na-ul-sveta-gora.html", "text": "83-годишна жена е откарана в болница след вдишване на дим при пожар в апартамента ѝ на ул. „Света гора“ в Шумен. Това съобщиха от  ОДМВР - Шумен . Сигналът за пожара е подаден в 21.24 часа на 18 декември. Към адреса бил насочен противопожарен екип. Установено е, че се е запалил комин в един от входовете. В апартамент на четвърти етаж, обитаван от 83-годишна жена, са опушени 10 кв. м стени. Възрастната жена е откарана за преглед в МБАЛ - Шумен за преглед след вдишване на дим. Няма опасност за живота ѝ. Пожарът е погасен с оцет.", "date": "2018.12.19", "title": "Шумен: 83-годишна жена е откарана в болница след вдишване на дим при пожар в апартамента ѝ на ул. „Света гора“"}
{"url": "http://www.focus-news.net/news/2018/12/19/2603477/burgas-okrazhniyat-sad-shte-razgleda-zhalba-na-obvinyaemiya-za-prichinyavaneto-na-smartta-na-dve-zheni-pri-paten-intsident-v-karnobat-sreshtu-zadarzhaneto-mu-pod-strazha.html", "text": "Окръжен съд – Бургас ще разгледа от 15.30 ч. жалба на обвиняемия А. Д. за изменение на наложената му мярка за неотклонение „задържане под стража“. Това съобщиха от пресцентъра на  Окръжен съд – Бургас . А. Д. е привлечен като обвиняем за причиняване смърт при пътнотранспортно произшествие (престъпление по чл. чл. 343, ал. 3, буква „б“, вр. ал. 4 , вр. чл. 343, ал. 1, буква „в“, вр. чл. 342, ал. 1 от НК), за това, че 3 ноември 2018 г., при управление на лек автомобил в Карнобат, нарушил правилата за движение, посочени в Закона за движение по пътищата – чл. 20, ал. 2 от ЗДвП „Водачите на пътни превозни средства са длъжни при избиране скоростта на движението да се съобразяват с атмосферните условия, с релефа на местността, със състоянието на пътя и на превозното средство, с превозвания товар, с характера и интензивността на движението, с конкретните условия на видимост, за да бъдат в състояние да спрат пред всяко предвидимо препятствие. Водачите са длъжни да намалят скоростта и в случай на необходимост да спрат, когато възникне опасност за движението.“, допуснал пътнотранспортно произшествие като загубил контрол над автомобила и по непредпазливост причинил смъртта на повече от едно лице – Г. Н. и К. Г.", "date": "2018.12.19", "title": "Бургас: Окръжният съд ще разгледа жалба на обвиняемия за причиняването на смъртта на две жени при пътен инцидент в Карнобат срещу задържането му под стража"}
{"url": "http://www.focus-news.net/news/2018/12/19/2603478/blagoevgrad-trima-dushi-sred-koito-9-godishno-dete-sa-postradali-pri-katastrofa-na-glaven-pat-e-79-v-rayona-mezhdu-sandanski-i-selo-damyanitsa.html", "text": "Трима души, сред които 9-годишно дете, са пострадали при катастрофа на главен път Е-79 в района между Сандански и село Дамяница. Това съобщиха от  ОДМВР - Благоевград . Инцидентът е станал на 18 декември 2018 г. около 20.15 часа. Лек автомобил „Мерцедес“, управляван от лице с инициали А.А. (на 22 г.) от село Микрево, при наличие на светлинна сигнализация и указателни табели, движейки се с несъобразена с пътните условия скорост, се блъска в заграждение, указващо края на пътя. При инцидента са пострадали, пътуващите в автомобила 16-годишно момче, което е с фрактура на носа, 69-годишна жена, която е с порезна рана на лявото коляно и 9-годишно момиче, което е с охлузна рана на дясното коляно.", "date": "2018.12.19", "title": "Благоевград: Трима души, сред които 9-годишно дете, са пострадали при катастрофа на главен път Е-79 в района между Сандански и село Дамяница"}
{"url": "http://www.focus-news.net/news/2018/12/19/2603474/prezidentat-nalozhi-veto-varhu-promenite-v-nakazatelniya-kodeks.html", "text": "Държавният глава упражни правомощието си и върна за ново обсъждане в Народното събрание разпоредби от Закона за изменение и допълнение на Наказателния кодекс, с които се изменят норми в Наказателно-процесуалният кодекс. Това съобщиха от  прессекретариата на държавния глава . С тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага. Президентът подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило.  \r\nСпазването на високи стандарти за защита на основните права на гражданите е неизменна насока в развитието на европейските правни системи.  Агенция „Фокус“ припомня:  \r\nВетото върху промените в Закона за изменение и допълнение на Наказателния кодекс е дванадесетото за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане.   \r\nРепублика България е демократична и правова държава и повече от десетилетие е член на Европейския съюз, като споделя целите за поддържане и развитие на пространството на свобода, сигурност и правосъдие. Отстояването на високи стандарти за защита на основните права на гражданите е неизменно условие за развитие на европейските правни системи.  \r\nЗа повишаване на доверието в наказателното правосъдие на държавите членки, което да доведе до по-ефективно съдебно сътрудничество, в Европейския съюз са установени минимални правила във връзка с правото на достъп до адвокат в наказателното производство, правото на уведомяване на трето лице при задържане, както и правото на осъществяване на връзка с трети лица и консулски органи през периода на задържане. Част от разпоредбите на Закона за изменение и допълнение на Наказателния кодекс (ЗИД НК) са насочени именно към тези права. Тяхната значимост е извън съмнение и именно поради това не мога да споделя подхода на законодателя към въвежданите ограничения на правото за уведомяване на трето лице при задържане. Тези ограничения се съдържат в § 7, т. 5, б. „в“ и т. 19 от ЗИД НК, с които се създават съответно ал. 9 в чл. 63 и ал. 5 в чл. 386 от Наказателно-процесуалния кодекс (НПК). Новата уредба допуска уведомяването за задържане да може да се отложи за срок до 48 часа, „когато е налице неотложна необходимост да се предотврати настъпването на тежки неблагоприятни последици за живота, свободата или физическата неприкосновеност на лице или когато е наложително предприемане на действия от разследващите органи, чието възпрепятстване би затруднило сериозно наказателното производство“. При същите хипотези и с цел да се защити най-добрият интерес на задържан непълнолетен, уведомяването по новата уредба може да се отложи за срок до 24 часа. За сравнение - досегашната уредба изисква незабавно уведомяване на семейството на обвиняемия за задържането му и, ако обвиняемият желае – на работодателя (чл. 63, ал. 7 НПК), а по отношение на непълнолетните незабавно се съобщава на техните родители или попечители, както и на директора на учебното заведение, когато задържаният е ученик (чл. 386, ал. 4 НПК). Така с възможността за отлагане новата уредба въвежда изключения от съществуващите досега правила за уведомяване при задържането.  \r\nПодкрепям всички усилия и мерки в борбата срещу тероризма, организираната престъпност и други форми на усложнена престъпна дейност, за които считам приетите промени за уместни и оправдани. Не съм съгласен, обаче, с подхода на законодателя, който не очертава кръга на лицата и на конкретните престъпления, за които може да се отлага уведомяването. Следва да се подчертае, че правото на уведомяване е част от гаранциите за задържаните лица срещу малтретиране, признати в практиката на Европейския съд по правата на човека. Тази практика обхваща и държави членки на Европейския съюз и утвърждава осигуряването на своевременна възможност задържаният да се свърже с близките си като гаранция за спазване на основни права по Конвенцията за защита на правата на човека и основните свободи (в този смисъл Boyle and Rice v. the United Kingdom; Golder v. the United Kingdom; Silver and Others v. the United Kingdom,; Szuluk v. the United Kingdom; A.B. v. the Netherlands; Davison v. the United Kingdom; Lebois v . Bulgariа).  \r\nПравото на уведомяване на трети лица за задържането е уредено и в Директива 2013/48/ЕС на Европейския парламент, и на Съвета от 22 октомври 2013 година относно правото на достъп до адвокат в наказателното производство и в производството по европейска заповед за арест и относно правото на уведомяване на трето лице при задържане (Директива 2013/48/ЕС). Директивата дава възможност да се въвежда временна дерогация от правата, които тя гарантира. Същевременно директивата изисква държавите „да определят в националното си право основанията и критериите за всяка временна дерогация“ и „следва да използват тези временни дерогации в ограничен брой случаи“ (съображение 38 от Директива 2013/48/ЕС). Въпреки че ЗИД НК въвежда в българското законодателство тази директива, в него не се съдържат посочените гаранции. При задържаните пълнолетни употребеното понятие „конкретно лице“ дава възможност да не бъде уведомявано до 48 часа семейството на задържания (§ 7, т. 5, б. „в“ относно чл. 63, ал. 9 НПК). Без да е очертан кръгът на престъпленията, за които може да се прилага това ограничение, то става приложимо в нелимитиран брой случаи. Освен това липсва задължение компетентните органи, когато отлагат уведомяването на конкретно лице, „първо да преценят дали друго трето лице, посочено от заподозрения или обвиняемия, би могло да бъде уведомено за задържането му“ (съображение 35 от Директива 2013/48/ЕС). По този начин приетата уредба не гарантира, че няма да има случаи, в които никой от близките не е уведомен за задържането. Европейският съд по правата на човека е имал повод да отбележи, че с оглед дълбоката тревога, която може да предизвика внезапното изчезване на член на семейството дори и за кратък период от време, на задържаното лице следва да се осигури възможност да се свърже бързо с близките си и това произтича както от редица международни актове, така и от релевантните норми на националното законодателство (Lebois v . Bulgariа, § 53).  \r\nОще по-тревожно е въвеждането на подобно ограничение спрямо задържани непълнолетни, което позволява до 24 часа да не бъдат уведомявани за задържането им техните родители или попечители и директора на учебното заведение, в което те се обучават (§ 7, т. 19 относно чл. 386, ал. 5 НПК). Не мога да се съглася с такова ограничение предвид Конституцията, която вменява на родителите да се грижат за децата си до тяхното пълнолетие и задължава държавата да ги подпомага (чл. 47, ал. 1).  \r\nВ приетия закон хипотезите, представляващи изключение от правилото за задължително уведомяване, са неясни, понятията са общи и непрецизни и дават неограничена свобода на органите на досъдебното производство по своя преценка да дерогират европейските и международните стандарти. Те ще могат да се тълкуват широко, след като законодателят не дефинира прецизно лицата и не конкретизира престъпленията (например тероризъм, организирана престъпност и други форми на усложнена престъпна дейност). Открива се възможност за непропорционално засягане на права и се създава риск изключението да се превърне в правило. Това не съответства на конституционната повеля да не се допускат ограничения на правата на обвиняемия, надхвърлящи необходимото за осъществяване на правосъдието (чл. 31, ал. 4) и не изпълнява изискванията за транспониране на Директива 2013/48/ЕС. Ефектът от отлагането да се уведоми „конкретно лице“ за задържането може да засегне и други конституционни права, като например правото на труд в случай на неуведомяване на работодателя за задържането.  \r\nВъз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 7, т. 5, б. „в“ и т. 19 от Закона за изменение и допълнение на Наказателния кодекс, приет на 13 декември 2018 г.", "date": "2018.12.19", "title": "Президентът наложи вето върху промените в Наказателния кодекс"}
{"url": "http://www.focus-news.net/news/2018/12/19/2603480/varna-obshtinskiyat-savet-obsazhda-aktualizatsiya-na-byudzheta-na-obshtinata-za-2018-g-makroramkata-na-byudzheta-e-namalena-s-10-mln-lv.html", "text": "Актуализация на бюджета на Варна за 2018 е една от точките в дневния ред на последното за годината заседание на Общинския съвет, което се провежда в зала „Пленарна“ на Община Варна, предаде репортер на  Радио „Фокус“ – Варна . Макрорамката на бюджета за 2018 година е намалена с 10 млн. лева спрямо първоначалния план, но въпреки това бюджетът остава рекорден в историята на града. В проекта за дневен ред на 36-то заседание на Общинския съвет са включени 18 точки. На гласуване ще бъдат подложени също новите правила и критерии за прием в детските ясли на територията на община Варна. Те бяха одобрени от правната комисия с пълно единодушие. В дневния ред е включено и предложение за поемане на дългосрочен общински дълг. Съветниците ще решат дали общината да тегли нов кредит, който да помогне за стартирането на редица общественозначими проекти. \r\nСред темите, които ще обсъждат съветниците, са минималните цени на такситата във Варна. По настояване на таксиметрови шофьори се предвижда увеличение на тарифите. \r\nПроектът на план-сметка „Чистота“ за 2019 година, в който са заложени 30.5 млн. лева, също ще бъде разгледан. \r\nМарияна ВАЛЕНТИНОВА", "date": "2018.12.19", "title": "Варна: Общинският съвет обсъжда актуализация на бюджета на Общината за 2018 г., макрорамката на бюджета е намалена с 10 млн. лв."}
{"url": "http://www.focus-news.net/news/2018/12/19/2603479/sliven-66-godishen-mazh-e-blasnat-ot-lek-avtomobil-na-peshehodna-pateka-na-bul-stefan-stambolov.html", "text": "66-годишен мъж е блъснат от лек автомобил на пешеходна пътека на бул. „Стефан Стамболов“ в града. Това съобщиха от  ОДМВР - Сливен . Инцидентът е станал на 18 декември около 18.00 часа. Лек автомобил „Мерцедес“, управляван от 47-годишен водач от град Сливен, блъска на пешеходна пътека пресичащия пътното платно 66-годишен пешеходец. Пострадалият е откаран в МБАЛ - Сливен и настанен за лечение, без опасност за живота. По случая е образувано досъдебно производство.", "date": "2018.12.19", "title": "Сливен: 66-годишен мъж е блъснат от лек автомобил на пешеходна пътека на бул. „Стефан Стамболов“"}
{"url": "http://www.focus-news.net/news/2018/12/19/2603482/razgrad-dvama-dushi-sa-zaginali-a-trima-sa-tezhko-raneni-sled-katastrofa-na-glaven-pat-razgrad-shumen-do-razklona-za-samuil.html", "text": "Двама души са загинали, а трима са тежко ранени след катастрофа на главен път Е-70 (Разград - Шумен) до разклона за Самуил. Това съобщиха от  ОДМВР - Разград . Сигналът за пътнотранспортното произшествие е подаден около 23.25 часа на 18 декември. Движейки се в посока от град Разград за Шумен, лек автомобил „Мазда“, управляван от 25-годишен с инициали Ф.Х. от Лозница, се удря в ремаркето на ТИР, усукал се и препречил пътното платно. В колата пътували петима младежи. На място загинали 24-годишна жена с инициали Е.С. от село Ловско и 18-годишен младеж с инициали С.А. от село Гороцвет. Братът на момичето, който е с инициали С.С. (на 18 години от Ловско) и 26-годишен мъж с инициали А.А. от Попово са откарани в ОАИЛ в кома с мозъчен кръвоизлив и опасност за живота. Водачът на лекия автомобил Ф.Х. е настанен в Ортопедично отделение на МБАЛ - Разград с фрактура на дясната ръка. На него и на шофьора на камиона, който е с инициали С.Х. (на 41 години от Шумен), са взети кръвни проби за алкохол. Причините за тежкото произшествие са в процес на изясняване. По случая се води досъдебно производство.", "date": "2018.12.19", "title": "Разград: Двама души са загинали, а трима са тежко ранени след катастрофа на главен път Разград - Шумен до разклона за Самуил"}
{"url": "http://www.focus-news.net/news/2018/12/19/2603484/tsvetelina-randeva-odmvr-burgas-dvama-dushi-sa-leko-postradali-pri-katastrofata-po-patya-burgas-sozopol-blasnali-sa-se-5-avtomobila-i-avtobus.html", "text": "Двама души са леко пострадали при катастрофата по пътя Бургас – Созопол, на завоя преди кръстовището за село Атия. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. По думите й катастрофата е възникнала между пет автомобила и един автобус. „Пострадалите са откарани в бургаски болници. Мъж е с нараняване в областта на главата, а жена – с болки в кръста. На място работят служители от районните управления на МВР в Созопол и Бургас, тъй като зоната е гранична за двете общини“, каза още Рандева. \r\nМария ПОПЧЕВА", "date": "2018.12.19", "title": "Цветелина Рандева, ОДМВР – Бургас: Двама души  са леко пострадали при катастрофата по пътя Бургас – Созопол, блъснали са се 5 автомобила и автобус"}
{"url": "http://www.focus-news.net/news/2018/12/19/2603483/zam-ministar-krasimir-tsipov-predvizhdame-novi-obraztsi-na-pasport-s-10-godishna-validnost-i-vremenna-lichna-karta.html", "text": "Предвиждаме нови образци на паспорт с 10-годишна валидност и временна лична карта. Това каза пред журналисти зам.-министърът на вътрешните работи Красимир Ципов, предаде репортер на  Агенция „Фокус“ . По думите му след като минат промените в закона, се предвиждат два нови образци паспорт с 10-годишна валидност и българските граждани ще мотат да изберат дали да си заявят паспорт с 5-годишна валидност или с 10-годишна. Той уточни, че последният нов документ е временна лична карта на лица, на които им е наложена мярка за процесуална принуда за забрана за напускане на страната. Заместник-министърът посочи, че целта е намаляване на случаите на отклоняване от правосъдие. Ципов отчете, че на 1500 – 2000 лица им е била налагана забрана за напускане на страната. „Тази мярка се налага от съд, подлежи на съдебен контрол. Няма никаква пряка връзка с презумпцията за невиновност“, допълни още Ципов. „Със сега току-що приетия закон не се отлага въвеждането на електронната идентификация, а на новата система за издаване на българските лични документи. През 2008-2009 г. се проведе предишната паспортизация, с която се утвърдиха сегашните образци на български лични документи. С промените в закона от 2016 г. се въведоха нови образци на български лични документи, а именно лична карта с електронен носител, паспорт с електронен носител и третия документ са свързани с пребиваването на чужденци. През миналата година МВР започна подготовка за този процес на въвеждане на новата система за централизирана персонализация. Към настоящия момент системата е децентрализирана. Българските лични документи се произвеждат в 30 центъра. Това, което предвиждаме ние, с тази нова процедура по въвеждане в експлоатацията на новата система, персонализирането да се прави само в един център – София. Поръчката беше открита през лятото на тази година. Нашите очаквания са лятото на следващата година да приключи. Това е сложна процедура по Закона за обществените поръчки. Надявам се в началото на следващата година да приключи следващия етап“, заяви още заместник-министърът. Попитан дали ще успее МВР да спази срока до 2020 г. да има нови документи, зам.-министърът отговори: „Надявам се, че ще успеем да се справим“, каза още той.  \r\nДеница КИТАНОВА", "date": "2018.12.19", "title": "Зам.-министър Красимир Ципов: Предвиждаме нови образци на паспорт с 10-годишна валидност и временна лична карта"}
{"url": "http://www.focus-news.net/news/2018/12/19/2603487/dobrich-v-kavarna-shte-bade-predstaven-kalendarat-na-obshtinata-za-2019-g.html", "text": "В Каварна ще бъде представен календарът на Общината за 2019 г. Официалното представяне ще бъде на 20 декември от 14.00 часа. Във фокуса му тази година са хората, животът и събитията в града. Това съобщиха от пресцентъра на  Община Каварна . Неофициалната премиера на ценния подарък беше по време на церемонията по награждаването на най-добрите спортисти, треньори и отбори на града. Водещ на тържеството беше Крум Савов, а отличените бяха наградени и с красивите календари.  \r\nКалендарът е цветен, с размери 50 x 70 см. Той е 13-листов, като началната му страница и всеки един от 12-те месеца са издържани за времето си със завладяващи снимки, а хаштаговете, които са модерни в дигиталния свят на социалните мрежи, акцентират на думата за месеца.  \r\nС календара Каварна Общината рекламира своите туристически забележителности, личности, с които българите се гордеят, както и събития, които се провеждат на територията на Черноморската община.  \r\nЗаглавната страница е с фотос от едно от най-интересните събития в България – Огнената фиеста, която вече се утвърди като фестивал в събитийния живот на туристите и през август привлича хиляди около Нос Чиракман, за да се радват на красотата на фойерверките в небето.  \r\nНа първа страница са личности като Ники Урумов, Керанка Далакманска, Васил Куртев, Стефан Трифонов, дете с каварненска носия, лазарче и младеж от популярния танцов състав Бизоне.  \r\nМесец януари е представен с Бабинден, Йордановден и др. Февруари е представен с традиции, които Каварна утвърждава и отбелязва. Месецът на националния ни празник и пролетта е с пробуждане, а април, в който тази година бе поставено началото на кампанията \"ДаСпортувашЕмодерно\" включва снимки от спортни прояви, Лазаровден, Великден, Международен ден на ромите. Каварна е през май, когато градът отбелязва своя празник. Месецът представя Васил Куртев, фестивалът „България в сърцето“ и кадър от 24 май. Лято е през юни, когато е първият летен ден и предпочитана дестинация като Каварна активно започва да посрещат гости от всички краища на света за летен отдих. Домакините представят един от красивите плажове – този на Бендида в голф комплекса „Тракийски скали“, кадър от държавния шампионат по плажен хандбал, както и незабравим момент с националния си шампион по тенис Стефан Трифонов, който бе първият Спортист №1 на Каварна през 2004 година. През юли е Джулай и снимка от Камен бряг – най-магнетичното място, където традиционно привържениците на рока ежегодно посрещат първоюлското слънце. Каварна с гордост представя рок групата Джеръми?, уникалният фестивал Джаз на село, откриването на жътвата в региона и красивите си плажове. Август е представен с Огнената фиеста, Аквапаркът в Топола скай, Михаела Филева на българската поп сцена в Каварна, Петя Плугчиева, Страваганца и интересен кадър от водните спортове в региона. Септември е запазен за вдъхновение по случай първия учебен ден, както и проявите, които се реализират през този месец - ретро рали, конен спорт в село Селце, Миден и рибен фест, фолклорен събор в Българево. Представена е и една от личностите Керанка Далакманска, която с труда си е работила за популяризирането на града и с текстовете си е вдъхновила множество наши сънародници. През октомври още е време за голф на игрището от най-високо световно ниво – Тракийски скали и последните слънчеви лъчи за море. \r\nГордост за каварненци са будителите, които са обединени с личности като Ники Урумов, Тодор Червенков, музея, както и находката на златното съкровище край Калиакра в предпоследния месец от годината. На финала е надеждата, че в края на всяка една година всички са здрави и са реализирали своите надежди и добри дела. Надежда за още по-успешна година, в която ще продължи просперитета на Каварна и личностите, които са израснали тук.  \r\nВ оригиналния си календар #Каварна Общината отделя специално внимание на част от големите личности на малкия град и на красивите места от големи свят, като целта е всички да бъдат насърчавани и техните добри дела да бъдат показвани.", "date": "2018.12.19", "title": "Добрич: В Каварна ще бъде представен календарът на Общината за 2019 г."}
{"url": "http://www.focus-news.net/news/2018/12/19/2603486/kyustendil-na-praznichen-kontsert-shte-badat-obyaveni-rezultatite-ot-detskiya-konkurs-moyata-koleda.html", "text": "На празничен концерт ще бъдат обявени резултатите от детския конкурс „Моята Коледа” в Кюстендил. Това съобщи за  Радио „Фокус” – Кюстендил  Милена Маркова, председател на читалище „Пробуда” – Кюстендил. Концертът ще започне от 14.00 часа в залата на читалището. В него ще участват деца от музикалните школи към читалището, възпитаници на Начално училище „Св. Климент Охридски“, групи от читалище „Просвета” – село Гюешево и други състави. В рамките на концерта ще бъдат обявени и резултатите от превърналия се в традиция конкурс на тема „Моята Коледа”. В конкурса, който е в три направления – картина, картичка и сурвачка, са участвали деца и ученици на възраст от 4 до 15 години, разделени в четири възрастови групи. За победителите са предвидени предметни награди и грамоти. \r\nВенцеслав ИЛЧЕВ", "date": "2018.12.19", "title": "Кюстендил: На празничен концерт ще бъдат обявени резултатите от детския конкурс „Моята Коледа”"}
{"url": "http://www.focus-news.net/news/2018/12/19/2603485/gabrovo-20-sm-e-snezhnata-pokrivka-na-prohoda-shipka-patnite-nastilki-sa-pochisteni-i-obraboteni.html", "text": "20 см е снежната покривка на прохода Шипка, пътните настилки са почистени и обработени. Това съобщиха за  Радио „Фокус“ – Велико Търново  от пресцентъра на Община Габрово. Температурата на въздуха там е минус 10 градуса. Остава в сила забраната за движение на МПС с обща маса над 12 тона. Пътищата в областта са заснежени и обработени, проходими при зимни условия. Снежната покривка достигна 15 см. Всички снегопочистващи фирми и дружества работят за разчистване на снега. Времето в Габрово е облачно, вали слаб сняг, температурата на въздуха е минус 3 градуса, а влажността – 94%. Почиства се градската улична мрежа и се обработват пътищата към селата. Градските и междуградски автобусни линии са покрити. \r\nСнежната покривка в курортен комплекс Узана е 20 см, температурата е минус 10 градуса, пътят е обработен. \r\nОсновните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност. \r\nНадежда КРЪСТЕВА", "date": "2018.12.19", "title": "Габрово: 20 см е снежната покривка на прохода Шипка, пътните настилки са почистени и обработени"}
{"url": "http://www.focus-news.net/news/2018/12/19/2603489/dobrich-zatrudneno-e-dvizhenieto-po-patya-dobrich-silistra-zaradi-snegonavyavaniya-v-rayona-na-selo-zlatiya.html", "text": "Затруднено е движението по пътя за Силистра заради снегонавявания в района на село Златия, съобщиха Областно пътно управление - Добрич, предаде кореспондент на  Радио „Фокус” – Варна . В Добрич основните пътни отсечки са почистени и проходими, градският транспорт се движи нормално. Заради паркирали коли е трудно почистването на малките улици в града. В Областния съвет за сигурност не е постъпвала информация за бедстващи населени места и хора.  \r\nЖулиета НИКОЛОВА", "date": "2018.12.19", "title": "Добрич: Затруднено е движението по пътя Добрич - Силистра заради снегонавявания в района на село Златия"}
{"url": "http://www.focus-news.net/news/2018/12/19/2603488/varna-uvelichava-se-broyat-na-uchenitsite-sas-simptomi-na-hranitelno-otravyane-sled-koledno-tarzhestvo-v-zavedenie-v-tsentara-na-grada.html", "text": "Увеличава се броят на учениците от ГПЧЕ „Йоан Екзарх“ във Варна, които са със симптоми на хранително отравяне след коледно тържество в заведение в центъра на Варна, предаде репортер на  Радио „Фокус“ – Варна . Първоначалната информация беше за 64 деца със симптоми на хранително отравяне, но броят им впоследствие се увеличава. Училищното коледно тържество се е провело в два последователни дни – събота и неделя, в едно и също заведение, регистрирано като кафе-аперитив. Храната е приготвена и доставена от външна фирма и е включвала солени тарталети, солени хапки с кашкавал и колбас, както и сладки. В неделя, в късния следобед, част от децата се оплакват от стомашен дискомфорт, съпроводен с повръщане. В понеделник още ученици проявяват същите симптоми на стомашно неразположение. Спешно е сформирана комисия от инспектори от Областна дирекция по безопасност на храните – Варна и Регионална здравна инспекция – Варна. Проверява се пътят на доставка на кулинарната продукция и предполагаемото заразяване. Взети са проби от работната среда и персонала на заведението. Извършена е инспекция и на обекта, в който е приготвена храната – проверени са всички суровини, които се използват за приготвянето на кулинарната продукция, доставчиците, начините на съхранение на храните, наличната документация. Взети са и проби за изследване от работната среда и персонала. Първите резултати от изследванията се очакват най-рано в края на работния ден, а окончателно заключение ще бъде направено в края на тази седмица. \r\nМарияна ВАЛЕНТИНОВА", "date": "2018.12.19", "title": "Варна: Увеличава се броят на учениците със симптоми на хранително отравяне след коледно тържество в заведение в центъра на града"}
{"url": "http://www.focus-news.net/news/2018/12/19/2603490/sport-milan-s-nulevo-ravenstvo-kato-gost-na-bolonya.html", "text": "Болоня и Милан завършиха наравно в последния мач от16-ия кръг на Серия \"А\". Съперниците изиграха един двубой, без нито едно чисто голово положение. Така логично последният съдийски сигнал прозвуча при 0:0. Спечелената точка остави Милан на четвърта позиция във временното класиране, а Болоня продължава да е в зоната на изпадащите - на 18-о място. \r\nСлед 16 кръга лидер е Ювентус с 46 точки, с осем аванс пред втория Наполи и с 14 пред третия Интер.", "date": "2018.12.19", "title": "Спорт: Милан с нулево равенство като гост на Болоня"}
{"url": "http://www.focus-news.net/news/2018/12/19/2603470/to-vima-gartsiya-aleksis-tsipras-e-nay-golemiyat-predatel-na-lyavoto-v-istoriyata-tvardi-bivshiyat-lider-na-siriza.html", "text": "В интервю без задръжки за in.gr бившият лидер на СИРИЗА (Коалиция на радикалната левица) Алекос Алаванос определи някогашното си протеже Алексис Ципрас като най-големият предател на гръцката левица в историята, пише  онлайн изданието на вестник „То Вима“ . \r\n„Никой не е предавал повече лявото в цялата му история (от Ципрас). Определено е имало случаи, в които водещи фигури са се „извъртали“ и са подписвали декларации на разкаяние, предавали са своята партия“, посочи Алаванос, визирайки някога повсеместните „декларации за политически убеждения“, които левичарите са били принудени да подписват, под заплаха, че ако не го направят, ще бъдат изпратени в изгнание на близки или далечни острови. \r\n„Някои изоставиха радикалните позиции от своята младост, което е в правото им“, добави той. \r\nИзданието отбелязва, че никой не е направил повече за издигането на политическата кариера на Алексис Ципрас от Алаванос, който го посочи за кандидат за кмет на Атина през 2006-а година. \r\nКогато беше избран за лидер на СИРИЗА на 10 февруари 2008 г., 33-годишният Алексис Ципрас победи многоуважавания 60-годишен ветеран от гръцката левица Фотис Кувелис [понастоящем заместник-министър на отбраната], припомня още вестникът. \r\nЦипрас спечели убедително, с подкрепата на Алаванос. \r\nМакар и огорчен от поведението на своя наследник, Алаванос рядко изразява негодуванието си от това, че е бил безцеремонно заобиколен от Ципрас. Всъщност той дава ясно да се разбере, че Ципрас се е издигнал до премиерството на собствената си пара. Ципрас е уникален случай в гръцката левица \r\n„Случаят на ръководството на СИРИЗА е уникален. Те се обърнаха на 180 градуса и прилагат политики, противоположни на тези, които поддържаха, докато бяха в опозиция. Дори днес те настояват да се наричат левичари, стигматизирайки левицата, както никой досега, особено в очите на младежта. Те правят всичко това, за да останат в правителството и да се радват на ползите от властта“, обяви Алаванис. „Моралното предимство“ на левицата \r\nПопитан за Ципрас и кадрите на СИРИЗА, които се хвалят с „моралното предимство на левицата“, бившият лидер на партията заяви, че това е очеизвадно невярно за „лявото“, което настоящият премиер и неговите другари са създали. \r\n„Когато чуете някой да се хвали със собствения си характер и алтуризъм, най-добре е да пъхнеш ръката си в джоба и да пазиш портфейла си“, е остроумният коментар на Алаванос. \r\nПревод и редакция:", "date": "2018.12.19", "title": "„То Вима“ (Гърция): Алексис Ципрас е най-големият предател на лявото в историята, твърди бившият лидер на СИРИЗА"}
{"url": "http://www.focus-news.net/news/2018/12/19/2603491/varna-patishtata-v-oblastta-sa-prohodimi-pri-zimni-usloviya-nastilkite-se-obrabotvat-sas-smesi-sreshtu-zaledyavane.html", "text": "Пътищата от републиканската пътна мрежа във Варненска област са проходими при зимни условия. Това съобщиха за  Радио „Фокус“ – Варна  от Областното пътно управление. Към момента на територията на областта няма въведени ограничения за леки и тежкотоварни автомобили или затворени пътища. Пътните настилки са почистени до асфалт и се обработват със смеси срещу заледявания. По опорните пунктове са осигурени и инертни материали. Движението в посока София Добрич и Бургас се извършва при зимни условия. Призоват се водачите да се движат с повишено внимание, спазвайки дистанция, и със скорост, съобразена с пътните и метеорологични условия. \r\nМарияна ВАЛЕНТИНОВА", "date": "2018.12.19", "title": "Варна: Пътищата в областта са проходими при зимни условия, настилките се обработват със смеси срещу заледяване"}
{"url": "http://www.focus-news.net/news/2018/12/19/2603492/montana-31-godishna-zhena-e-zaginala-pri-katastrofa-mezhdu-lek-i-tovaren-avtomobil-v-selo-yakimovo.html", "text": "31-годишна жена е загинала при катастрофа между лек и товарен автомобил в село Якимово. Това съобщиха от  ОДМВР - Монтана . Инцидентът е станал на 18 декември 2018 г. около 16.10 часа на ул. „Славянска\" в Якимово в посока на движение от село Дългоделци към село Черни връх. 31-годишната жена, шофирайки лек автомобил „Мерцедес Е 220\", при излизане от ляв завой на мокра пътна настилка, губи контрол над волана, автомобилът се поднася и се блъска странично в насрещно движещ се влекач МАН с прикачено полуремарке, собственост на монтанска фирма, с водач с инициали В.М. (на 57 г.) от гр. Монтана. При реализираното ПТП са причинени материални щети по двете МПС-та, а жената водач е починала на място. Водачът на товарния автомобил е изпробван за употреба на алкохол с техническо средство алкотест, като пробата е отрицателна. Местопроизшествието е посетено от дежурна оперативна група, извършен е оглед и е образувано досъдебно производство. Тялото на починалата е транспортирано в МБАЛ - Монтана за извършване на аутопсия. Работа по случая продължава РУ - Лом.", "date": "2018.12.19", "title": "Монтана: 31-годишна жена е загинала при катастрофа между лек и товарен автомобил в село Якимово"}
{"url": "http://www.focus-news.net/news/2018/12/19/2603493/pregled-na-osnovnite-temi-vav-varnenskiya-pechat.html", "text": "„Предновогодишно парти завърши с масово хранително отравяне“, е водещо заглавие в днешния брой на варненския вестник  „Черно море“ . Предновогодишно парти на ученици от IX клас на ГПЧЕ „Йоан Екзарх“ в заведение в центъра на Варна завърши с масово хранително отравяне. В събота 96 деца са били на купона, като от тях 58 са се почувствали зле. На следващия ден от 68 са пострадали 6. Децата са били с повръщане, гадене, стомашни болки и разстройство, съобщи за Медийна група „Черно море“ д-р Дочка Михайлова, директор на Регионалната здравна дирекция (РЗИ) във Варна. Едно от тях е потърсило „Бърза помощ“, второ е било хоспитализирано в специализирана клиника на УМБАЛ „Света Марина“.  \r\n„Най-голямото училищно коледно дърво ще грейне в „Аспарухово“, е друг акцент в изданието. „Ела и запали коледното си настроение 2“ – така организаторите са озаглавили тържественото включване на светлините на най-голямото училищно коледно дърво във Варна. Зрелищна заря ще озари небето над СУ „Любен Каравелов“ в кв. „Аспарухово“, а запалването на коледните лампички ще бъде предшествано от стихчета, песни и танци на учениците от първи и трети клас.  \r\n„Наградиха лауреатите от конкурса „Рождество Христово”, четем още в броя. Лауреатите от общинския конкурс „Рождество Христово” бяха наградени на тържество в Младежкия дом във Варна. Инициативата се провежда всяка година в навечерието на празника. Нейни организатори са община Варна и Общинският детски комплекс. Грамоти и поощрения бяха раздадени в разделите „Рисувана или колажирана картичка”, „Рождественска украса” и „Фотография”.  \r\n„Откриха нов пенсионерски клуб“, информира изданието. Квартален клуб на пенсионера „Бодър дух“ бе открит тържествено на ул. „Генерал Столетов“ 65 във Варна. Помещението е предоставено, ремонтирано и оборудвано със средства на община Варна.", "date": "2018.12.19", "title": "Преглед на основните теми във варненския печат"}
{"url": "http://www.focus-news.net/news/2018/12/19/2603495/kyustendil-praznichen-kontsert-pod-nadslov-s-dah-na-opera-s-uchastieto-na-ivanka-ninova-i-hor-sveti-ivan-rilski-shte-se-provede-v-dupnitsa.html", "text": "Празничен концерт под надслов „С дъх на опера” с участието на Иванка Нинова и хор „Свети Иван Рилски” ще се проведе в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Концертът ще се състои от 18.00 часа в залата на Общински драматичен театър „Невена Коканова” – Дупница. В него ще участват оперната прима доц. Иванка Нинова и студенти от нейния клас по оперно пеене. На пианото ще бъдат Кристиана и Снежана Абрашеви. В концерта участие ще вземе и мъжки хор „Св. Иван Рилски”, с диригент Таня Камбурова.  В програмата на концерта са включени най-големите оперни произведения. Доц. Иванка Нинова дебютира на сцената на Софийската опера през 1989 година с ролята на Принцеса Еболи от операта „Дон Карлос“ на Джузепе Верди. Паралелно с изпълнителската си дейност, се занимава активно и с педагогическа дейност. \r\nВенцеслав ИЛЧЕВ", "date": "2018.12.19", "title": "Кюстендил: Празничен концерт под надслов „С дъх на опера” с участието на Иванка Нинова и хор „Свети Иван Рилски” ще се проведе в Дупница"}
{"url": "http://www.focus-news.net/news/2018/12/19/2603496/targovishte-zadarzhan-e-36-godishen-mazh-izpalnyaval-rolyata-na-kurier-pri-osashtestvyavane-na-dve-telefonni-izmami.html", "text": "Задържан е 36-годишен мъж, изпълнявал ролята на куриер при осъществяване на две телефонни измами. Това съобщиха от  ОДМВР - Търговище . Сигналът за едната телефонна измама е подаден на 14 декември 2018 г. в РУ - Попово. Съобщено е за това, че около 12.00 часа на същия ден неизвестен извършител чрез обаждане на стационарен телефон е въвел в заблуждение 71-годишна жена от Попово и под предлог за необходимост да окаже съдействие на полицейски служители, провеждащи операция по задържане на извършители на телефонни измами, е отнел от владението ѝ сумата от 2 500 лв. Веднага след получаване на сигнала в районното управление са стартирали действия по разследване на случая. \r\nТри дни по-късно – на 17 декември в управлението е получен сигнал, че и 76-годишна жена от града е била въведена в заблуждение по идентичен начин, и чрез използване на същия предлог от владението ѝ е била отнета сумата от 1 335 лв. По случаите са образувани досъдебни производства по описа на управлението. \r\nНа 18 декември 2018 г. в резултат на проведени оперативно-издирвателни и процесуално-следствени действия криминалисти от РУ - Попово са задържали 36-годишен мъж от същия град. Установено е неговата съпричастност към извършване на споменатите две измами – в престъпната схема той е изпълнявал ролята на куриер. Същият е признал, че е прибрал парите, които една от жените оставила до входа на дома си, а другата е хвърлила през терасата, и ги е оставил на място, което му е било посочено по телефона. Разпитан е, признал е вината си и е обяснил, че след като публикувал обява, че си търси работа, е бил „нает“ по телефона да събира пратки и да ги доставя на определени от „работодателя“ му места.  \r\n36-годишният мъж е задържан в РУ - Попово. Работата по документиране на случаите продължава под ръководството на прокурор от Районна прокуратура - Попово.", "date": "2018.12.19", "title": "Търговище: Задържан е 36-годишен мъж, изпълнявал ролята на куриер при осъществяване на две телефонни измами"}
{"url": "http://www.focus-news.net/news/2018/12/19/2603497/varna-vav-voennomorskiya-muzey-shte-bade-predstavena-izlozhba-s-nay-interesnite-eksponati-dareni-prez-2018-godina.html", "text": "Във Военноморския музей във Варна ще бъде представена изложба с най-интересните експонати, дарени през 2018 година. Това съобщиха за  Радио „Фокус“ – Варна  от Военноморски музей – Варна. Традиционната годишна изложба „По пътя към морската история“, която представя голяма част от дарените вещи, документи и снимки, включени в музейния фонд през 2018 година, ще бъде открита от 11.00 часа. Посетителите ще могат да видят множество любопитни и ценни експонати, сред които е ръкописът „Военноморска история“ от 1930 година с автор контраадмирал Иван Вариклечков. Вниманието привличат албумите с отразените дейности на военния флот от първата половина на ХХ век, снимки на випуски на Морското училище, както и на отделни личности, свързани с морската ни история. Ще бъде показан и ценен архив от снимки и документи, които дават нови подробности за околосветското плаване на капитан Георги Георгиев. Част от изложбата е и почетната траурна лента от погребалния венец на героя от Първата балканска война капитан I ранг Георги Купов. Сред интересните технически средства, с които изложбата среща посетителите, са батитермограф от оборудването на Спасителния кораб „Протео“, оптиката от стария фар на Варненското пристанище, чиято кула е част от външната експозиция на музея и светещата глава на плаващ буй със слънчево захранване. \r\nМарияна ВАЛЕНТИНОВА", "date": "2018.12.19", "title": "Варна: Във Военноморския музей ще бъде представена изложба с най-интересните експонати, дарени през 2018 година"}
{"url": "http://www.focus-news.net/news/2018/12/19/2603481/vecherne-novosti-sarbiya-ramush-ne-chuva-bryuksel.html", "text": "Вместо да санкционира тежко Прищина за неразумните действия спрямо Белград и сърбите в Косово, върхът на Европейския съюз започна преписка с лидерите на косовските албанци. Европейската „тройка“ – ръководителят на дипломацията Федерика Могерини и комисарите за разширяване и търговия Йоханес Хан и Сесилия Малстрьом във вторник изпратиха още едно писмо на косовския премиер Рамуш Харадинай, в което го известиха, че едностранните действия застрашават продължаването на диалога с Белград, пише  онлайн изданието на белградския ежедневник „Вечерне новости“ . \r\nВестникът обяснява, че Могерини е предупредила косовските институции, че диалогът ще продължи в същия формат, както и че за ЕС Хашим Тачи е представител на косовските албанци в този процес. „По този начин Прищина, на практика, получи рампа за нов преговарящ екип, който би трябвало да бъде оглавяван от вицепремиера на Косово Фатмир Лимай, който иначе е злодей от т.нар. Армия за освобождение на Косово“, коментира „Новости“. \r\n„Харадинай отговори на атаките и посочи, че Могерини е отговорна за неуспеха на преговорите. А освен това още веднъж бръкна с пръст в окото на Брюксел и Белград, казвайки, че митата (от 100% върху сръбските стоки) ще бъдат отменени, когато Сърбия признае Косово“, пише изданието. \r\n„Новости“ отбелязва, че „нов опит да бъдат вразумени властите в Прищина ще последва в сряда в Брюксел, където Могерини ще е домакин на работен обяд с „шест партньора“ от Западните Балкани. Покана получиха президентите на Сърбия и Черна Гора Александър Вучич и Мило Джуканович, държавният глава на временните институции в Прищина Хашим Тачи и премиерите на Македония и Албания Зоран Заев и Еди Рама, както и председателят на Съвета на министрите на Босна и Херцеговина Денис Звиздич“. \r\nВучич и Тачи пристигат в Брюксел от Ню Йорк, където участваха на извънредното заседание на Съвета за сигурност на ООН, свикано по повод решението на Прищина да започне формирането на собствена армия. \r\nПревод и редакция:", "date": "2018.12.19", "title": "„Вечерне Новости“ (Сърбия): Рамуш не чува Брюксел"}
{"url": "http://www.focus-news.net/news/2018/12/19/2603500/gabrovo-mazh-e-zadarzhan-za-opit-za-ubiystvo-v-blizost-do-obshtezhitie-na-ul-studentska.html", "text": "Мъж е задържан е за опит за убийство в близост до общежитие на ул. „Студентска“. Окръжната прокуратура задържа за срок от 72 часа извършителя. Това съобщиха от пресцентъра на  Апелативна прокуратура - Велико Търново . Прокуратурата е привлякла в качеството на обвиняем мъжа с инициали Е.М. за това, че на 17 декември 2018 г. около 22.00 часа в необитаема постройка срещу Студентско общежитие на ул. „Студентска“ в град Габрово е направил опит да убие мъж с инициали М. П. от село Табашка община Севлиево, като му нанесъл 10 прободно-порезни рани с нож в областта на гърба, гърдите и краката. \r\nПо досъдебно производство са събрани достатъчно доказателства сочещи, че извършител на престъплението е Е.М., поради което с постановление на наблюдаващ прокурор лицето е задържано за 72 часа до довеждането му пред съда. \r\nПредстои Окръжна прокуратура – Габрово да внесе искане в съда за вземане на мярка за неотклонение „Задържане под стража“ на задържания.", "date": "2018.12.19", "title": "Габрово: Мъж е задържан за опит за убийство в близост до общежитие на ул. „Студентска“"}
{"url": "http://www.focus-news.net/news/2018/12/19/2603498/sarajevo-times-sasht-prizovaha-bih-da-ostane-na-patya-kam-nato-dodik-otkazva-da-varvi-po-nego.html", "text": "Високопоставен американски дипломат призова Босна и Херцеговина (БиХ) да остане на пътя към присъединяване към НАТО, процес, който един от тримата новоизбрани президенти заплашва да саботира, пише  електронното издание Sarajevo Times , като посочва, че предходните босненски правителства са се стремели да вкарат страната в Алианса, който този месец призова Сараево да представи своя „план за действие“ – една от последните мерки преди да може да бъде изпратена поканата за членство. \r\n„Но новият сръбски президент-националист Милорад Додик – който беше избран заедно с хърватина и бошняка – постоянно подчертава нежеланието си за присъединяване към НАТО“, отбелязва изданието. След срещата с тримата държавни глави в Сараево, заместник-държавния секретар на САЩ Джон Съливан заяви, че Вашингтон „ентусиазирано подкрепя“ усилията на БиХ да се присъедини към Алианса. \r\n„Обсъдихме позицията на САЩ, която е толкова твърда, колкото винаги е била“, заяви той пред журналистите. За да продължи БиХ по пътя към членство, трябва да има консенсус, но Додик, който се представя за политик, близък до руския президент Владимир Путин, не дава никакви сигнали, че ще се присъедини към този курс. \r\n„Имаме консенсус в президентството за европейския път и съм имал възможност да кажа, че няма консенсус за НАТО“, заяви представителят на босненските сърби след срещата с американския дипломат. Много от сърбите намират присъединяването към Алианса за неуместно, предвид ролята на военната организация във войните в бивша Югославия през 90-те и бомбардировките й на сръбските позиции, обяснява Sarajevo Times. \r\nМедията припомня, че две десетилетия след войната, в резултат от която загинаха около 100 хиляди души, балканската страна остава остро разделена по етнически линии: на бошняци, сърби и хървати. През 2017 година Додик, радикален сръбски националист, както го определя изданието, бе санкциониран от САЩ за усилията му да подкопае интегритета на страната. \r\nВ понеделник Съливан каза, че тези санкции все още са в сила, но той се срещнал с Додик от уважение към институцията на президентството. Под натиска на Запада Босна създаде единна армия през 2006 г. и затвърди членството в НАТО като цел в Закона за националната отбрана, припомня още Sarajevo Times. \r\nПревод и редакция:", "date": "2018.12.19", "title": "Sarajevo Times: САЩ призоваха БиХ да остане на пътя към НАТО, Додик отказва да върви по него"}
{"url": "http://www.focus-news.net/news/2018/12/19/2603494/premierat-boyko-borisov-20-mln-leva-shte-badat-otpusnati-za-izgrazhdaneto-na-mnogoprofilna-natsionalna-detska-bolnitsa-na-teritoriyata-na-umbal-aleksandrovska.html", "text": "Взехме решение с министър Ананиев да подсигурим необходимото финансиране от 20 млн. лева за 13-етажната страда на територията на УМБАЛ „Александровска“, за да бъде превърната в многопрофилна национална детска болница. Това обяви премиерът Бойко Борисов в началото на седмичното правителствено заседание, предаде репортер на  Агенция ”Фокус” . Премиерът уточни, че сградата в университетската болница е в груб строеж и екип от инженери вече са проверили нейното състояние, което е отлично.  \r\nМинистърът на здравеопазването Кирил Ананиев поясни, че обследването, което трябва да се направи на грубия строеж, ще продължи около 1 месец, а след това предстои препроектирането, тъй като сградата е имала първоначален проект. По думите му то ще продължи около 3 месеца. „Това означава, че в началото на лятото можем да обявим обществена поръчка за строителството, което на практика означава, че може би до 1 година максимум, тоест до средата на 2020 година, ще имаме готова многопрофирна национална детска болница“, уточни той.  \r\nВесела АЛЕКСАНДРОВА  \r\nОчаквайте подробности.", "date": "2018.12.19", "title": "Премиерът Бойко Борисов: 20 млн. лева ще бъдат отпуснати за изграждането на многопрофилна национална детска болница на територията на УМБАЛ „Александровска“"}
{"url": "http://www.focus-news.net/news/2018/12/19/2603501/zam-ministar-karina-angelieva-rezultatite-ot-komisiyata-za-otsenka-na-nauchnoizsledovatelskata-deynost-pokazvat-che-kontsentratsiyata-na-nauchnite-izsledvaniya-ne-e-samo-v-sofiya.html", "text": "Резултатите от Комисията за наблюдение и оценка на научноизследователската дейност показват, че концентрацията на научните изследвания не е само в София. Това каза заместник-министърът на образованието и науката Карина Ангелиева по време на представянето на първите резултати от дейността на Комисията за наблюдение и оценка на научноизследователската дейност и извършената до момента оценка на научната дейност на висшите училища и научните организации в България за 2017 г., предаде репортер на  Агенция „Фокус“ . \r\n„Основната цел на процеса по наблюдение и оценка се осъществява във връзка с правилник, който е подготвен специално за това. Много важен е резултатът от тази оценка, защото можем да направим изводи и анализи, свързани с развитието не само на БАН, но и още по-важно – на университетите в България“, заяви Ангелиева и посочи, че от тази година има и нов елемент на процеса на оценка, който представлява оценка, която самите научни организации си правят. „Този нов елемент е свързан и с намаляване на административната тежест“, обясни тя. \r\nЗам.-министър Ангелиева посочи, че оценката стъпва на добрата практика на други европейски държави и включва 43 висши училища, БАН и Селскостопанската академия. Резултатите показват, че по обща оценка класацията води БАН, след това е Софийският университет, следван от Медицинския университет в София, Техническия университет в София, Пловдивския университет, Медицинския университет в Пловдив и др. „Предимството на БАН и СУ е нормално, защото те покриват всички научни трендове. Забелязва се и присъствието на медицинските университети и можем да се гордеем с техните постижения. Присъстват и много от университетите от регионите, което показва, че концентрацията на научните изследвания не е само в София“, обясни тя. \r\nПо критерий „Научен капацитет и производство на академичната общност“ на първо място е Софийският университет, следван от БАН, МУ – София, УНСС, Пловдивския университет, УниБИТ, Югозападния университет, МУ – Варна и др.  \r\nЦветилена СИМЕОНОВА", "date": "2018.12.19", "title": "Зам.-министър Карина Ангелиева: Резултатите от Комисията за оценка на научноизследователската дейност показват, че концентрацията на научните изследвания не е само в София"}
{"url": "http://www.focus-news.net/news/2018/12/19/2603502/plovdiv-vasil-gospodinov-stana-chetirikraten-nositel-na-priza-sportist-na-godinata-na-asenovgrad.html", "text": "Васил Господинов стана четирикратен носител на приза „Спортист на годината” на Асеновград, съобщиха за  Радио „Фокус“ - Пловдив  от Общината. Снощи бяха връчени годишните спортни призове на Община Асеновград. Наградените се определят по регламент, според който спортните клубове излъчват свои представители да попълнят анкета. В нея по азбучен ред са подредени номинираните спортисти, треньори, отбори и спортни събития, предложени от самите клубове. Така щангистът Васил Господинов от СК „Вдигане на тежести – Асеновец” стана спортист № 1 на Асеновград за 2018 г. Призът му връчи кметът на Асеновград д-р Емил Караиванов. Васил Господинов бе избран сред 13 номинирани спортисти. Постиженията му през годината, с които той си заслужи приза са спечелването на осмо място в категория 109 кг на Световното първенство по вдигане на тежести за мъже в Ашхабад, Туркменистан, и първо място на държавното първенство за мъже в Сопот. Личен треньор е Лъчезар Кишкилов. \r\nВторото място в класацията зае таекуондистката Катерина Бейчева с личен треньор Георги Шишков, а третото призово място бе състезателката по шинкиокушин Веселина Чирпанлиева с личен треньор Петко Чирпанлиев. \r\nТази година беше връчена една специална и нетрадиционна награда и това бе призът „Заклет фен на асеновградския спорт”. Той бе присъден на кмета на Асеновград д-р Емил Караиванов, който получи бяла фланелка с едноименен надпис. Развълнуван от наградата, той сподели: „Годишните номинации за 10-те най-добри спортисти на Асеновград за поредна година събраха спортния ни елит на едно място. Тук сме заедно с доайените на асеновградския спорт, донесли едни от най- големите олимпийски и световни успехи, прославили България и родния Асеновград по целия свят. Заедно сме и с младите ни надежди, които вървят по техните стъпки и уверено крачат към успеха”. \r\nПризът „За популяризирането на асеновградския спорт” получиха боксьорката Станимира Петрова и шахматистката Антоанета Стефанова. \r\nС титлата „Треньор на годината” бе отличен Лъчезар Кишкилов, личен треньор по вдигане на тежести на Васил Господинов и Георги Йочев. \r\nЗа „Отбор на Асеновград за 2018 г.” бе избран отборът на ВК „Тополово” – момичета до 12 г., с треньор Димитър Илиев. \r\nДържавното лично-отборно първенство по спортни танци и турнирът по спортни танци за купа „Асеновград 2018” бяха обявени за „Спортно събитие на годината”, организирани от КСТ „Асеновец” с ръководител Дойка Апостолова. \r\nМирослав Радев от ФК „Асеновец-2005”  /мъже/ бе избран за футболист № 1 на Асеновград със старши треньор Димитър Илиев. \r\nТрадиционната награда на телевизия ТВ САТ КОМ за заслужени спортни успехи тази година получи сдружение „Устремени”. \r\nДругият щангист в тазгодишните номинации Георги Йочев с личен треньор Лъчезар Кишкилов взе отличието за „Най-перспективен млад състезател”. \r\nДесетте най-добри асеновградски спортисти за 2018 г. бяха определени по предложение на спортните клубове.", "date": "2018.12.19", "title": "Пловдив: Васил Господинов стана четирикратен носител на приза „Спортист на годината” на Асеновград"}
{"url": "http://www.focus-news.net/news/2018/12/19/2603503/balgarskiyat-cherven-krast-shte-razdade-podaratsi-za-koleda-i-nova-godina-na-bolni-detsa-ot-4-stolichni-bolnitsi.html", "text": "В рамките на благотворителните прояви и инициативи по случай Коледа и Нова година доброволците на младежката червенокръстка организация ще се срещнат с над 140 деца от 4 столични болници и ще ги зарадват с коледни подаръци, осигурени от „Хиполенд“ - дългогодишен партньор на Българския червен кръст. Това съобщиха от пресцентъра на  БЧК . На 20 декември 2018 г. доброволците на БМЧК ще бъдат при малките пациенти в следната последователност: \r\n- от 10.00 часа в детските отделения на УМБАЛСМ „Пирогов“; \r\n- от 11.00 часа в Белодробна болница „Света София“; \r\n- от 12.00 часа в Отделение по педиатрия, Национална кардиологична болница; \r\n- от 12.30 в Детска кардиология на Национална кардиологична болница. \r\nДоброволците на БМЧК ще посетят и Клиниката по детска онкохематология и детската ушна клиника на УМБАЛ „Царица Йоанна – ИСУЛ“.", "date": "2018.12.19", "title": "Българският червен кръст ще раздаде подаръци за Коледа и Нова година на болни деца от 4 столични болници"}
{"url": "http://www.focus-news.net/news/2018/12/19/2603504/zam-ministar-karina-angelieva-imame-mnogo-silni-universiteti-koito-obsluzhvat-biznesa-i-obshtestvoto-no-nyakoi-ot-tyah-ostavat-nevidimi-na-evropeysko-nivo.html", "text": "Имаме много силни университети, които обслужват бизнеса и обществото, но някои от тях остават невидими на европейско ниво. Това каза заместник-министърът на образованието и науката Карина Ангелиева по време на представянето на първите резултати от дейността на Комисията за наблюдение и оценка на научноизследователската дейност и извършената до момента оценка на научната дейност на висшите училища и научните организации в България за 2017 г., предаде репортер на  Агенция „Фокус“ . \r\nВ оценката по критерий „Обществено и икономическо въздействие“ води БАН, а след това са Софийският унирверситет, Тракийският университет в Стара Загора, Медицинският университет – София, Техническият университет в София, Университетът в Бургас, Русенският университет, Минно-геоложкия университет и др. „Този критерий е един сигнал за бизнеса и индустрията. Това означава, че имаме много силни университети, които обслужват бизнеса и обществото, но някои от тях остават невидими на европейско ниво. Но тенденцията е добра и разнообразна, което може само да ни радва“, обясни зам.-министъра Ангелиева. \r\nПо критерия за ефективност на първо място е Химико-технологичния университет в София, следван от БАН, СУ, МУ-София, Университета по хранителни технологии в Пловдив, УАСГ – София и др. По критерий „Брой публикации в режим на отворен достъп“ водеща е БАН, следвана от МУ–София, СУ, МУ – Пловдив, ТУ – София, МУ – Варна, Югозападния университет и др. \r\nВ класацията за брой научни публикации по Педагогически науки водещ е Русенският университет, по Хуманитарни науки – БАН, по Стопански, социални и правни науки – Русенски университет, по Природни науки, информатика и математика – БАН, по Технически науки – Техническия университет в София, по Аграрни науки и ветеринарна медицина – БАН, и по Изкуство – БАН.  „Тази класация има известен дисциплиниращ ефект – че който каквото направи, го последва. Така стимулираме отговорни научни изследвания, прозрачни за данъкоплатеца и обществото“, обясни зам.-министър Ангелиева. \r\nЦветилена СИМЕОНОВА", "date": "2018.12.19", "title": "Зам.-министър Карина Ангелиева: Имаме много силни университети, които обслужват бизнеса и обществото, но някои от тях остават невидими на европейско ниво"}
{"url": "http://www.focus-news.net/news/2018/12/19/2603499/korneliya-ninova-bsp-ek-oproverga-tvardenieto-na-premiera-borisov-che-evropa-e-iskala-privatizatsiya-na-bulgartransgaz.html", "text": "ЕК опроверга твърдението на премиера Борисов, че Европа е искала приватизация на „Булгартрансгаз“. Това каза лидерът на БСП Корнелия Нинова в декларация от името на група, предаде репортер на  Агенция „Фокус“ . „Уважаеми български граждани, както вече знаете ЕК наложи глоба на БЕХ за 77 млн. евро приблизително 150 млн. лв. За ваша информация БЕХ е държавно дружество, неговото управление се осъществява от екип, излъчен, назначен от правителството. Наложената глоба е за злоупотреби с господстващо положение“, каза Нинова. „Реакциите не закъсняха. Премиерът Борисов, цитирам: „Нашето усещане за собствеността на газопреносната мрежа е, че ако не е собственост на българските граждани и българската държава, би било предателство“. И нашето усещане е такова г-н премиер, и затова БСП подкрепихме решение да не се приватизира „Бургартрансгаз“. По думите на премиера ЕК е изискала от него „Булгартрансгаз“ да бъде приватизирано“, каза още Нинова. „Вчера попитахме ЕК вярно ли е, че са си позволили да поставят условия на България – или приватизирате, или ви глобяване. Отговорът дойде светкавично в рамките на деня“, каза още Нинова и уточни, че еврокомисар от ЕК е опровергал твърдението на българския премиер.  \r\nДеница КИТАНОВА", "date": "2018.12.19", "title": "Корнелия Нинова, БСП: ЕК опроверга твърдението на премиера Борисов, че Европа е искала приватизация на „Булгартрансгаз“"}
{"url": "http://www.focus-news.net/news/2018/12/19/2603507/nsi-produktsiyata-ot-otrasal-selsko-stopanstvo-prez-2018-g-vazliza-na-8-0772-mln-lv-koeto-e-s-2-po-malko-v-sravnenie-s-predhodnata-godina.html", "text": "Според първата оценка на икономическите сметки за селското стопанство крайната продукция по базисни цени от отрасъл „Селско стопанство“ през 2018 г. възлиза на 8 077.2 млн. лв., което е с 2% по-малко в сравнение с предходната година. Това сочи  статистика на Националния статистически институт (НСИ) . Намалението се дължи на спад в обемите - с 3.1%.  \r\nСтойността на продукцията, произведена от растениевъдството, е 5 414.0 млн. лв. и отбелязва намаление спрямо 2017 г. с 2.8%. Намалението е в резултат на спад в обемите - с 4.6%. Продукцията в животновъдството е 1 978.0 млн. лв. и е на същото ниво, както през 2017 година. \r\nСтойността на вложенията за текущо потребление, използвани в селското стопанство през 2018 г., достига 4 672.5 млн. лв., което е с 4.3% повече от предходната година. Увеличението се дължи на увеличение в обемите с 1.3% и цените - с 3.0%. \r\nБрутната добавена стойност по базисни цени, създадена в селското стопанство през 2018 г., достига 3 404.7 млн. лв. и е с 9.5% по-ниска от 2017 г., което е в резултат на понижение в цените - с 1.2%, и намаление на обемите - с 8.4%. \r\nСмесеният индекс на нетния доход по факторни разходи намалява с 14.8%, а на нетния опериращ излишък/смесен доход - с 18.7%, което е в резултат на намалените обеми на продукцията и субсидиите в селското стопанство спрямо 2017 година. \r\nСмесеният индекс на нетния предприемачески доход в селското стопанство през 2018 г. намалява спрямо 2017 г. с 30.5%.", "date": "2018.12.19", "title": "НСИ: Продукцията от отрасъл „Селско стопанство“ през 2018 г. възлиза на 8 077.2 млн. лв., което е с 2% по-малко в сравнение с предходната година"}
{"url": "http://www.focus-news.net/news/2018/12/19/2603510/tsvetelina-randeva-odmvr-burgas-dve-sa-katastrofite-kray-selo-atiya.html", "text": "Две са катастрофите край село Атия. Това съобщи за  Радио „Фокус“ – Бургас  Цветелина Рандева от ОДМВР – Бургас. Едната е между два автомобила и шофьорите са попълнили само двустранен констативен протокол за ПТП, а втората е верижна катастрофа между три автомобила и автобус. Моторните превозни средства, участвали във втората катастрофа, още са на мястото на инцидента, където се извършва оглед. \r\nМария КУРТЕВА", "date": "2018.12.19", "title": "Цветелина Рандева, ОДМВР-Бургас: Две са катастрофите край село Атия"}
{"url": "http://www.focus-news.net/news/2018/12/19/2603505/korneliya-ninova-bsp-da-kritikuvash-es-e-normalno-no-da-nabezhdavasht-ek-v-neshto-koeto-ne-e-iskala-za-da-si-spasish-sobstvenata-kozha-e-antievropeysko.html", "text": "Да критикуваш ЕС е нормално, но да набеждаващ ЕК в нещо, което не е искала, за да си спасиш собствената кожа, е антиевропейско. Това каза лидерът на БСП Корнелия Нинова в декларация от името на група, предаде репортер на  Агенция „Фокус“ . „Какви са изводите от тази ситуация. БЕХ е извършил незаконни действия. Еврокомисията е реагирала, българското правителство - не. В резултат на това, на България се налага глоба от близо 150 млн. лв. За да оправдае бездействието, некадърността, нарушаването на европейските и българските закони на правителството си, премиерът на държавата Бойко Борисов си позволи да излъже, че му е поставено условие за приватизация. Както е видно от изявлението на европейския комисар такова условие не е имало. Резултатите от това положение за България и Бойко Борисов – ГЕРБ и тяхното правителство вкараха България в европейски скандал. Понеже много често сме спорили за настоящето и бъдещето на Европа, много често сме се противопоставяли на това, че вие чертаете бъдещето на Европа, бих искала да ви кажа, че да критикуваш ЕС не е антиевропейско, а е нормално“, каза Нинова. „Но да набеждаваш ЕК в нещо, което не е искала от България, за да си спасиш собствената кожа – това е антиевропейско. Ще носите отговорност за това за този скандал, в който вкарвате България на терена на ЕС\", обърна внимание лидерът на БСП.   \r\n„България ще трябва да плати тези 150 млн. лв. Ето тук дойде втората лъжа от г-н премиера, който каза, че няма да я плащат българските граждани, а БЕХ. Добре, но БЕХ откъде ще вземе тези пари – от кредити, които ще трябва да се връщат, или от собствени приходи. Тези приходи от какво са, уважаеми колеги?“, попита още Нинова. По думите ѝ правителството не е защитник на националния интерес, а хора некомпетентни да управляват енергетиката и страната. „Знаете ли, уважаеми управляващи, за колко пари е осъдена България по време на вашето управление и колко сме платили, платил е всеки българин. Тези глоби за нарушения, за незаконни действия на правителството ги плащаме всички. Ние поискахме официална справка от Министерство на финансите. Български граждани са осъдили представители на правителството за нарушаване на техните права за 15 563 961 лв.“, каза Нинова. По думите ѝ тези пари са платени и ще бъдат платени сега тези 150 млн. лв. „Кога уважаеми, г-н премиер, ще започнете да изпълнявате законите на България“, попита Нинова. Тя заяви, че БСП са задали въпрос колко искове е завел министър Горанов за вреди на държавата от страна на служители, а отговорът на Министерство на финансите е бил, че няма такива. По думите ѝ докато поне един не си плати от джоба своята некомпетентност, това ще продължава. \"Рано или късно всеки такъв държавен служител ще носи такава отговорност\", каза още лидерът на БСП.  \r\nДеница КИТАНОВА", "date": "2018.12.19", "title": "Корнелия Нинова, БСП: Да критикуваш ЕС е нормално, но да набеждаващ ЕК в нещо, което не е искала, за да си спасиш собствената кожа, е антиевропейско"}
{"url": "http://www.focus-news.net/news/2018/12/19/2603511/rakovodstvoto-na-pp-abv-shte-dade-preskonferentsiya-na-20-dekemvri.html", "text": "Ръководството на ПП АБВ ще даде пресконференция на 20 декември 2018 г. от 12.00 часа в централата на партията на улица „Врабча“ 23. Това съобщиха от пресцентъра на  ПП АБВ . Темата на събитието ще бъде представянето на политически манифест – платформа за участие на ПП АБВ в изборите през 2019 г. Участие ще вземат председателят на ПП АБВ Румен Петков и зам.-председателите на партията Владимир Маринов, Любомира Ганчева и доц. Христо Михайлов.", "date": "2018.12.19", "title": "Ръководството на ПП АБВ ще даде пресконференция на 20 декември"}
{"url": "http://www.focus-news.net/news/2018/12/19/2603513/parlamentat-prie-promeni-v-zakona-za-kulturnoto-nasledstvo-na-vtoro-chetene-svarzani-s-identifikatsiyata-na-kulturni-tsennosti.html", "text": "Парламентът прие промени в Закона за културното наследство на второ четене, свързани с идентификацията на културни ценности, предаде репортер на  Агенция „Фокус“ . Идентификацията се извършва от националните  и регионалните музеи самостоятелно или съвместно с други научни или културни институти и висши училища. Право да извършват идентификация имат и общински, и частни музеи, определени със заповед на министъра на културата. Идентификацията на нематериалното културно наследство е научно-изследователска дейност, чрез която се определя дали дадено нематериално свидетелство съответства на критериите на културната ценност, като за неговата класификация и категоризация. Критериите за определяне на една вещ като културна ценност са: научна, историческа, художествена стойност, автентичност, уникалност, време на създаване, териториален произход, материал, средства или техника за изработка, авторство, състояние, пазарна стойност. Не подлежат на идентификация за целите на последваща продажба произведения на българско изобразително изкуство след 1900 г., както и на български печатни книги, издадени след 1805 г. Законът урежда като свободно създаването, разпространението и използването на изображения и на културни ценности за лични нужди с представителна, образователна и научна цел. В случаите, в които има данни, че вещите обект на идентификацията, са незаконно придобито или фалшифицират произведение на живописта, скулптурата, графиката или археологическите предмети, се уведомяват органите на МВР и прокуратурата. В закона се налагат и санкции. Съгласно текстовете, който даде невярно експертно заключение се наказва с глоба в размер на от 10 000 лв. до 20 000 лв. С промените се изменя и Наказателния кодекс, като за лицата, набавящи за себе си или за другиго имотна облага фалшифицират произведение на живописта се наказват с лишаване от свобода до една година и с глоба от 2000 лв. до 20 000 лв. Със същото наказание се наказва лице, които пуска в продажба или в обръщение като автентични - произведения на живописта, скулптурата графиката или археологически предмети. Лице, което даде невярно заключение, което удостоверява автентичността на произведения на живописта, скулптурата, графиката или археологически предмети или обекти се наказва с лишаване от свобода до една година и с глоба от 3000 лв. до 30 000 лв. Ако деянието е извършено от лице, при упражняване на търговска дейност, наказанието е лишаване от свобода до три години и глоба от 10 000 лв. до 15 000 лв. Предметът на престъплението се отнема в полза на държавата.  \r\nДеница КИТАНОВА", "date": "2018.12.19", "title": "Парламентът прие промени в Закона за културното наследство на второ четене, свързани с идентификацията на културни ценности"}
{"url": "http://www.focus-news.net/news/2018/12/19/2603512/varna-uchiteli-direktori-na-uchilishta-i-na-detski-gradini-v-grada-shte-badat-obuchavani-na-tema-pokolenieto-z-profil-i-naglasi-kam-obrazovanieto.html", "text": "Учители, директори на училища и на детски градини ще бъдат обучавани на тема „Поколението Z: профил и нагласи към образованието“. Това съобщиха за  Радио „Фокус“ – Варна  от Дирекция „Образование и младежки дейности“ към Община Варна. Срещата ще се проведе в Градската художествена галерия  „Борис Георгиев“, като част от Общинската програма за квалификация и насърчаване на педагогическите специалисти. Дискусията ще е с фокус върху няколко теми- дигиталната свръхграмотност и четивна неграмотност, присъствието на младежите в социалните мрежи и отсъствията им от образователните институции и пазара на труда, както и дигиталното включване и социално изключване. Нагласите към образованието, мотивацията за учене, взаимоотношенията и доверието към съученици и учители, също ще бъдат поставени като теми. \r\nПоколението Z включва деца, родени между 1995 и 2010 година. Обучението има за цел да повиши информираността на педагозите относно интересите и нагласите към училището и образованието, както и да идентифицира нови подходи за работа с младежите.  Една от специфичните характеристики, които определят профила на това поколение е, че то живее във високотехнологична среда, активно използва социалните медии, поддържа непрекъсната, устойчива и опосредствана от технологиите комуникация със света. Затова учителите имат нужда от „сверяване на часовника“, поясниха организаторите. \r\nМарияна ВАЛЕНТИНОВА", "date": "2018.12.19", "title": "Варна: Учители, директори на училища и на детски градини в града ще бъдат обучавани на тема „Поколението Z: профил и нагласи към образованието“"}
{"url": "http://www.focus-news.net/news/2018/12/19/2603514/veliko-tarnovo-s-15-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 130 см, а температурата на водата - 4 градуса.  \r\nПо поречието на Дунав ще се задържи облачно със слаби валежи от сняг, които постепенно ще спират. Ще духа умерен до силен вятър от север-северозапад и ще има условия за навявания. Максималните температури в североизточните райони ще са минус 2-3°, в Свищов – 0°.", "date": "2018.12.19", "title": "Велико Търново: С 15 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/19/2603515/mvr-organizira-zaklyuchitelna-tseremoniya-za-predstavyane-na-rezultatite-ot-proekta-protivodeystvie-na-prestapleniya-svarzani-s-trafik-na-motorni-prevozni-sredstva.html", "text": "МВР организира заключителна церемония по проекта „Противодействие на престъпления, свързани с трафик на моторни превозни средства”. Тя ще се проведе на 20 декември от 10.00 часа в конферентната зала на хотел „Анел“ на бул. „Тодор Александров“ 14. Това съобщиха от пресцентъра на  МВР . Проектът е финансиран по Българо-швейцарската програма за развитие и сътрудничество. На церемонията ще бъдат оповестени резултатите от работата на шестгодишния проект.", "date": "2018.12.19", "title": "МВР организира заключителна церемония за представяне на резултатите от проекта „Противодействие на престъпления, свързани с трафик на моторни превозни средства”"}
{"url": "http://www.focus-news.net/news/2018/12/19/2603518/varna-1-ton-nelegalen-alkohol-otkriha-mitnicheski-sluzhiteli-v-neregistriran-kazan-za-rakiya-v-oblastta.html", "text": "Около 1 000 литра етилов алкохол откриха в нелегален казан за ракия на територията на област Варна служители от отдел „Митническо разузнаване и разследване“ в Митница „Варна“. Това съобщиха от пресцентъра на  Агенция „Митници“ . \r\nНа 14 декември митническите служители извършват проверка по оперативна информация в стопанска постройка. При проверката, те установяват на мястото съоръжение за дестилиране на етилов алкохол в работен режим. Обектът не е регистриран като специализиран малък обект за дестилиране, според изискванията на Закона за акцизите и данъчните складове (ЗАДС). На територията на обекта са открити и около 1000 литра наливен етилов алкохол, с  характеристики на ракия,  в различни по обем пластмасови туби. За алкохола не са представени при проверката никакви документи за платен или обезпечен акциз по ЗАДС. Съоръжението за дестилиране и алкохолът са иззети. Предстои да бъде образувано административнонаказателно производство по случая. \r\nОще 270 литра нелегален етилов алкохол с характеристики на ракия са иззети от служители от отдел „Митническо разузнаване и разследване“ при друга проверка на 7 декември 2018 г. в частен имот в област Варна. Алкохолът е открит в пластмасови туби, съхранявани в битово помещение. Собственикът на имота не е представил при проверката никакви документи за платен или обезпечен акциз за алкохола. По случая също предстои  образуване на  административнонаказателно производство. \r\nОбщо 1590 литра нелегален етилов алкохол и 122,5 кг нарязан тютюн за пушене са иззети от митническите служители от Митница „Варна“ при извършени проверки в рамките само на последните 20 дни срещу нерегламентирано производство и търговия с акцизни стоки.", "date": "2018.12.19", "title": "Варна: 1 тон нелегален алкохол откриха митнически служители в нерегистриран казан за ракия в областта"}
{"url": "http://www.focus-news.net/news/2018/12/19/2603520/plovdiv-v-asenovgrad-detsa-predstaviha-kontserta-rozhdestvenska-harmoniya.html", "text": "Музикална школа „Калина Малина” и студенти на Академията за музикално и танцово изкуство-Пловдив от класа по акордеон на Ангел Маринов представиха концерта „Рождественска хармония”. Това съобщиха за  Радио „Фокус“ - Пловдив  от Община Асеновград. Малките таланти от „Калина Малина“ зарадваха публиката с богатия си репертоар от песни, които бяха подготвили. Децата изпълниха български и чуждестранни коледни песни, както и други популярни мелодии. \r\nЗа втора година бурни аплодисменти предизвикаха студентите от класа на Ангел Маринов с изпълнения на акордеон. През месец ноември Ангел Маринов беше представителят на България в жури на световно състезание по акордеон, което се проведе в Канада.", "date": "2018.12.19", "title": "Пловдив: В Асеновград деца представиха концерта „Рождественска хармония”"}
{"url": "http://www.focus-news.net/news/2018/12/19/2603508/premierat-boyko-borisov-pravitelstvoto-shte-prehvarli-upravlenieto-na-bolnitsa-lozenets-na-sofiyskiya-universitet-i-shte-pogasi-dalgovete-na-bolnitsata-s-23-mln-leva.html", "text": "Правителството ще прехвърли управлението на болница „Лозенец“ на Софийския университет и ще погаси дълговете на болницата с 23 млн. лева. Това обяви премиерът Бойко Борисов в началото на седмичното правителствено заседание, предаде репортер на  Агенция ”Фокус”  . Премиерът призова ректорът на Софийския университет проф. дфн Анастас Герджиков, който също присъстваше на заседанието на кабинета, да се срещне с парламентарните групи, за да може да се обсъди отпадането на член 5 от Закона за изменение на Закона за лечебните заведения, съгласно който болница „Лозенец“ е лечебно заведение към Министерския съвет. По думите му преминаването на болницата към Софийския университет ще гарантира и обучението на студентите, и ще доведе до отпадането на притесненията, свързани с Медицинския факултет.  \r\nРекторът на Софийския университет проф. дфн Анастас Герджиков благодари на Министерския съвет за проявеното разбиране и готовността да се запази Университетската болница „Лозенец“ като учебна клинична база, както и управлението ѝ да се прехвърли на СУ. „Благодарен към на комисията по здравеопазване в парламента, където се проведе един много сериозен дебат и резултатът го виждаме – ще има национална детска болница, а в същото време учебно-клиничната ни база ще остане в СУ“, допълни проф. Герджиков.  \r\n„С 23 млн. погасяваме дълговете на болницата, за да не кажете дадохме ви я с дългове. Това е направено и може да го съобщите на студентите и университетския състав“, обърна се премиерът към него.  \r\nВесела АЛЕКСАНДРОВА", "date": "2018.12.19", "title": "Премиерът Бойко Борисов: Правителството ще прехвърли управлението на болница „Лозенец“ на Софийския университет и ще погаси дълговете на болницата с 23 млн. лева"}
{"url": "http://www.focus-news.net/news/2018/12/19/2603517/tsvetan-tsvetanov-gerb-arestat-za-48-chasa-bez-uvedomlenie-shte-zaraboti-samo-po-prestapleniya-za-organizirana-prestapnost-i-terorizam.html", "text": "Мярката, на която президентът налага вето, ще заработи само по престъпления за организирана престъпност и тероризъм - всяка друга теза може да бъде поднесена манипулативно. Това каза председателят на ПГ на ГЕРБ Цветан Цветанов пред журналисти във връзка с ветото на държавния глава върху промените в Наказателния кодекс, касаещи възможността за арест за 48 часа без уведомление, предаде репортер на  Агенция „Фокус“  „Не съм запознат с мотивите на президента, но мога да кажа няколко думи относно текстовете, които бяха приети в българския парламент. Тази директива на ЕС е задължителна за всички държави членки. Това стана след терористичните актове в Париж, когато имаше необходимост от задържане на лица и да се ограничи възможността за уведомяване на техни близки“, каза Цветанов. „България беше в наказателна процедура и беше в предпоставката да започне. Това, което ние направихме, е да се запознаем с директивата и да предприемем съответните законодателни промени. Това задържане по никакъв не ограничава възможността за адвокат, който от самото начало, през целия процес, ако има такъв, той получава съответната адвокатска защита. Тук говорим само за обкръжението и близките на задържаното лице. Тук не е за да се ограничи неговата защита, а за да не се осуети разследването по тежки престъпления или по терористични актове“, каза Цветанов. По думите му тази мярка ще заработи, само по престъпления, свързани с организирана престъпност и тероризъм.  \r\nДеница КИТАНОВА", "date": "2018.12.19", "title": "Цветан Цветанов, ГЕРБ: Арестът за 48 часа без уведомление ще заработи само по престъпления за организирана престъпност и тероризъм"}
{"url": "http://www.focus-news.net/news/2018/12/19/2603516/hurryiet-turtsiya-sasht-odobri-vazmozhna-prodazhba-na-peytriat-na-turtsiya.html", "text": "Държавният департамент на САЩ е одобрил възможна продажба на зенитни системи „Пейтриът“ на Турция за сумата от около 3,5 милиарда долара, съобщиха от Пентагона, пише  онлайн изданието на турския вестник Hurryiet . \r\nСпоред Службата за сътрудничество в отбраната и сигурността, външното ведомство е одобило продажбата на 80 ракети „Пейтриът“ MIM 104E, 60 PAC-3 за подобряване на ракетните сегменти и свързаното с тях оборудване. Агенцията е уведомила Конгреса за възможната продажба. \r\nВ пакета са включени комплект радари, станции за контрол, платформи за изстрелване, оборудване за комуникация, инструменти и тестово оборудване, програми за обсега и за тестове, както и оборудване за поддръжка. \r\n„Предложената продажба ще увеличи отбранителните способности на турската армия за защита срещу враждебна агресия и ще предпази съюзниците от НАТО, които биха могли да се обучават и оперират в границите на Турция. Турция не би трябвало да има затруднения да впише тази система във въоръжените си сили“, гласи съобщението от службата. \r\nТурция се опитваше да закупи системата за противовъздушна отбрана от САЩ, но ракетите никога не бяха продадени на Турция, когато са били най-необходими, според правителството. \r\nТози ход идва след като Турция сключи договор с Русия за закупуване на системата за въздушна отбрана С-400 през 2017 г. Очаква се инсталацията на системата С-400 в страната да започне през октомври 2019 г. \r\nВашингтон се оплака, че руската система не е съвместима с оръжията, използвани от другите държави от НАТО. \r\nОтделно, в доклад в края на ноември Пентагонът предупреди, че закупуването на системата за ПВО/ПРО от Русия ще има неизбежни отрицателни последици за отношенията между САЩ и Турция, както и за ролята на Турция в НАТО. \r\nРакетите „Пейтриът“ се използват за отбранителни цели, главно за сваляне на ракети и самолети. \r\nПревод и редакция:", "date": "2018.12.19", "title": "Hurryiet (Турция): САЩ одобри възможна продажба на „Пейтриът“ на Турция"}
{"url": "http://www.focus-news.net/news/2018/12/19/2603521/ministar-kiril-ananiev-4-mln-leva-se-otpuskat-za-klinikata-po-izgaryaniya-v-pirogov.html", "text": "С решение на Министерския съвет са отпуснати 4 359 000 лева на УМБАЛ и СМ \"НИ Пирогов\", с които ще бъде закупена апаратура, медицинско и немедицинско оборудване на структурите за изгаряния и пластична хирургия. Това каза на брифинг в Министерски съвет министърът на здравеопазването Кирил Ананиев, предаде репортер на  Агенция ”Фокус” . „По този начин ние ще дадем своя дял за подобряване качеството на лечение на българските граждани от една страна. От друга ще допринесем за подобряване на функционирането, финансирането и контрола в тази университетска болница и в крайна сметка ще изпълним целите и задачите, които сме си поставили в Националната здравна стратегия за 2020 година“, допълни министър Ананиев.  \r\nПроф. Асен Балтов, директор на „Пирогов“, отбеляза от своя страна, че Клиниката по изгаряния в лечебното заведение е уникална за страната ни и единствената, която лекува изгаряния при деца и възрастни. По думите му през нея годишно преминават около 1 800 възрастни и 1000 деца и се извършват около 4 800 операции. „Изключително натоварено е“, допълни той, като благодари за огромната подкрепа от страна на правителството за лечебното заведение. По думите му с отпуснатите средства ще се постигне пълно обновяване на всички отделения и структури в клиниката.  \r\nВесела АЛЕКСАНДРОВА", "date": "2018.12.19", "title": "Министър Кирил Ананиев: 4 млн. лева се отпускат за Клиниката по изгаряния в „Пирогов“"}
{"url": "http://www.focus-news.net/news/2018/12/19/2603522/sofiyski-gradski-sad-shte-gleda-myarkata-za-neotklonenie-na-37-godishniya-mazh-zadarzhan-za-ubiystvoto-na-mlada-zhena-v-stolichen-hotel.html", "text": "Софийски градски съд ще гледа мярката за неотклонение на 37-годишния мъж, задържан за убийството на млада жена в столичен хотел. Това съобщиха от пресцентъра на  Съда . Мярката ще бъде гледана в 13.30 часа. \r\n24-годишната жена беше открита мъртва в столичен хотел на 17 декември 2018 г. На място бяха изпратени екипи на полицията и Спешна помощ, констатирали смъртта на жената. Като съпричастен към престъплението беше задържан 37-годишен мъж. По случая беше образувано досъдебно производство под ръководството на прокуратурата за изясняване на всички факти и обстоятелства около тежкото престъпление.", "date": "2018.12.19", "title": "Софийски градски съд ще гледа мярката за неотклонение на 37-годишния мъж, задържан за убийството на млада жена в столичен хотел"}
{"url": "http://www.focus-news.net/news/2018/12/19/2603519/tsvetan-tsvetanov-gerb-stilat-na-prezidenta-e-da-se-nalaga-veto-za-da-mozhe-da-ima-debat-i-da-se-tarsi-porednata-konfrontatsiya-ili-zabluzhdenie.html", "text": "Стилът на президента е да се налага вето, за да може да има дебат и да се търси поредната конфронтация или заблуждение. Това каза председателят на ПГ на ГЕРБ Цветан Цветанов пред журналисти във връзка с ветото на държавния глава върху промените в НК, предаде репортер на  Агенция „Фокус“ . Той подчерта, че всичко, което е направено в НК, е съгласно директива на ЕС. „Това е станало след извършените терористични актове в Париж“, каза още Цветанов. Той обясни, че ако едно лице извърши тежко престъпление, което е с предпоставка да може да се заличат доказателства, да може да се предупреди съучастниците на това тежко престъпление или терористичен акт, в този кръг и в този вид престъпления, прокурорът е този, който може да поиска да не се уведомяват тези близки хора и този кръг. „Това разбира се, подлежи на съдебна санкция“, каза още Цветанов. По думите му с този либерален подход, който е предприет от парламента, лицето си получава адвокатската защита и никъде не е говорено за ограничаването й. „Нямаме никакви притеснения, ще се запознаем обстойно с мотивите на президента“, каза Цветанов.  \r\nВ състояние сме  да информираме президента по мотивите на промените в Наказателния кодекс, министърът на правосъдието може да предприеме действия, коментира още той. По думите му ветото най-вероятно ще бъде разгледано след Нова година.  \r\nДеница КИТАНОВА", "date": "2018.12.19", "title": "Цветан Цветанов, ГЕРБ: Стилът на президента е да се налага вето, за да може да има дебат и да се търси поредната конфронтация или заблуждение"}
{"url": "http://www.focus-news.net/news/2018/12/19/2603524/veliko-tarnovo-madlen-algafari-gostuva-v-svishtov-po-pokana-na-spetsialistite-ot-tsentara-za-obshtestvena-podkrepa.html", "text": "Мадлен Алгафари гостува в Свищов по покана на специалистите от Центъра за обществена подкрепа в града. Това съобщиха от пресцентъра на  Община Свищов . Екипът на социалната институция кани всички жители на града на среща-разговор и официално представяне на новата книга на автора – „Поправителен за родители“. \r\nМадлен Алгафари издава първата си книга „Мира нямам“ – поезия и психология през 2003 година. Следват книгите „Вяра имам“, „Всички можем да летим“, „Приказки за пораснали деца“, „Глад за истински неща“, „Как да се разболяваме качествено“, „От „какво ще кажат другите“ до „Какво избирам аз“, „Чувствам, следователно съм“. Дългогодишен психотерапевт с богата и ползотворна практика. Широко известна в и извън пределите на Р България. Член е на Българската асоциация по психотерапия, на Европейската асоциация по психотелесна терапия, на Управителния съвет на „Институт за психотелесна терапия“. \r\nСрещата с нея ще се проведе от 11.30 часа в Центъра за обществена подкрепа в Свищов. Входът на събитието е свободен.", "date": "2018.12.19", "title": "Велико Търново: Мадлен Алгафари гостува в Свищов по покана на специалистите от Центъра за обществена подкрепа"}
{"url": "http://www.focus-news.net/news/2018/12/19/2603506/delyan-dobrev-gerb-mnogo-e-vazhno-da-ne-se-izpolzvat-vazhni-za-darzhavata-temi-za-da-se-trupat-politicheski-dividenti.html", "text": "Много е важно да не се използват важни за държавата теми, за да се трупат политически дивиденти.  Това каза народният представител от ПГ на ГЕРБ и председател на Енергийна комисия Делян Добрев в декларация от името на група за глобата на БЕХ от страна на ЕК в размер на 77 млн. евро, предаде репортер на  Агенция „Фокус“.    \r\n„Това е казус, който се развива в последните три-четири години. Нарушение, което ЕК твърди, че България е направила в периода 2007-2015 г. През тези години са управлявали всички правителства. Много е жалко да се използват такива важни за държавата теми, за да се трупат политически дивиденти. В Народното събрание през последните две години сме правили редица изслушвания по тази тема и на открити, и на закрити заседания. Ако Г-жа Нинова като лидер на най-голямата след ГЕРБ парламентарна група в парламента имаше желание да се запознае с казуса, щеше да получи от своите колеги, че на закрити заседания не само следихме, но Народното събрание два пъти взема решение по този казус“, каза още Добрев и подчерта, че парламентът единодушно е отхвърлил варианта България да носи вина по това дело.  \r\nДеница КИТАНОВА", "date": "2018.12.19", "title": "Делян Добрев, ГЕРБ: Много е важно да не се използват важни за държавата теми, за да се трупат политически дивиденти"}
{"url": "http://www.focus-news.net/news/2018/12/19/2603526/nina-stavreva-kmet-na-kavarna-blagoustroyavaneto-na-peshehodnoto-prostranstvo-v-kurortnata-zona-na-grada-e-sred-nay-golemite-ni-povodi-za-gordost-tazi-godina.html", "text": "Благоустрояването на пешеходното пространство в курортната зона на града е сред най-големите ни поводи за гордост тази година. Това заяви кметът на Каварна Нина Ставрева, предаде кореспондент на  Радио „Фокус” – Варна . „Ние усилено и последователно работим за промяна на облика на тази морска зона и вече имаме самочувствието да кажем, че има европейски вид“, добави Нина Ставрева. Общината прави периодичен ремонт на уличното осветление, като администрацията се отзовава на всички сигнали на жителите на морския град, за да бъдат своевременно решени проблемите. „Добрата новина на морската община е реалният ръст на туристите в Каварна\", посочи Нина Ставрева. Увеличението е с 30%. Най-многобройни са били гостите от Румъния и Русия. Според кмета се наблюдава завръщане на туристите от Полша, Чехия, Германия и скандинавските страни. По думите ѝ се отчита и реален ръст на приходите от туризъм. За сравнение при събран туристически данък през 2015 година от 50 000 лв. през тази година сумата възлиза на 170 000 лв., което е 100% изпълнение на заложения план. С около 2000 места е увеличена легловата база в морската община. 4300 е легловата база към момента. „Това е показателно всъщност за добрия бизнес климат и отношение към бизнеса от страна на Община Каварна. Има нови атракции в района на Каварна и по този начин станахме още по-привлекателен център за туристите. Това лято отвори врати аквапарк, в който са включени най-добрите съоръжения от всички аквапаркове в България. При нас се намира и най-атрактивният екшънпарк извън София“, каза Нина Ставрева.  \r\nЖулиета НИКОЛОВА", "date": "2018.12.19", "title": "Нина Ставрева, кмет на Каварна: Благоустрояването на пешеходното пространство в курортната зона на града е сред най-големите ни поводи за гордост тази година"}
{"url": "http://www.focus-news.net/news/2018/12/19/2603527/valentina-georgieva-rzi-blagoevgrad-ot-nachaloto-na-godinata-v-oblastta-sa-izvarsheni-okolo-5500-proverki-i-sa-sastaveni-60-akta-za-tyutyunopushene-na-zakriti-mesta.html", "text": "От началото на годината област Благоевград са извършени около 5500 проверки и са съставени 60 акта за тютюнопушенето на закрити места. Това каза за  Радио „Фокус“ – Пирин  Валентина Георгиева, инспектор в отдел „Профилактика на болестите и промоции на здравето“ към Дирекция „Обществено здраве“ в Регионална здравна инспекция (РЗИ)-Благоевград. Тя допълни, че наложените санкции са едно към едно за физически и юридически лица. По думите й в Благоевградска област се нарушаване забраната за тютюнопушене на закрити места.  \r\n„До този момент органите за държавния здравен контрол извършваме единствено контрол за тютюнопушене в областта и в цялата страна“, посочи Валентина Георгиева. Тя заяви, че отговорността на пушещия е лична. „В момента, в който установим, че пуши на закрито място може да го санкционираме като физическо лице“, каза Георгиева. Тя добави, че отговорност носят както пушещия, така и собственика на заведението като на нощните проверки инспекторите от РЗИ работят съвместно с полицията. „Проблемът е, че ако не сме заедно с органите на МВР, нямаме право да изискваме лични карти, което спъва работата ни и в този случай може да съставим акт единствено на собственика или управителя на заведението, защото е разрешил да се пуши там“, съобщи Валентина Георгиева. \r\nДенис НИКИФОРОВ", "date": "2018.12.19", "title": "Валентина Георгиева, РЗИ-Благоевград: От началото на годината в областта са извършени около 5500 проверки и са съставени 60 акта за тютюнопушене на закрити места"}
{"url": "http://www.focus-news.net/news/2018/12/19/2603525/krum-zarkov-bsp-vetoto-na-prezidenta-na-nakazatelniya-kodeks-e-osnovatelno-i-nie-shte-go-podkrepim.html", "text": "Ветото на президента на Наказателния кодекс е основателно и ние ще го подкрепим. Това каза заместник-председателят на ПГ на „БСП за България“ Крум Зарков пред журналисти във връзка с ветото на държавния глава върху промените в НК, предаде репортер на  Агенция „Фокус“ . „Ветото на президента по отношение на изключение на общоприетия принцип, че когато някой е арестуван, има право да уведоми трето лице, е напълно основателно. Ние ще го подкрепим, още повече, че БСП предложи между първо и второ четене този текст да отпадне. Нека управляващите, които останаха глухи за всички предупреждения, включително експертната общност, да не се оправдават с европейски директиви“, каза той. По думите му европейската директива ясно определя при кои престъпления може да бъде използвано такова изключение. „В българския закон това нещо го няма и много правилно президентът го връща за повторно обсъждане. Надявам се да бъде чут“, каза още Зарков.  \r\nДеница КИТАНОВА", "date": "2018.12.19", "title": "Крум Зарков, БСП: Ветото на президента на Наказателния кодекс е основателно и ние ще го подкрепим"}
{"url": "http://www.focus-news.net/news/2018/12/19/2603528/sofiya-pravoslaven-paraklis-be-otkrit-i-osveten-v-dvora-na-parva-sagbal-sveta-sofiya.html", "text": "Православен параклис бе открит и осветен в двора на Първа САГБАЛ „Света София“, предаде репортер на  Агенция „Фокус“ . Новопостроеният параклис бе осветен от Негово Преосвещенство Белоградчишкият епископ Поликарп - викарен епископ на Софийска света митрополия и отец Бисер Костадинов - председател на църковното настоятелство към Първа САГБАЛ „Света София“. Молитвеният дом носи името „Рождество Христово“. В официалното събитие се включиха д-р Веселин Милев, председател на постоянната комисия по здравеопазване и социална политика в Столичния общински съвет, г-н Георги Йорданов - Началник на кабинета на министъра на финансите, Министерство на финансите на Република България, д-р Моника Чеуз, директор на Дирекция „Здравеопазване“ в Столична община, г-н Емил Велинов, Директор на Дирекция „Вероизповедания“ към Министерски съвет на Република България и д-р Гергана Коларова, изпълнителен директор на Първа САГБАЛ „Света София“ и кметът на район „Красна поляна“ Иван Чакъров.  \r\nТеодора ПАТРОНОВА", "date": "2018.12.19", "title": "София: Православен параклис бе открит и осветен в двора на Първа САГБАЛ „Света София“"}
{"url": "http://www.focus-news.net/news/2018/12/19/2603529/gabrovo-33-godishna-zhena-i-dete-na-1-g-sa-blasnati-ot-lek-avtomobil-na-peshehodna-pateka-v-oblastniya-grad.html", "text": "33-годишна жена и дете на 1 г. са блъснати от лек автомобил на пешеходна пътека в Габрово, съобщиха от  Областна дирекция на МВР – Габрово . Инцидентът станал малко преди 12.00 часа вчера, на ул. „Орловска“ в града, на обозначена пешеходна пътека срещу блок „Дунав”. Лек автомобил с габровска регистрация, управляван от 43-годишен жител на габровското село Жълтешм блъска правилно пресичащите пешеходци 33-годишна жена от град Дряново и дъщеря й, на възраст 1 година и 4 месеца. Двете пострадали са настанени за наблюдение в МБАЛ „Д-р Тота Венкова“ със съмнение за комоцио церебри, без опасност за живота. На участниците в пътнотранспортното произшествие е направена проба за употреба на алкохол с техническо средство, която е отрицателна. Произшествието е обслужено по административен ред.", "date": "2018.12.19", "title": "Габрово: 33-годишна жена и дете на 1 г. са блъснати от лек автомобил на пешеходна пътека в областния град"}
{"url": "http://www.focus-news.net/news/2018/12/19/2603531/pozharnata-napomnya-na-grazhdanite-da-badat-vnimatelni-pri-upotrebata-na-koledni-ukrasi-foyerverki-i-otoplitelni-uredi-po-vreme-na-praznitsite-za-da-se-izbegne-opasnostta-ot-pozhari.html", "text": "Пожарната напомня на гражданите да бъдат внимателни при употребата на коледни украси, фойерверки и отоплителни уреди по време на празниците, за да се избегне опасността от пожари. Това съобщиха от пресцентъра на  МВР . От ГД „Пожарна безопасност и защита на населението“ напомнят, че с настъпването на коледните и новогодишни празници се повишава рискът от пожари както в дома, така и на обществени места. Предпоставки за това са използването на различни видове коледни украси, бенгалски огън, фойерверки, сценични и пиротехнически изделия, работещи и оставени без надзор кухненски, отоплителни и други електрически уреди.  \r\nЗа да не се помрачи празничното настроение експертите препоръчват да се следват няколко лесни правила:  \r\n- Не бива да се използват свещи и бенгалски огън за украса на коледните дръвчета;  \r\n- Горящите свещи трябва да са поставени върху твърда и негорима подложка, на безопасно разстояние от горими материали и предмети;  \r\n- Горящите свещи трябва да се пазят далеч от деца и домашни любимци, които с действията си могат да предизвикат пожар;  \r\n- Светещите коледни лампички и друга украса не трябва да остават включени без надзор;  \r\n- Добре е да се провери изправността на електрическите и други отоплителни уреди, които хората ползват ежедневно и да се отдели специално внимание на безопасността в кухненското помещение;  \r\n- Не бива да се разрешава на деца да употребяват пиратки, римски свещи, ракети и други пиротехнически изделия; \r\n- Когато се палят свещи в църквата, гражданите трябва да пазят освен себе си и околните хора;  \r\n- Ако празнуват извън дома или на обществено място (увеселително заведение, хотел, търговски център, кино, театър и др.) e добре гражданите да се запознаят с пътищата за евакуация, изходите и разположението на пожарогасителите и пожарните кранове;  \r\n- В случай на задимяване и пожар на обществено място, не бива да се изпада в паника, а хората да се насочат към най-близкия изход, да следват и изпълняват указанията на персонала на обекта и на пристигналите на място пожарникари и служители на реда, по възможност - да помогнат на деца, възрастни и хора в неравностойно положение. При силно задимяване е добре да се използва мокър текстилен материал пред носа и устата и да се диша през него. Придвижването трябва да става в приведено положение – близо до пода, тъй като въздухът там не е толкова замърсен. В случай, че човек стане очевидец на пожар, при първа възможност трябва да съобщи на телефон 112 - дежурният оператор може да му зададе уточняващи въпроси, както и да даде ценни указания.", "date": "2018.12.19", "title": "Пожарната напомня на гражданите да бъдат внимателни при употребата на коледни украси, фойерверки и отоплителни уреди по време на празниците, за да се избегне опасността от пожари"}
{"url": "http://www.focus-news.net/news/2018/12/19/2603530/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Държавният департамент на САЩ е одобрил възможна продажба на зенитни системи „Пейтриът“ на Турция за сумата от около 3,5 милиарда долара, съобщиха от Пентагона, пише  онлайн изданието на турския вестник Hurryiet . \r\nСпоред Службата за сътрудничество в отбраната и сигурността, външното ведомство е одобило продажбата на 80 ракети „Пейтриът“ MIM 104E, 60 PAC-3 за подобряване на ракетните сегменти и свързаното с тях оборудване. Агенцията е уведомила Конгреса за възможната продажба. \r\nВ пакета са включени комплект радари, станции за контрол, платформи за изстрелване, оборудване за комуникация, инструменти и тестово оборудване, програми за обсега и за тестове, както и оборудване за поддръжка. \r\n„Предложената продажба ще увеличи отбранителните способности на турската армия за защита срещу враждебна агресия и ще предпази съюзниците от НАТО, които биха могли да се обучават и оперират в границите на Турция. Турция не би трябвало да има затруднения да впише тази система във въоръжените си сили“, гласи съобщението от службата. \r\nТурция се опитваше да закупи системата за противовъздушна отбрана от САЩ, но ракетите никога не бяха продадени на Турция, когато са били най-необходими, според правителството. \r\nТози ход идва след като Турция сключи договор с Русия за закупуване на системата за въздушна отбрана С-400 през 2017 г. Очаква се инсталацията на системата С-400 в страната да започне през октомври 2019 г. \r\nВашингтон се оплака, че руската система не е съвместима с оръжията, използвани от другите държави от НАТО. \r\nОтделно, в доклад в края на ноември Пентагонът предупреди, че закупуването на системата за ПВО/ПРО от Русия ще има неизбежни отрицателни последици за отношенията между САЩ и Турция, както и за ролята на Турция в НАТО. \r\nРакетите „Пейтриът“ се използват за отбранителни цели, главно за сваляне на ракети и самолети. \r\n***  Високопоставен американски дипломат призова Босна и Херцеговина (БиХ) да остане на пътя към присъединяване към НАТО, процес, който един от тримата новоизбрани президенти заплашва да саботира, пише  електронното издание Sarajevo Times , като посочва, че предходните босненски правителства са се стремели да вкарат страната в Алианса, който този месец призова Сараево да представи своя „план за действие“ – една от последните мерки преди да може да бъде изпратена поканата за членство. \r\n„Но новият сръбски президент-националист Милорад Додик – който беше избран заедно с хърватина и бошняка – постоянно подчертава нежеланието си за присъединяване към НАТО“, отбелязва изданието. След срещата с тримата държавни глави в Сараево, заместник-държавния секретар на САЩ Джон Съливан заяви, че Вашингтон „ентусиазирано подкрепя“ усилията на БиХ да се присъедини към Алианса. \r\n„Обсъдихме позицията на САЩ, която е толкова твърда, колкото винаги е била“, заяви той пред журналистите. За да продължи БиХ по пътя към членство, трябва да има консенсус, но Додик, който се представя за политик, близък до руския президент Владимир Путин, не дава никакви сигнали, че ще се присъедини към този курс. \r\n„Имаме консенсус в президентството за европейския път и съм имал възможност да кажа, че няма консенсус за НАТО“, заяви представителят на босненските сърби след срещата с американския дипломат. Много от сърбите намират присъединяването към Алианса за неуместно, предвид ролята на военната организация във войните в бивша Югославия през 90-те и бомбардировките й на сръбските позиции, обяснява Sarajevo Times. \r\nМедията припомня, че две десетилетия след войната, в резултат от която загинаха около 100 хиляди души, балканската страна остава остро разделена по етнически линии: на бошняци, сърби и хървати. През 2017 година Додик, радикален сръбски националист, както го определя изданието, бе санкциониран от САЩ за усилията му да подкопае интегритета на страната. \r\nВ понеделник Съливан каза, че тези санкции все още са в сила, но той се срещнал с Додик от уважение към институцията на президентството. Под натиска на Запада Босна създаде единна армия през 2006 г. и затвърди членството в НАТО като цел в Закона за националната отбрана, припомня още Sarajevo Times. \r\n***  В интервю без задръжки за in.gr бившият лидер на СИРИЗА (Коалиция на радикалната левица) Алекос Алаванос определи някогашното си протеже Алексис Ципрас като най-големият предател на гръцката левица в историята, пише  онлайн изданието на вестник „То Вима“ . \r\n„Никой не е предавал повече лявото в цялата му история (от Ципрас). Определено е имало случаи, в които водещи фигури са се „извъртали“ и са подписвали декларации на разкаяние, предавали са своята партия“, посочи Алаванос, визирайки някога повсеместните „декларации за политически убеждения“, които левичарите са били принудени да подписват, под заплаха, че ако не го направят, ще бъдат изпратени в изгнание на близки или далечни острови. \r\n„Някои изоставиха радикалните позиции от своята младост, което е в правото им“, добави той. \r\nИзданието отбелязва, че никой не е направил повече за издигането на политическата кариера на Алексис Ципрас от Алаванос, който го посочи за кандидат за кмет на Атина през 2006-а година. \r\nКогато беше избран за лидер на СИРИЗА на 10 февруари 2008 г., 33-годишният Алексис Ципрас победи многоуважавания 60-годишен ветеран от гръцката левица Фотис Кувелис [понастоящем заместник-министър на отбраната], припомня още вестникът. \r\nЦипрас спечели убедително, с подкрепата на Алаванос. \r\nМакар и огорчен от поведението на своя наследник, Алаванос рядко изразява негодуванието си от това, че е бил безцеремонно заобиколен от Ципрас. Всъщност той дава ясно да се разбере, че Ципрас се е издигнал до премиерството на собствената си пара. Ципрас е уникален случай в гръцката левица \r\n„Случаят на ръководството на СИРИЗА е уникален. Те се обърнаха на 180 градуса и прилагат политики, противоположни на тези, които поддържаха, докато бяха в опозиция. Дори днес те настояват да се наричат левичари, стигматизирайки левицата, както никой досега, особено в очите на младежта. Те правят всичко това, за да останат в правителството и да се радват на ползите от властта“, обяви Алаванис. „Моралното предимство“ на левицата \r\nПопитан за Ципрас и кадрите на СИРИЗА, които се хвалят с „моралното предимство на левицата“, бившият лидер на партията заяви, че това е очеизвадно невярно за „лявото“, което настоящият премиер и неговите другари са създали. \r\n„Когато чуете някой да се хвали със собствения си характер и алтуризъм, най-добре е да пъхнеш ръката си в джоба и да пазиш портфейла си“, е остроумният коментар на Алаванос. \r\n***  Вместо да санкционира тежко Прищина за неразумните действия спрямо Белград и сърбите в Косово, върхът на Европейския съюз започна преписка с лидерите на косовските албанци. Европейската „тройка“ – ръководителят на дипломацията Федерика Могерини и комисарите за разширяване и търговия Йоханес Хан и Сесилия Малстрьом във вторник изпратиха още едно писмо на косовския премиер Рамуш Харадинай, в което го известиха, че едностранните действия застрашават продължаването на диалога с Белград, пише  онлайн изданието на белградския ежедневник „Вечерне новости“ . \r\nВестникът обяснява, че Могерини е предупредила косовските институции, че диалогът ще продължи в същия формат, както и че за ЕС Хашим Тачи е представител на косовските албанци в този процес. „По този начин Прищина, на практика, получи рампа за нов преговарящ екип, който би трябвало да бъде оглавяван от вицепремиера на Косово Фатмир Лимай, който иначе е злодей от т.нар. Армия за освобождение на Косово“, коментира „Новости“. \r\n„Харадинай отговори на атаките и посочи, че Могерини е отговорна за неуспеха на преговорите. А освен това още веднъж бръкна с пръст в окото на Брюксел и Белград, казвайки, че митата (от 100% върху сръбските стоки) ще бъдат отменени, когато Сърбия признае Косово“, пише изданието. \r\n„Новости“ отбелязва, че „нов опит да бъдат вразумени властите в Прищина ще последва в сряда в Брюксел, където Могерини ще е домакин на работен обяд с „шест партньора“ от Западните Балкани. Покана получиха президентите на Сърбия и Черна Гора Александър Вучич и Мило Джуканович, държавният глава на временните институции в Прищина Хашим Тачи и премиерите на Македония и Албания Зоран Заев и Еди Рама, както и председателят на Съвета на министрите на Босна и Херцеговина Денис Звиздич“. \r\nВучич и Тачи пристигат в Брюксел от Ню Йорк, където участваха на извънредното заседание на Съвета за сигурност на ООН, свикано по повод решението на Прищина да започне формирането на собствена армия.", "date": "2018.12.19", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/12/19/2603509/delyan-dobrev-gerb-bsp-spekulira-che-balgarite-shte-plashtat-globata-na-beh-nyama-kak-77-mln-evro-da-vlizat-v-kraynite-tseni.html", "text": "БСП спекулира, че българите ще плащат глобата на БЕХ - няма как 77 млн. евро да влизат в крайните цени. Това каза народният представител от ПГ на ГЕРБ и председател на Енергийна комисия Делян Добрев в декларация от името на група за глобата на БЕХ от страна на ЕК в размер на 77 млн. евро, предаде репортер на  Агенция „Фокус“ . „Народното събрание задължихме Министерски съвет да обжалва едно евентуално негативно решение на ЕК на налагането на глоба. Освен това спекулирате с това, че едва ли не, глобата като се плати от трите дружества, това ще излезе от джоба на българските данъкоплатци. Изобщо не е вярно, защото глоби, каквито и да са те, не са ценообразуващ елемент във формулата на КЕВР“, каза Добрев. По думите му, когато КЕВР определя цените, няма никакво значение дали някой е платил глоба или не и добави, че разсъждението от страна на БСП е елементарно. „Ако искате излезте от трибуната да ме репликирате, питате откъде ще дойдат парите – ще дойдат от неразпределени печалби на дружествата, от приходи от транзит, от износ на електроенергия и от много други места, но не и през цената на тока и газа и която и да е друга цена, която плащат потребителите“, допълни Добрев.   \r\nДеница КИТАНОВА", "date": "2018.12.19", "title": "Делян Добрев, ГЕРБ: БСП спекулира, че българите ще плащат глобата на БЕХ - няма как 77 млн. евро да влизат в крайните цени"}
{"url": "http://www.focus-news.net/news/2018/12/19/2603533/obshtina-burgas-inovativnata-detska-gradina-pinokio-e-otlichena-v-kategoriya-zelena-arhitektura-na-konkursa-sgrada-na-godinata.html", "text": "Иновативната бургаска детска градина „Пинокио“ е отличена в категория „Зелена архитектура“ на престижния конкурс „Сграда на годината 2018“. Това съобщиха от пресцентъра на  Община Бургас . Наградата бе връчена  на зам.-кметът по европейски политики и околна среда Руска Бояджиева на гала церемония в в Ѕоfіа Еvеnt Сеntеr. Конкурсът се провежда под патронажа на Министерството на регионалното развитие и благоустройството. В  нaциoнaлния ĸoнĸypc „Cгpaдa нa гoдинaтa 2018“ са селектирани 60 пpoeĸтa, разпределени в 16 ĸaтeгopии, определени от aвтopитeтнo жypи, cъcтaвeнo oт 31 изявeни пpoфecиoнaлиcти в oблacттa нa инвecтициитe, cтpoитeлcтвoтo, apxитeĸтypaтa, ĸyлтypaтa и aĸaдeмичнитe cpeди. Heгoв пpeдceдaтeл e Дeницa Hиĸoлoвa, зaм.-миниcтъp нa peгиoнaлнoтo paзвитиe и блaгoycтpoйcтвoтo.  \r\nИзбopът нa eĸcпepтитe e пoдчинeн нa ocнoвнaтa миcия нa ĸoнĸypca зa ĸoмплeĸcнa oцeнĸa нa пocтижeниятa нa инвecтитopи, apxитeĸти, cтpoитeли и вcичĸи пpoфecиoнaлиcти, cвъpзaни c peaлизиpaнeтo нa cгpaдни пpoeĸти в paзлични ĸaтeгopии пpeз изтeĸлaтa гoдинa. Haциoнaлният ĸoнĸypc „Cгpaдa нa гoдинaтa“ cтapтиpa пpeз 2002 г и ce opгaнизиpa oт ГPAДЪT Meдиa Гpyп пoд пaтpoнaжa нa Mиниcтepcтвoтo нa peгиoнaлнoтo paзвитиe и блaгoycтpoйcтвoтo c пoдĸpeпaтa нa бpaншoвитe opгaнизaции в oблacтитe нa инвecтициитe, apxитeĸтypaтa и cтpoитeлcтвoтo. ДГ „Пинокио“ в к-с „Меден рудник“ е иновативното детско заведение, изградено от Община Бургас със средства от Оперативна програма „Региони в растеж“. Детското заведение е първото по рода си детско заведение в  Бургас, което се характеризира с висок клас на енергийна ефективност, с минимално потребление на енергия и много ниски разходи за отопление. Сградата представлява детска градина от нов тип, като основната цел е създаването на обеми и вътрешни пространства, провокиращи развитието на различен вид пространствено мислене при децата и избягване на утвърдената унификация при изграждане на подобен вид сгради. Обемите на сградата са така разположени един спрямо друг, че в максимална степен осигуряват конфорт на обитаване.  \r\nСградата е за 3 градински групи с по 26 деца всяка и за една яслена група с 20 деца. Функционално сградата съдържа: дневни и с пални помещения, кухненски блок със стеририлизатор, санитарни възли към всяка дневна зона, стопански помещения, миялно помещени, склад за отпадъци, разливочно, складове за спално бельо – мръсно и чисто, лекарски кабинет, други обслужващи помещения – охрана, касиер, библиотека, учебен кабинет, фикултурно-музикален салон, административни помещения. Освен газова отоплителна инсталация е предвидена и модерна соларна инсталация, окомплектована с необходимата автоматика. Пред фасадите на сградата е разположена метална конструкция с дървени жалузи, които имат слънцезащитна и екологична функция. Съвременното оборудване и обзавеждане на спалните помещения, занималните, физкултурно-музикалния салон и другите помещения за занимания по интереси предполага иновативна организация на преподаване и учене. На двора има „музикални кутии“, сглобени от метал, дърво, бамбук, с които децата могат да произвеждат звуци. Там са монтирани различни видове учебни дъски: черна, за писане с тебешир; бяла, за рисуване с боички; дъска, върху която се лепят магнити. На няколко места може да се играе морски шах. В двора има инсталация, в която може да се налива вода, за да се извършва наблюдение на нейното движение и други свойства, както и сензорна пътека с различни сектори, напълнени с речни камъни, пръст и есенни листа, върху които децата да стъпват боси. За имота е изпълнена система за напояване на зелените площи и градинки. Водата за напояване идва от резервоар, в който се събира част от дъждовната вода.", "date": "2018.12.19", "title": "Община Бургас: Иновативната детска градина „Пинокио“ е отличена в категория „Зелена архитектура“ на конкурса „Сграда на годината“"}
{"url": "http://www.focus-news.net/news/2018/12/19/2603535/api-vremenno-e-ogranicheno-dvizhenieto-v-izprevarvashtata-lenta-po-avtomagistrala-trakiya-pri-km-104-v-posoka-burgas-poradi-remont-na-mantinela.html", "text": "Временно е ограничено движението в изпреварващата лента по автомагистрала „Тракия“ при км 104 в посока Бургас поради ремонт на мантинела в средната разделителна ивица. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента и е регулиран с пътни знаци. Шофьорите трябва да се движат с повишено внимание и съобразена скорост.", "date": "2018.12.19", "title": "АПИ: Временно е ограничено движението в изпреварващата лента по автомагистрала „Тракия“ при км 104 в посока Бургас поради ремонт на мантинела"}
{"url": "http://www.focus-news.net/news/2018/12/19/2603539/valcho-cholakov-oblasten-upravitel-na-burgas-obstanovkata-v-oblastta-e-spokoyna-sled-snegovalezhite-vsichki-naseleni-mesta-sa-s-elektrichestvo-i-voda-nyama-zatvoreni-patishta.html", "text": "Обстановката в област Бургас е спокойна след снеговалежите, всички населени места са с електричество и вода, няма затворени пътища. Това съобщи за  Радио „Фокус“-Бургас  областният управител Вълчо Чолаков и допълни, че по републиканската пътната мрежа са на обход 20 машини, които следят ситуацията и са в готовност да реагират в случай на нужда. Осигурени са всички необходими инертни материали, наблюдават се пътищата.  \r\nСнощи са били на терен 43 машини. „Не вали силно сняг, температурите не са отрицателни в по-голямата част от територията“, каза още областният управител на Бургас. \r\nДеница ДИМИТРОВА", "date": "2018.12.19", "title": "Вълчо Чолаков, областен управител на Бургас: Обстановката в областта е спокойна след снеговалежите, всички населени места са с електричество и вода, няма затворени пътища"}
{"url": "http://www.focus-news.net/news/2018/12/19/2603538/prof-boyan-durankev-vapreki-bryukselskiya-optimizam-evropeyskiya-korab-se-lyushka-ot-vatreshni-vetrove.html", "text": "Въпреки Брюкселския оптимизъм, европейския кораб се люшка от вътрешни ветрове. Това каза за сутрешния блок „Добро утро, България“ на  Радио „Фокус“  икономистът проф. Боян Дуранкев в обзор на икономическата 2018 година в международен план. Според него все по-нарастващата възможност за Брекзит без сделка ограничава европейските фактори за растеж, но влияние върху тях оказват и раздуващите се национални интереси на 27-те държави членки. Дали България ще се справи икономически предвид международната обстановка обаче зависи и от редица световни фактори, уточни икономистът.  „Световните фактори за развитие и растеж на БВП опират най-вече до растежа на военната индустрия. САЩ води най-малко 2 студени войни, а не можем да определим това като нещо добро. От 2-3 години една нова страна излиза на първо място по БВП и покупателна способност и това е Китай. Освен че растежът се пренася на изток в Азия, забелязваме и спадове – „Уолстрийт“ достигна дъно, а пазарите по света и в ЕС отбелязват 14-месечен спад. Така че в света се очакват недобри неща през следващите години, а това ще повлияе най-много на периферните страни като България“, обясни икономистът. България е без особени възможности за автономно управление и с икономика, която се развива в зависимост от решенията на Брюксел и Вашингтон, уточни проф. Боян Дуранкев. Според него на фона на международните икономически проблеми, България има редица вътрешни - сива икономика, корупция, чужди скрити картели и силна концентрация на богатство. Всичко това е причина българските граждани да търсят спасение в чужбина, поради което у нас се наблюдава не диктатура на пролетариата, а „диктатура на краката“, обясни икономистът.", "date": "2018.12.19", "title": "Проф. Боян Дуранкев: Въпреки Брюкселския оптимизъм, европейския кораб се люшка от вътрешни ветрове"}
{"url": "http://www.focus-news.net/news/2018/12/19/2603540/ventseslava-genova-ruo-varna-vav-vsichki-uchilishta-na-teritoriyata-na-oblastta-se-osashtestvyava-normalen-ucheben-protses.html", "text": "Във всички училища на територията на областта се осъществява нормален учебен процес. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя допълни, че сградите на учебните заведения са добре отоплени и към момента няма постъпили сигнали за аварии в отоплителните системи. Няма постъпила информация и за непочистени пътни участъци, които да създават проблеми при движение на ученическите автобуси. \r\nМарияна ВАЛЕНТИНОВА", "date": "2018.12.19", "title": "Венцеслава Генова, РУО - Варна: Във всички училища на територията на областта се осъществява нормален учебен процес"}
{"url": "http://www.focus-news.net/news/2018/12/19/2603541/haskovo-zadarzhani-sa-blizo-700-litra-nelegalen-alkohol-predlagan-za-prodazhba-v-internet.html", "text": "Близо 700 литра етилов алкохол без документи за платен акциз е задържал eкип на митническа мобилна група при проверка на къща с двор на територията на община Димитровград. Това съобщиха от пресцентъра на  Агенция „Митници“ . Алкохолът е открит от митническите служители като „тайни клиенти“ по обява в сайт за продажби в интернет. \r\nНа 17 декември 2018 г. митническите служители договарят в телефонен разговор покупка на предлагана в онлайн обявата „домашна ракия“. При последвала митническа проверка, в частния имот на „търговеца“, митническите служители откриват под навеса, в двора, пластмасови туби с вместимост по 10 и 11 литра, пълни с 699 литра течност с мирис на алкохол. При извършения полеви тест се установява, че 429 литра от откритата течност е с алкохолно съдържание 70º, а 270 литра - 50º. В хода на контролните действия е установено, че една част от открития алкохол е собственост на лицето, публикувало обявата, а другата – на собственика на имота. В рамките на проверката за алкохола не са представени документи за платен или обезпечен акциз по Закона за акцизите и данъчните складове. Алкохолът е задържан в склад на Митница Пловдив. Взети са проби за лабораторен анализ. След излизане на резултатите от лабораторните експертизи предстои да бъде образувано административнонаказателно производство по случая.", "date": "2018.12.19", "title": "Хасково: Задържани са близо 700 литра нелегален алкохол, предлаган за продажба в интернет"}
{"url": "http://www.focus-news.net/news/2018/12/19/2603543/tovarnite-avtomobili-vlizashti-v-balgariya-ot-turtsiya-nyama-da-badat-prenasochvani-prez-gkpp-lesovo.html", "text": "Пренасочването на товарни автомобили с дестинация България към определени пунктове на българо-турската граница няма да бъде сред инструментите, прилагани за облекчаване на трафика, каквото намерение имаше турската страна. Това съобщиха от пресцентъра на  Агенция „Митници“ . За това бе постигнато съгласие по време на среща на високо ниво между представители на българските и турските митнически администрации, която се проведе на 17 декември 2018 г. На срещата бяха поети и взаимни ангажименти за прилагане на мерки за увеличаване на пропускателната способност на ГКПП „Лесово“ и ГКПП „Капитан Андреево“. \r\nМеждувременно вече са монтирани и работят два нови кантара на МП „Капитан Андреево“. Това позволява входящите товарни автомобили да се обработват едновременно на десет трасета.", "date": "2018.12.19", "title": "Товарните автомобили, влизащи в България от Турция, няма да бъдат пренасочвани през ГКПП „Лесово“"}
{"url": "http://www.focus-news.net/news/2018/12/19/2603523/ramush-haradinay-pismoto-na-tramp-e-dobra-novina-za-kosovo.html", "text": "Министър-председателят на Косово Рамуш Харадинай коментира писмото на американския президент Доналд Тръмп до държавния глава на страната Хашим Тачи, като го определи за добра новина за Прищина, предава  държавната „Радио и телевизия Косово“ (RTK) . \r\nВ съобщение във „Фейсбук“, Харадинай написа: „От самото начало, САЩ бяха и продължават да бъдат най-големият поддръжник на държавата Косово, нейния суверенитет и териториален интегритет. Като премиер на правителството на Косово категорично подкрепям всички усилия за унификация на позициите в политическия спектър и бързите приготовления за постигането на всеобхватен, правно обвързващ договор между двете страни, Косово и Сърбия“. \r\nПревод и редакция:", "date": "2018.12.19", "title": "Рамуш Харадинай: Писмото на Тръмп е добра новина за Косово"}
{"url": "http://www.focus-news.net/news/2018/12/19/2603546/otpusnati-sa-43-mln-lv-za-obnovyavane-na-klinikata-po-izgaryane-i-plastichna-hirurgiya-na-umbalsm-n-i-pirogov.html", "text": "Днес с постановление на Министерския съвет бяха отпуснати 4 358 000 лв. за пълното обновяване на Клиниката по изгаряне и пластична хирургия на УМБАЛСМ „Н. И. Пирогов” ЕАД (реанимация за деца и възрастни и операционен блок) с медицинско и немедицинско оборудване. Това съобщиха от пресцентъра на  лечебното заведение . \r\n„Благодарение на тази средства Клиниката ще бъде осъвременена и ще добие нов, европейски облик и възможности\", посочи изпълнителният директор на университетската спешна болница проф. д-р Асен Балтов. \r\nСградата е построена през 1976 г. Пациентите, които преминават годишно през звеното са над 5200, а се хоспитализират 1800 възрастни и 1000 деца. Извършват се 4700 оперативни интервенции, от които 1700 при деца от 0 до 18 г. \r\nВ момента на сградата се извършва основен ремонт по програма Jessica – фонд за устойчиво градско развитие, включително и енергийна ефективност. \r\n„С отпускането на тези 4 358 000 лв. ще бъде затворен цикълът за пълно обновяване на Клиниката\", каза изпълнителния директор проф. Балтов. От името на цялото ръководство на лечебното заведение той изказва благодарност на правителството и лично на министър-председателя Бойко Борисов. С тези средства екипът на Клиниката по изгаряне и пластична хирургия в УМБАЛСМ „Пирогов” ще може да прилага по-успешно знанията и възможностите си, както и ще подобри лечебния и възстановителен процес по време на болничния престой.", "date": "2018.12.19", "title": "Отпуснати са 4.3 млн. лв. за обновяване на Клиниката по изгаряне и пластична хирургия на УМБАЛСМ „Н. И. Пирогов”"}
{"url": "http://www.focus-news.net/news/2018/12/19/2603537/interpol-publikuva-v-sayta-si-snimkite-na-vetko-i-marinela-arabadzhievi.html", "text": "Интерпол публикува в общия си сайт снимките на Ветко и Маринела Арабаджиеви. Това показва справка на сайта на  Интерпол . Досега снимките им бяха достъпни само за служители на организацията. Ветко и Маринела Арабаджиеви са обявени за издирване с червена бюлетина. Те са обвинени задочно в участие в организирана престъпна група,  укриване на данъци и пране на пари.", "date": "2018.12.19", "title": "Интерпол публикува в сайта си снимките на Ветко и Маринела Арабаджиеви"}
{"url": "http://www.focus-news.net/news/2018/12/19/2603547/plovdiv-dvama-izvarshiteli-na-grabezhi-sa-zadarzhani-v-oblastniya-grad.html", "text": "Задържан е 27-годишен извършител на грабеж в Пловдив. Това съобщиха от  ОДМВР - Пловдив . В хода на няколкодневно активно разследване служители на Шесто районно управление на МВР - Пловдив са установили, че в събота вечер мъжът нападнал в гръб 47-годишна жена в квартал „Столипиново“. Удряйки я с твърд предмет той повалил жертвата си на земята, отнел й 20 лева и два сребърни пръстена и се оттеглил с велосипед. Вчера криминално проявеният и осъждан извършител бил задържан за едно денонощие в районното управление.  След доклад на материалите в прокуратурата на пловдивчанина е повдигнато обвинение за престъпление по чл. 198 от НК, мярката му за неотклонение е удължена до 72 часа.   \r\nСъщият срок на задържане е постановен и за 29-годишния автор на две подобни посегателства, разкрит при съвместни действия от служители на Второ и Трето районно управление. Той ограбил 16-годишно момче на ул. „Победа“ и 50-годишна жена на бул. „България“. Допълнително са събрани доказателства, че в края на ноември, на ул. „Димитър Страшимиров“ мъжът издърпал дамската чанта и на друга потърпевша.", "date": "2018.12.19", "title": "Пловдив: Двама извършители на грабежи са задържани в областния град"}
{"url": "http://www.focus-news.net/news/2018/12/19/2603545/nina-stavreva-kmet-na-kavarna-v-obshtinata-veche-raboti-i-parvoto-inovativno-uchilishte.html", "text": "С гордост можем да кажем, че в Общината имаме вече и първото иновативно училище. Това заяви кметът на Каварна Нина Ставрева, предаде кореспондент на  Радио „Фокус” – Варна . През тази година Общината е подела и една нова инициатива под мотото „Да спортуваш е модерно“. Кметът Ставрева добави, че тя е насочена към насърчаване на активния спортен и здравословен живот на младите хора в Каварна и региона. По думите ѝ именити български спортисти през 2018 година са посетили училища и детски градини в общината, за да провокират и мотивират деца и младежи са спортуват. Според кмета гордост за Общината е домакинството на нови национални и спортни първенства. Направени са дарения, с които условията за спорт в общината са подобрени. Предстои през следващата година Каварна да реализира още много други идеи по програмата за спорт. Детските градини в Общината продължават да са безплатни за всички. Най-малките жители се обучават в топли и приветливи помещения, а родителите са подкрепени финансово в отглеждането на малчуганите. „Това бе една от мерките за привличане на младите хора, на които аз като жена и майка държах още в началото на мандата и ще продължавам да настоявам за това“, каза Нина Ставрева.  \r\nЖулиета НИКОЛОВА", "date": "2018.12.19", "title": "Нина Ставрева, кмет на Каварна: В Общината вече работи и първото иновативно училище"}
{"url": "http://www.focus-news.net/news/2018/12/19/2603544/starshi-komisar-nikolay-hadzhiev-odmvr-blagoevgrad-3-073-prestapleniya-sa-registrirani-na-teritoriyata-na-oblastta-ot-nachaloto-na-godinata-do-kraya-na-mesets-noemvri.html", "text": "3 073 престъпления са регистрирани на територията на област Благоевград от началото на годината до края на месец ноември. Това каза по време на брифинг старши комисар Николай Хаджиев, директор на ОДМВР – Благоевград, предаде репортер на  Радио „Фокус“ – Пирин . От тях са разкрити 1 489, което в процентно съотношение в 48,45. За същия период на 2017 година разкриваемостта е била 45,73 %, което е над 3% подобрение по разкриваемост по регистрираните престъпления.  \r\nНа територията на областта има 7 районни управления, като две са в Благоевград. „На първо място по разкриваемост са служителите в Банско – 57,69 %, а след тях се нарежда Второ полицейско управление в Благоевград-53%, следвано от Петрич-52%. „При всички 7 районни полицейски управления в областта са е повишила разкриваемостта“, посочи ст. комисар Хаджиев. По думите му през месец ноември са регистрирани 261 престъпления. Сред тях са 76 престъпления против собствеността, 1 грабеж, 50 кражби, 9 измами, 2 посегателства на МПС, 9 палежа и 26 престъпления, свързани с наркотици. Няма умишлени убийства. \r\n„При наркотиците е латентна престъпност, а за да бъде регистрирано едно престъпление трябва да бъде намерено. По- големият брой престъпления е показател за по- активна работа на колегите, защото ако не работят по тази няма линия, няма да има регистрирани престъпления, но това не значи, че няма наркотици“, каза старши комисар Николай Хаджиев. \r\nЛора КАЛЧЕВА", "date": "2018.12.19", "title": "Старши комисар Николай Хаджиев, ОДМВР – Благоевград: 3 073 престъпления са регистрирани на територията на областта от началото на годината до края на месец ноември"}
{"url": "http://www.focus-news.net/news/2018/12/19/2603548/d-r-gergana-kolarova-psagbal-sveta-sofiya-neka-noviyat-paraklis-v-dvora-na-bolnitsata-bade-za-nashe-i-na-patsientite-zdrave-i-uspokoenie.html", "text": "Нека новият параклис в двора на болницата бъде за наше и на пациентите здраве и успокоение. Това каза д-р Гергана Коларова – изпълнителен директор на Първа САГБАЛ „Света София“ по време на освещаването на параклиса, предаде репортер на  Агенция „Фокус” . „Идеята за параклиса е доста стара, може би от преди седем-осем години. Мислехме си, че е добре тук да има едно място, където всеки един от нас и нашите пациенти да може да се подсети, че всеки ден ние се молим за нещо, по никакъв начин да не забравяме, че сме християни и това е нашата религия, нашата опора в живота, оттам ние черпим сили”, каза д-р Коларова. „С много мъка, с много сили, ние успяхме да реализираме тази наша идея. Крайно много ни помогна Агенцията по вероизповедание начело с г-н Велинов. Това беше първият човек, към който се обърнах, не знаейки какви са следващите стъпки. Всичко, както е необходимо по канона, се направи. Те ни подпомогнаха и финансово. Огромна благодарност и на кмета на „Красна поляна”, който съдейства неимоверно много при транспортирането и подготовката, за да е тук този параклис сега”, допълни тя. „Ние не трябва да забравяме нашата вяра. Това е едно местенце, където човек може да се усамоти и искрено да се помоли за това, което иска. Силно се надяваме, бидейки на територията на болницата, това да бъде за наше спокойствие и здраве, за здравето на пациентите ни и на малките бебенца, които се раждат тук”, каза още Коларова.  \r\nНа освещаването Браницкият епископ Поликарп каза, че се надява този параклис да бъде една духовна утеха на всички, които се трудят в болницата, на всички, които постъпват и най-вече на най-малките душици, на които поемат първите глътки въздух тук. \r\nТеодора ПАТРОНОВА", "date": "2018.12.19", "title": "Д-р Гергана Коларова, ПСАГБАЛ „Света София“: Нека новият параклис в двора на болницата бъде за наше и на пациентите здраве и успокоение"}
{"url": "http://www.focus-news.net/news/2018/12/19/2603549/sport-horhe-sampaoli-e-noviyat-trenyor-na-santos.html", "text": "Аржентинецът Хорхе Сампаоли стана новият треньор на бразилския Сантос, съобщиха от клуба. Официалното представяне на Сампаоли бе тази нощ на стадион „Урбано Калдейра“ в Сао Пауло. Бившият национален треньор на Аржентина и Чили подписа договор за две години с бразилския клуб.", "date": "2018.12.19", "title": "Спорт: Хорхе Сампаоли е новият треньор на Сантос"}
{"url": "http://www.focus-news.net/news/2018/12/19/2603532/ministar-kiril-ananiev-natsionalna-mnogoprofilna-detska-bolnitsa-shte-ima-sgradata-na-teritoriyata-na-umbal-aleksandrovska-otgovarya-na-vsichki-svetovni-iziskvaniya.html", "text": "Национална многопрофилна детска болница ще има. Това каза на брифинг в Министерски съвет министърът на здравеопазването Кирил Ананиев, предаде репортер на  Агенция „Фокус” . „Не мога да си позволя за пореден път да обещаем на поредното поколение българския граждани, че ще изградим такава национална многопрофилна детска болница и да не изпълня своето обещание“, заяви той. Министър Ананиев увери, че тази болница няма да е на територията на болница „Лозенец“. „Тя ще бъде доизградена на базата на започнатото строителство на национална детска педиатрична болница на територията на УМБАЛ „Александровска“, допълни той, като уточни, че този строеж е започнал преди години. „Имах възможността да направя оглед на тази сграда, говорих със строители, инженери, техници. Тя се намира в добро състояние. Независимо от това официално ще се направи обследване на строежа с оглед на това в следващите няколко месеца да извършим предпроектиране“, поясни министър Ананиев. По думите му сградата е проектирана по опита на най-добрата детска болница в света – „Шнайдер“ в Израел и многопрофилната болница в Дюселдорф и отговаря на всички световни изисквания за такова лечебно заведение. „Но независимо от това, ние ще направим предпроектиране и много се надявам в средата на следващата година, в началото на лятото, да започнем реалното строителство на новата болница. Ще създадем пълна организация, за да може тя да бъде готова най-късно в средата на 2020 година“, увери още здравният министър. \r\nВесела АЛЕКСАНДРОВА", "date": "2018.12.19", "title": "Министър Кирил Ананиев: Национална многопрофилна детска болница ще има, сградата на територията на УМБАЛ „Александровска“ отговаря на всички световни изисквания"}
{"url": "http://www.focus-news.net/news/2018/12/19/2603550/targovishte-nyama-zatvoreni-uchastatsi-ot-chetvartoklasnata-mrezha-v-obshtinata.html", "text": "Няма затворени участъци от четвъртокласната мрежа в община Търговище. Това съобщиха от  общинската администрация . Общинското предприятие \"БКС\" продължава почистването на пътни участъци от четвърти клас  и улиците в града. Работено е и през цялата нощ. Трасетата и към 52 населени места в общината се обработват против заледяване с магнезиеви соли, каменно брашно и сол. Ва територията на града работят 3 опесъчителни машини на предприятието, 1 машина с разсол и 4 тежки машини с гребла. Машина  почиства в централната градска част. Трактори са пуснати в околоблоковите пространства. Тротоарите в града се почистват ръчно от служители на БКС от 5.00 часа тази сутрин. С приоритет са районите около детските заведения, училища, болницата и сградите за обществено ползване. Проходима при зимни условия е и четвъртокласната пътна мрежа. Техниката на фирмите, ангажирани по договор след обществена поръчка, са по трасетата от 2 часа през нощта. В отделни участъци третокласната мрежа, която не се поддържа от Общината, не е била обработена сутринта, съобщават дежурните след обходи. Започнали са да се образуват навявания в участъци между Макариополско – Буйново, Ловец – Дългач, Божурка – Презвитер Козма, Маково – Миладиновци. Местата се чистят и обработват, но при възникнала необходимост гражданите могат да подават сигнали на дежурните в Общината на тел. 0601 635 85. В Община Търговище няма постъпили сигнали за закъсали автомобили.", "date": "2018.12.19", "title": "Търговище: Няма затворени участъци от четвъртокласната мрежа в общината"}
{"url": "http://www.focus-news.net/news/2018/12/19/2603536/kremal-dogovorkite-na-sasht-i-turtsiya-za-peytriat-nyama-da-se-otrazyat-na-dostavkite-na-s-400.html", "text": "Продажбата на американски системи „Пейтриът“ на Турция няма да се отрази на договорката между Москва и Анкара за доставка на С-400, заяви пред журналистите прессекретарят на руския президент Дмитрий Песков, цитиран от  ТАСС . \r\n„Това не са свързани процеси, в дадения случай ние реализираме договорките, които вече имаме с турските колеги. Проектът и контрактът за С-400 е в стадий на реализация и ще бъде продължен“, заяви Песков, отговаряйки на съответстващ въпрос. \r\nПо неговите думи, Русия не вижда основания да не се доверява на Турция, която е поела отговорността да не разкрива пред трети страни данни за С-400. Той коментира по този начаин публикациите на някои западни медии, позоваващи се на източници, че Турция уж е обещала на американците достъп на техния технически персонал до руските системи. \r\nПесков поясни, че, като правило, осъществяването на военно-техническо сътрудничество между Русия и други страни със сигурност се съпровожда от юридически задължения за неразкриване на определени категории чувствителна информация, свързана с това сътрудничество. \r\n„Такива задължения има и турската страна. Не виждаме никакви основания да не се доверяваме на нашите турски партньори“, добави представителят на Кремъл. \r\nПревод и редакция:", "date": "2018.12.19", "title": "Кремъл: Договорките на САЩ и Турция за „Пейтриът“ няма да се отразят на доставките на С-400"}
{"url": "http://www.focus-news.net/news/2018/12/19/2603552/predsedatelyat-na-ns-tsveta-karayancheva-otkri-savmestna-izlozhba-na-balgarski-hudozhnitsi-i-detsa-talanti-ot-sdruzhenie-diva-zemya.html", "text": "Председателят на НС Цвета Караянчева откри съвместна изложба на български художници и деца таланти от сдружение „Дива земя“, предаде репортер на  Агенция „Фокус“ . Събраната сума от продадените картини ще бъде дарена на деца в нужда. „Ще направим така, че да може да облекчим ежедневието на тези деца, те да бъдат част от нас и да бъдат толкова щастливи, колкото всички деца. Защото децата заслужават да бъдат щастливи“, заяви Караянчева. Тя призова депутатите да отворят сърцата си и да си купят картини, за да може да се събере добра сума за децата в нужда. \r\nЦветилена СИМЕОНОВА", "date": "2018.12.19", "title": "Председателят на НС Цвета Караянчева откри съвместна изложба на български художници и деца таланти от сдружение „Дива земя“"}
{"url": "http://www.focus-news.net/news/2018/12/19/2603542/prof-dfn-anastas-gerdzhikov-reshenieto-da-se-zapazi-bolnitsa-lozenets-i-da-se-prehvarli-kam-sofiyskiya-universitet-e-vazmozhno-nay-dobroto.html", "text": "Решението да се запази болница „Лозенец“ и да се прехвърли към Софийския университет е възможно най-доброто. Това каза ректорът на Софийския университет проф. дфн Анастас Герджиков на брифинг в Министерски съвет, предаде репортер на  Агенция \"Фокус\" . „Благодаря на премиера и правителството за разбирането - най-напред за това, че Университетска болница „Лозенец“ ще остане учебно-клинична база на Софийския университет. На второ място за готовността управлението на болницата да бъде прехвърлено на университета, което ще успокои академичната общност, че за в бъдеще няма да има нови опасности за нашата клинична база. И не на последно място за това, че днес правителството взима решение да изплати една голяма част от задълженията на болница, което също внася голямо успокоени сред академичната общност и персонала на болницата“, заяви проф. Герджиков. По думите му това е най-доброто решение, което е можело да бъде взето за казуса – да има детска болница и да не се разруши нещо, вече създадено. „Това е един пример, че след сериозно обсъждане и консенсус с всички засегнати страни се взима най-доброто решение. Така всички страни ще бъдат удовлетворени - и децата ще бъдат лекувани и студентите ще имат най-добра база“, коментира той.  \r\nВесела АЛЕКСАНДРОВА", "date": "2018.12.19", "title": "Проф. дфн Анастас Герджиков: Решението да се запази болница „Лозенец“ и да се прехвърли към Софийския университет е възможно най-доброто"}
{"url": "http://www.focus-news.net/news/2018/12/19/2603553/veliko-tarnovo-shampionat-na-balgariya-po-avtomobilizam-miroslav-angelov-e-sportist-na-godinata.html", "text": "Мирослав Ангелов от Спортен клуб „Мегапорт Рейсинг“ е „Спортист на годината“ на Велико Търново за 2018 г. Той спечели приза в категория „Мъже и жени“. Наградата му бе връчена по време на официална церемония в Голямата зала на Община Велико Търново от зам.-кмета проф. Георги Камарашев, предаде репортер на  Радио „Фокус“ – Велико Търново . Номинацията Мирослав Ангелов събра рекордните 82 точки. \r\nМирослав Ангелов е държавен шампион в генералното класиране на българския рали шампионат, шампион и в своя клас, шампион и в отборното класиране, шампион на къса дистанция на „Рали Спринт“, шампион в своя клас на „Рали спринт“, вицешампион отборно, пето място в генералното класиране на европейският рали триумф. „Благодарен съм за признанието, което комисията по спорт към Общината даде на мен и на нашия отбор. Благодаря на моя навигатор Недялко Сивов и на треньора ни Игнат Исаев за усилената работа, която положихме с новия за нас автомобил. Сбъдна се една моя мечта“, сподели Мирослав Ангелов. Той припомни, че страстта му към този спорт започва през далечната 1986 година, когато се записва на картинг. С автомобилизъм започва да се занимава от 2012 година като от миналата година започва усилена подготовката за българския Рали шампионат. Той изрази надежда през 2019 година да постигне и международни успехи, като целта му е участие в европейския рало трофей. Подчерта, че ще се бори и на балканския шампионат. \r\nОбщо седем състезатели в категория „Мъже и жени“ бяха отличени днес. Седма позиция си поделиха  Десислава Николов от Хандбален клуб „Етър 64“ и Самуил Донков  от Клуб по спортна стрелба “АП спорт“. Под номер шест е състезателят по хвърляне на диск Деян Гемижев от Спортен клуб  „Ивайло-93“. На пето място е Антон Титов от Спортен клуб „Мегапорт Рейсинг“.  Емил Стефанов от Шахматен клуб „Етър „ се нареди на четвърта позиция. На трето място бе отличен Емил Денев  от Спортен клуб „Мегапорт Рейсинг“, а на втора позиция се нареди Тинко Банабаков от Боксов клуб „Ивайло“ . \r\nНачалото на наградата „Спортист на годината“ се полага от спортните журналисти от Велико Търново Петко Павлов и Анатоли Петров. През годината анкетата се допълва с нови категории – „Юноши и девойки“ през 2006 година и „Треньор на годината“ през 2008 година. През 2012 година се състои първата официална церемония на „Спортист на годината“, която се провежда в Ритуална зала. През 2013 година на заседание на Общински съвет се приемат първите правила, с което се изчиства субективният фактор и изборът става с ясни критерии, достъпни до всички и лесни за прилагане. \r\nНадежда КРЪСТЕВА", "date": "2018.12.19", "title": "Велико Търново: Шампионът на България по автомобилизъм Мирослав Ангелов е „Спортист на годината“"}
{"url": "http://www.focus-news.net/news/2018/12/19/2603556/tantsyori-ot-ansabal-trakiya-koleduvaha-v-narodnoto-sabranie-v-navecherieto-na-rozhdestvo-hristovo.html", "text": "Танцьори от ансабъл \"Тракия\" коледуваха в Народното събрание в навечерието на Рождество Христово, предаде репортер на  Агенция \"Фокус\" . Те обиколиха кулоарите на парламента. Радваха очите на депутати, сътрудници и медии с автентични костюми и традиционните коледарски песни.  \r\nДеница КИТАНОВА", "date": "2018.12.19", "title": "Танцьори от ансабъл \"Тракия\" коледуваха в Народното събрание в навечерието на Рождество Христово"}
{"url": "http://www.focus-news.net/news/2018/12/19/2603558/nina-stavreva-kmet-na-kavarna-prodalzhava-rabotata-na-obshtinata-za-podobryavane-na-zdravniya-status-na-nay-uyazvimite-sotsialni-grupi.html", "text": "Продължава работата на Община Каварна за подобряване на здравния статус на най-уязвимите социални групи. Това заяви кметът на Каварна Нина Ставрева, предаде кореспондентът на  Радио „Фокус” . Периодично се организират безплатни медицински прегледи от водещи специалисти в Многопрофилната болница за активно лечение в Каварна. По проекта „Топъл обяд“ трета година се подпомагат жители на морската община през зимния период. 200 души ползват тази услуга. Нина Ставрева отправи думи на благодарност към общинската администрация, както и към групата общински съветници от БСП, които следват програмата на Община Каварна, за успешните дейности и резултати през отминаващата година.  \r\n„В духа на поетия ангажимент за открито управление и отношение към хората при изработването на бюджета за 2019 г. проведохме една много успешна инициатива – „Каварненци предлагат, кметът изпълнява“. Получихме много предложения на граждани, прекрасни идеи за развитието на града и населените места, бих казала отговорни и много добре мотивирани предложения. Ние поехме ангажимент да отговорим на всеки един от жителите, които се включиха в тази инициатива“, посочи Нина  Ставрева. Там, където не е възможно да се случи дадено идейно предложение, Общината е отговорила защо и кога евентуално може да бъде осъществено. „Това е изключително ценен и полезен диалог с гражданите, който е от полза и за нас като политици за развитието на цялата община“, каза кметът на Каварна. Предстои обществено обсъждане на проектобюджета, той се подготвя. Търсят се и възможности за допълнително проектно финансиране.  \r\n„Ще продължим да следваме нашите приоритети – развитие на туризма и връщане на Каварна в списъка на желаните туристически дестинации, аз смея да твърдя, че градът вече се върна. Още много работа ни очаква в курортната зона. Открито управление и отношение към хората, това мото ни води още от началото на мандата. Ще го отстояваме и през 2019 година“, заяви Нина Ставрева.  \r\nЖулиета НИКОЛОВА", "date": "2018.12.19", "title": "Нина Ставрева, кмет на Каварна: Продължава работата на Общината за подобряване на здравния статус на най-уязвимите социални групи"}
{"url": "http://www.focus-news.net/news/2018/12/19/2603534/ot-1-yanuari-2019-g-vsichki-hora-s-trayni-uvrezhdaniya-koito-sa-nad-18-godini-shte-imat-pravo-na-nov-vid-mesechna-finansova-podkrepa.html", "text": "От 1 януари 2019 г. всички хора с трайни увреждания, които са над 18 години, ще имат право на нов вид месечна финансова подкрепа. Помощта е регламентирана в новия Закон за хората с увреждания, обнародван в бр. 105 на Държавен вестник от 18 декември 2018 г., и ще замени досега изплащаните на лицата добавки за социална интеграция, както и социалната пенсия за инвалидност, когато същата се изплаща към друг вид пенсия. Това съобщиха от пресцентъра на  Министерството на труда и социалната политика . Размерът на финансовата подкрепа ще зависи от степента на увреждане и ще се определя и актуализира спрямо линията на бедност в България, определена с Постановление на Министерския съвет за съответната година. За 2019 г. линията на бедност в България е 348 лв. \r\nМесечната финансова подкрепа ще се изплаща от Агенцията за социално подпомагане (АСП) до края на месеца, следващ месеца, за който се полага, по избрания от лицата начин – чрез пощенските клонове или по банков път. Очакванията са, че тя ще се получава от над 600 000 души – с около 100 000 повече в сравнение с тези, които към момента получават добавки за социална интеграция. \r\nЗа хората със степен на увреждане от 50 до 70,99% месечната финансова подкрепа ще е 7% от линията на бедност или 24,36 лв. за 2019 г. За хората със степен на увреждане от 71 до 90% нейният размер ще е 15% от линията на бедност или 52,20 лв. За хората със степен на увреждане над 90% финансовата подкрепа ще е 25% от линията на бедност или 87 лв. За хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест новата помощ ще е равна на 30% от линията на бедност или 104,40 лв. Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57% от линията на бедност, което прави 198,36 лв. \r\nПредвидената в Закона за хората с увреждания трансформация на социалните пенсии за инвалидност, изплащани към друг вид пенсия от Националния осигурителен институт (НОИ) в размер на 25 на сто, в месечна финансова подкрепа, ще засегне около 336 хил. пенсионери. Считано от 01.01.2019 г., този вид пенсии ще бъдат служебно прекратени от НОИ, след което институтът ще изпрати на всеки засегнат пенсионер писмено разпореждане с размера на пенсията, която остава дължима. Прекратените по този ред пенсии стават част от новата месечна финансова подкрепа, която от 2019 г. ще се плаща от АСП, като размерът ѝ не може да бъде по-нисък от размера на прекратената социална пенсия. \r\nПрекратяването не засяга социалните пенсии за инвалидност, които се изплащат като самостоятелна пенсия на лицата. \r\nХората, които към момента получават месечна добавка за социална интеграция, ще получават новата финансова подкрепа, без да е необходимо да подават нови заявления в дирекция „Социално подпомагане“ (ДСП).  \r\nЛицата, които са получавали прекратената от 01.01.2019 г. социална пенсия за инвалидност, изплащана към друг вид пенсия, но не получават месечна добавка за социална интеграция, ще трябва да подадат заявление в ДСП по настоящия си адрес не по-късно от 31 март 2019  г., за да им бъде отпусната новата месечна финансова подкрепа, считано от 1 януари 2019 г. \r\nЗаявление-декларация в ДСП по настоящ адрес трябва да подадат и лицата, които получават месечна добавка за социална интеграция за наем на общинско жилище, тъй като от 1 януари 2019 г. сумата ще се отпуска под формата на целева помощ и ще се превежда директно на общините. \r\nПовече информация, свързана с предстоящите промени, гражданите могат да получат в дирекциите „Социално подпомагане“ по настоящ адрес, пощенските клонове и териториалните поделения на НОИ, съобразно тяхната компетентност.", "date": "2018.12.19", "title": "От 1 януари 2019 г. всички хора с трайни увреждания, които са над 18 години, ще имат право на нов вид месечна финансова подкрепа"}
{"url": "http://www.focus-news.net/news/2018/12/19/2603554/kardzhali-politsiyata-razsledva-ubiystvo-na-novorodeno-dete-ot-negovata-mayka.html", "text": "Полицията разследва убийство на новородено дете от неговата майка. Това съобщиха за  Агенция „Фокус“  от  ОДМВР - Кърджали . Образувано е досъдебно производство по чл. 120 от НК в РУ - Кърджали. Разследването започва след подаден сигнал на 18 декември за това, че млада жена е потърсила помощ след раждане, но не е известна съдбата на бебето. Предприети са процесуално-следствени действия и оперативно-издирвателните действия на полицаите продължават. Случаят е докладван в Районна прокуратурата и работата продължава под наблюдение на прокурор.", "date": "2018.12.19", "title": "Кърджали: Полицията разследва убийство на новородено дете от неговата майка"}
{"url": "http://www.focus-news.net/news/2018/12/19/2603561/stara-zagora-detsa-ot-dve-detski-gradini-posetiha-obshtinata-i-iznesoha-praznichna-programa-po-povod-predstoyashtite-praznitsi.html", "text": "Деца от две детски градини посетиха Общината и изнесоха празнична програма по повод предстоящите празници. Това съобщиха от пресцентъра на  Община Стара Загора . Малките възпитаници на Детска градина №8 „Българче“ и на ДГ №13 „Пролет“ поздравиха днес ръководството и служителите на Общината. \r\nДецата от детска градина „Пролет“ рецитираха стихове и пяха песнички посветени на Коледа и празничните дни. \r\nС фолклорен танц „Коледно настроение“ малките танцьори от Детска градина „Българче“ зарадваха публиката от общински служители. Рецитираха стихотворения посветени на наближаващите празници. \r\nТе пожелаха на всички, които работят в Общината, весели празници, здраве и късмет през новата година. \r\nКметът Живко Тодоров поздрави децата и също им пожела здраве и радост. Зам.-кметът Иванка Сотирова ги попита дали са видели вече дядо Коледа и искат ли да има сняг. Тя им разказа за кого работят общинарите и кой ръководи хората.   \r\nПред барелефа на Петко Рачов Славейков във фоайето децата научиха, че това е първият кмет на Стара Загора. \r\nВсички получиха подаръци от кмета Живко Тодоров и от председателя на Общинския съвет Таньо Брайков. \r\nПовечето детски градини се включиха в различни благотворителни каузи. Родители и деца са помагали за събирането на пари за бебето Мая, както и за болни деца  от детски градини. Други са се включили в инициативата на омбудсмана „Чудната елха“ .", "date": "2018.12.19", "title": "Стара Загора: Деца от две детски градини посетиха Общината и изнесоха празнична програма по повод предстоящите празници"}
{"url": "http://www.focus-news.net/news/2018/12/19/2603564/varna-v-grada-be-otkrita-izlozhba-po-povod-140-ata-godishnina-ot-sazdavaneto-na-mestnata-pozharna-sluzhba.html", "text": "Във Варна бе открита изложба по повод 140-ата годишнина от създаването на пожарната  служба в града, предаде репортер на  Радио „Фокус“ – Варна . Фотоизложбата, както и музейна експозиция, бе представена в сградата на пожарната бул. „Сливница” № 159 от Комисар Тихомир Тотев, директор на Регионална дирекция „Пожарна безопасност и защита на населението“ (РДПБЗН) във Варна. В отговор на призива за събиране на експонати за музейната изложба, самият Комисар Тотев дари първия си офицерски кортик от парадна офицерска униформа. По време на събитието Комисар Тотев награди и главен инспектор Емил Калинов – началник сектор „ПБС на Летище Варна” – РДПБЗН – Варна, за заслугите му по събирането на експонати и организирането на честванията. Отзовалите се бивши пожарникари и техните роднини са дарили пагони, оборудване, снимки, документи, награди и други.  \r\nКомисар Тотев разказа и за началото на пожарното дело в град Варна. Дейността за нейното развитие започва при кмета на града Велико Христов. Загрижен за своите съграждани, той забелязва, че от 4 тулумби (ръчни помпи за гасене на пожари), само една е изправна. „Само 12 дни след встъпването си в длъжност, той иска закупуването на нови“, обясни Комисар Тихомир Тотев. Велико Христов изпраща началника на тулумбената команда в Цариград през 1879 г., за да достави нови противопожарни съоръжения и уреди, разказа още Комисар Тотев. Още една интересна подробност, от историята на противопожарната служба в града, е изграждането на пожарната кула. Тя е по идея на кмета Кръстьо Мирски, на власт от 1878 г., който взима решение за построяването на наблюдателница за пожарникарите. След изграждането й там са се командировали 4-ма пожарникари, за да следят ситуацията в града, каза още Комисар Тотев. Тъй като Варна не е бил толкова голям град по това време, кулата е бил най-високата сграда на територията му. А пожарникарите са използвали разноцветни флагове, за да сигнализират къде има пожар, обясни още той. \r\nБояна АТАНАСОВА", "date": "2018.12.19", "title": "Варна: В града бе открита изложба по повод 140-ата годишнина от създаването на местната пожарна служба"}
{"url": "http://www.focus-news.net/news/2018/12/19/2603562/nikolay-melemov-kmet-na-smolyan-2018-godina-e-uspeshna-za-obshtinata.html", "text": "2018 година е успешна за Община Смолян, защото задачите, които си бяхме поставили в общ план, ги изпълнихме, като има и неща, които ще се довършат през 2019 г. Това заяви кметът на Смолян Николай Мелемов на пресконференция в Общината, в присъствието на заместниците си Венера Аръчкова, инж. Мариана Цекова, Марин Захариев и секретаря на администрацията Момчил Николов, предаде репортер на  Радио „Фокус“ – Смолян . Мелемов посочи, че по програмата „Региони в растеж“ по всички обекти се работи и подчерта, че направените процедури са законосъобразни и законово издържани. \r\n„Има обекти, които ще бъдат довършени през 2019 г., но най-много се гордея с това, че както винаги приоритет за нас са детските градини и училищата. Скоро ще бъде оборудвана детска градина „Буратино“ с мебели и ще заработи през януари. Реновирани са и спортните площадки на ЕГ „Иван Вазов“ и СУ „Отец Паисий“. Дейностите по изграждането на спортната зала до ППМГ „Васил Левски“ вървят по план и тя ще бъде открита догодина, в село Смилян сменихме дограмата на детската градина. Усмихнатите деца са най-голямата богатство на една община и за хората, живеещи в нея“, поясни кметът Мелемов. Той уточни, че полагат всички усилия в детските градини и училища да има подходяща среда и атмосфера. „Всички деца и в селата, и в града са важни. Стараем се и културните и спортни мероприятия за децата и младежите да бъдат на ниво, защото още от ранна детска възраст се възпитава чувство за естетика и отношение и се радвам, че в общината всички детски градини и училища са в добро състояние и учебните процеси навсякъде са на ниво“, каза още Мелемов. \r\nНели ГЕРГЬОВСКА", "date": "2018.12.19", "title": "Николай Мелемов, кмет на Смолян: 2018 година е успешна за Общината"}
{"url": "http://www.focus-news.net/news/2018/12/19/2603563/galina-stoyanova-kmet-na-kazanlak-ministerski-savet-otpuska-nad-17-mln-lv-za-remont-na-nadleza-i-veloaleite-v-obshtinata.html", "text": "Министерски съвет отпуска над 1.75 млн. лв. за ремонт на надлеза и велоалеите в общината. Това каза за  Радио „Фокус”  кметът на Казанлък Галина Стоянова. Тя добави, че Общината има разработен проект за реконструкция на надлеза, който е в изключително лошо състояние. По думите ѝ става въпрос за съоръжение, което е основна пътна артерия към индустриалната зона на града, под него минават и жп – линии. „Направихме искане до Министерски съвет за финансиране на част от проекта, тъй като стойността е много голяма, а обектът е в тревожно състояние и много важен”, каза Галина Стоянова. Тя посочи, че от отпуснатите средства за надлеза ще бъдат използвани 1.2 млн. лв., а останалите необходими средства ще бъдат търсени от Министерство на регионалното развитие и благоустройството. По думите ѝ ремонтът на надлеза ще започне, след като бъде избран изпълнител на дейностите по обекта. \r\nКметът на Казанлък каза още, че остатъкът от отпуснатата сума от Министерски съвет в размер на 550 хил. лв. е предназначен за подпомагане на обекти по населените места. Част от тях включват и възстановяване на съществуващи велоалеи в Казанлък. „Това е една навременна помощ, защото ние имаме проект за изграждане на нова велоалея, но трябва да възстановим съществуващите вече във вида, в който изискват нормите и хората, които спортуват. Така ще подпомогнем двете части на една цел – да направим новата велоалея от Крън до Долината на тракийските царе и в същото време да подновим старите, така че колоездачите в Казанлък, с които той е още известен, да имат различен избор в различните краища на града”, каза още Стоянова \r\nСлавяна ГАЙДАРОВА", "date": "2018.12.19", "title": "Галина Стоянова, кмет на Казанлък: Министерски съвет отпуска над 1.7 млн. лв. за ремонт на надлеза и велоалеите в общината"}
{"url": "http://www.focus-news.net/news/2018/12/19/2603567/stara-zagora-kmetat-zhivko-todorov-shte-dade-preskonferentsiya-v-obshtinata-vav-vrazka-s-proekta-za-razshirenie-na-park-artileriyski.html", "text": "Кметът Живко Тодоров ще даде пресконференция в Общината във връзка с проекта за разширение на парк „Артилерийски“. Това съобщиха от пресцентъра на  Община Стара Загора . Събитието ще се проведе на 20 декември 2018 г. в 9.00 часа в зала 2 на Общината. На пресконференцията ще бъде представен проектът за разширение на парка, за който по решение на Министерския съвет държавата отпусна 3.4 млн. лв.", "date": "2018.12.19", "title": "Стара Загора: Кметът Живко Тодоров ще даде пресконференция в Общината във връзка с проекта за разширение на парк „Артилерийски“"}
{"url": "http://www.focus-news.net/news/2018/12/19/2603555/a1-on-makedoniya-obvinyaemite-makedonski-deputati-glasuvaha-za-amnistiyata-si.html", "text": "Кръстьо Муковски, Любен Арнаудов, Сашо Василевски, Йохан Тарчуловски и Любчо Димовски са петимата депутати, обвинени за събитията от 27 април. Първите трима са членове на независимата депутатка група на ВМРО-ДПМНЕ и коалицията, която е инициатор за приемане на такъв закон, въпреки че към предложението се присъединиха и други депутати, а те не са официални вносители, пише  македонският портал „А1 Он“ , в материал, представен без редакторска намеса. \r\nТе гласуваха за закона, който сега им позволява да бъдат амнистирани или освободени от наказателно преследване за „кървавия четвъртък“. \r\nПравото и задължението на всеки депутат е да гласува и ясно да изразява своето мнение, но въпросът е къде е моралният аспект тук? Те със своите гласове са допринесли да се гласува закон, от който след въпросната декларация, че са съгласни и искат амнистия, ще имат полза и ще бъдат освободени. \r\nЗа приемане на този закон са необходими 61 гласа, и с оглед на това, че и депутати от ВМРО-ДПМНЕ дадоха подкрепата си, може би трябваше по-добре да се помисли и тези четирима да се освобождава от гласуване и никой нямаше да ги обвинява, че е налице конфликт на интереси . \r\nГласуването потвърди недоволството на ЛДП (Либерално-демократическата партия)и лидерът на партията и депутат Горан Милевски не гласува за закона. Но Юлиана Николова не уважи отношението на фракцията и гласува за закона, точно както и сега независимата Никица Корубин. \r\nИлия Димовски и Панчо Минов (от опозиционната ВМРО-ДПМНЕ) се присъединиха към решението. \r\nВ срок от пет дни от влизането в сила на закона те подават молба до първоинстанционния съд, пред който се води делото. Съдът издава решение в срок от пет дни, ако са изпълнени условията на закона, и след получаване на становище от компетентния прокурор. \r\nПревод и редакция:", "date": "2018.12.19", "title": "„А1 Он“ (Македония): Обвиняемите македонски депутати гласуваха за амнистията си"}
{"url": "http://www.focus-news.net/news/2018/12/19/2603551/deutsche-welle-makedoniya-prokuraturata-shte-chaka-zakona-za-amnistiya-da-vleze-v-sila-a-posle-shte-go-analizira.html", "text": "„Нищо не можем да кажем и да предприемем, преди Законът за амнистия да бъде обнародван в „Държавен вестник“, заяви прокурор Вилма Русковска, която води процеса за събитията в македонския парламент от 27 април 2017 година, по който са обвинени 33 лица, включително петима депутати, няколко от които се отцепиха от ВМРО-ДПМНЕ и поставиха амнистията като условие, за да гласуват за конституционните промени, произтичащи от договора за името с Гърция. Държавният обвинител посочи, че съдебният процес ще продължи според обичайната процедура, съобщава  македонската редакция на Deutsche Welle . \r\nКакво и как в бъдеще? Това е въпросът на обществеността, според медията, след като във вторник народното събрание единодушно, с 95 гласа „за“, нито един „против“ и „въздържал се“, по съкратена процедура, прие Закона за амнистия. В момента конкретни отговори не може да се получат от Прокуратурата, която твърди, че не е запозната със съдържанието на Закона, който вчера за първи път беше представен пред народните представители. \r\n„Съдебният процес за 27 април продължава. В четвъртък има заседание и ще продължим с допълване на доказателствената база. Законът за амнистия ще го анализираме подробно, когато бъде обнародван в „Държавен вестник“ и влезе в сила. Това, което чуваме, е, че той предвижда амнистия само за индивидуални действия и че амнистията не се отнася до наказателното дело за терористични заплаха за конституционния ред, за което делото продължава“, заяви прокурор Вилма Русковска. \r\nСлед индивидуалното отчитане за получаване амнистия в законно определения срок от пет дни, Прокуратурата въз основа на доказателствата, предоставени в рамките на разследването ще има ясна картина дали и кои от вносителите на искането отговарят на изискванията на закона, т.е. за кои от тях съдебната процедура по силата на закона тя трябва да спре. Единствената несигурност е дали този процес ще бъде завършен от Нова година или в началото на 2019 г. Процесът продължава \r\nЗа разлика от хората, които ще изпълнят изискванията за амнистия, останалите остават в процеса за 27 април, който е на последния етап. Законът не включва организатори и нарушители, насилници, незаконни лица (с маски), които са използвали физическа сила и оръжие. По отношение на престъплението, за което са обвинени, прокуратурата и защитата скоро трябва да дадат своите заключителни аргументи. Но тази процедура не е бърза, тъй като са обвинени 33 души, което означава, че толкова много защитници трябва да дадат заключителни аргументи, което ще продължи най-малко десет дни. Този период ще бъде по-кратък, ако в същото време по силата на закона за амнистията спре процедурата за част от подсъдимите, а се смята, че тя би обхванала над 20 души от тази група. \r\nВъпреки многобройните забележки, че селективната амнистия не води до справедливост, а до несправедливост, всички присъстващи депутати гласуваха „за“. Законът беше подкрепен и от депутати от ВМРО-ДПМНЕ, които преди това поискаха пълна амнистия за всички обвиняеми и осъдени за „кървавия четвъртък“. Малко преди гласуването депутатите Илия Димовски и Панко Минов се присъединиха към двайсетте вносители на текста на закона. Похвали и критики \r\nГласуването бе предшествано от емоционално обръщение на един от вносителите на закона, Зекир Рамчилович, от групата на осемте отцепници от ВМРО-ДПМНЕ, който гласуваха за започване на процедурата по промяна на конституцията. \r\n„Взимаме политическо решение, с което не искаме да възпрепятстваме процеса, който се провежда в съдебната система. Въпреки че тази линия е тънка, в миналото ние работихме усилено, за да постигнем такова решение. Смятам, че успяхме в това. Ние, законодателите, трябва да покажем, че сме готови да прощаваме, подаваме ръка и да се извиняваме, ако допуснем грешка. Днес е добър ден за това. Нека започнем с действия, които ще означават помирение, прошка, извинение. Днес е денят, в който ние, осемте депутати, започнахме този процес на помирение с подадената ръка на премиера Зоран Заев, който трябва да бъде приет от всички“. \r\n„Вярваме, че подадената ръка е искрена, но преди всичко е необходима за просперитета на нашето общество. Считаме, че помирението е необходимо и важно за целия процес“, заяви Рамчилович. \r\nПодкрепа за Закона не дадоха от Либерално-демократическата партия и Алианса на албанците. \r\n„На 27 април в тези простори имаше опит за убийство и мен се опитаха да ме убият, но се спасих. Сега ме убиват за втори път в същия този парламент. Не постигаме нищо като общество, ако се помиряваме със злосторниците. Иронично е, че Абдулах Алими, човекът който ме спасяваше, днес обикаля по съдилищата и е в затвора, а тези, които организираха и отвориха вратите, за да влязат хиляди в тези простори, ги амнистират с този Закон. Това не беше надеждата на гражданите на Македония“, реагира лидерът на Алианса на албанците Зиядин Села. \r\nРазбира се, законът не получи аплодисменти, но въпреки критиките, вчера в парламента за първи път доминираше впечатлението, че е направена голяма стъпка към намаляване на разделението и напрежението, коментира в заключение Deutsche Welle. \r\nПревод и редакция:", "date": "2018.12.19", "title": "Deutsche Welle (Македония): Прокуратурата ще чака Закона за амнистия да влезе в сила, а после ще го анализира"}
{"url": "http://www.focus-news.net/news/2018/12/19/2603559/hristo-prodanov-bsp-tryabvashe-ministar-angelkova-i-avramova-da-blagovolyat-da-doydat-i-da-obyasnyat-kakvo-nalaga-promenite-v-zakona-za-ustroystvo-na-teritoriyata.html", "text": "Трябваше министър Ангелкова и Аврамова да благоволят да дойдат и да обяснят какво налага промените в Закона за устройство на територията. Това каза в процедура зам.-председателят на ПГ на „БСП за България“ Христо Проданов в началото на дебатите по промените в Закона за устройство на територията на второ четене, предаде репортер на  Агенция „Фокус“ . „Моля ви, да информирате Народното събрание за причините за липсата на двете министърки. Да ви информирам, че когато не приеме закона, вече ще бъде късно“, каза още Проданов. Председателстващият пленарното заседание Явор Нотев заяви, че към министър Аврамова и Ангелкова е била отправена покана, но и двете не могат да се отзоват. \r\nДеница КИТАНОВА", "date": "2018.12.19", "title": "Христо Проданов, БСП: Трябваше министър Ангелкова и Аврамова да благоволят да дойдат и да обяснят какво налага промените в Закона за устройство на територията"}
{"url": "http://www.focus-news.net/news/2018/12/19/2603568/kyustendil-mezhdu-10-i-30-leva-struvat-kolednite-dravcheta-na-pazara-v-grada.html", "text": "На цени между 10 и 30 лева се продават коледните дръвчета на пазара в Кюстендил, предаде репортер на  Радио „Фокус” – Кюстендил . На кооперативния пазар в Кюстендил е обособено място за продажба на коледни елхи, намиращо се на площад „Първи май”. Цената на коледното дърво зависи от неговата височина, вид и от това дали е отрязано или засадено в контейнер. Според търговците тази година няма промяна в цената на коледните елхи. Те започват от 10 лева и стигат до 30 лева. Продаваните коледни елхи са доставени от разсадник от Гоце Делчев. „Все още продажбите не са такива, каквито трябва да бъдат. Хората в Кюстендил изчакват последните дни”, каза Васил Дончев, търговец на елхи. По думите му сред най-търсени са по-малките коледни дръвчета, както и тези с височина над 1,60 м. Въпреки, че се предлагат и живи елхи, няма търсене от страна на жителите на Кюстендил. Живите елхи са на цени от 30 лв. до 60 лв., в зависимост от височината. \r\nВенцеслав ИЛЧЕВ", "date": "2018.12.19", "title": "Кюстендил: Между 10 и 30 лева струват коледните дръвчета на пазара в града"}
{"url": "http://www.focus-news.net/news/2018/12/19/2603557/ministar-lilyana-pavlova-balgariya-izpalni-uspeshno-misiyata-za-predsedatelstvoto-na-saveta-na-es.html", "text": "Мисията е изпълнена успешно. Това каза министърът за Българското председателство на Съвета на ЕС Лиляна Павлова на брифинг в Министерски съвет, на който отчете свършеното от Триото Естония – България - Австрия, които председателстваха Съвета на Европейския съюз от 1 юли 2017 г. до 31 декември 2018 г., предаде репортер на  Агенция „Фокус“ . „Започна Естония със своето мото „Единство за баланс“, продължихме ние България чрез „Съединението прави силата“, завършва Австрия с „Европа, която защитава“. Основното послание, което успяхме да постигнем в рамките на работата и координацията, е свързано с постоянното сътрудничество, което бяхме установили между трите държави в рамките на подготовката, координацията, програмата, приоритетите, приемствеността. Диалог, приемственост, партньорство - това са трите думи, с които мога да опиша ясно и категорично посланието, което постигнахме и благодарение на тях успяхме да направим много“, заяви министър Павлова. „Успяхме да имаме силни послания, да работим активно по всички набелязани приоритети, поставихме амбициозни, но постижими цели и направихме така че да работим активно по петте приоритета“, допълни тя, като припомни, че петте приоритета на Триото бяха: съюз на работни места и растеж, съюз, който защитава, който е насочен към политика за климата и енергиен съюз, съюз на свобода, сигурност и правосъдие и съюз като мощен фактор на световната сцена. „Анализът показва, че във всеки един от тези приоритети постигнахме много, приехме законодателство в полза, както на гражданите, така и на бизнеса  и като цяло на Европа“, посочи още Павлова. Като най-голям пробив за българското председателство тя определи постигнатото по отношение на Директивата за командированите работници. „България беше поздравена, защото това костваше много и е пробив в социалния стълб на Европа, който гарантира еднакво заплащане на труда за едно и също място, независимо къде се намират в Европа“, уточни министър Павлова.  \r\n„България успя да затвори най-много досиета от Триото - 78 от 105 ,което е изключително голя процент и се дължи на изключително активната и динамично работа нашето председателство“, обяви още тя.  \r\nВесела АЛЕКСАНДРОВА", "date": "2018.12.19", "title": "Министър Лиляна Павлова: България изпълни успешно мисията за председателството на Съвета на ЕС"}
{"url": "http://www.focus-news.net/news/2018/12/19/2603569/stara-zagora-kmetat-zhivko-todorov-pozdravi-sportista-denislav-zlatev-za-spechelenata-ot-nego-vitseshampionska-titla-po-boyno-sambo.html", "text": "Кметът Живко Тодоров определи като сериозен успех и поредната гордост за Стара Загора - спечелената вицешампионска титла по бойно самбо от Денислав Златев на Световното първенство в Румъния. Това съобщиха от пресцентъра на  Общината . Заедно с ресорния зам.-кмет Красимира Чахова, той поздрави състезателя на старозагорския СК „Сандев файт тийм“, който тази година спечели и републиканска титла от Държавното първенство в Панагюрище, както и 2-ро място на Държавния личен шампионат за мъже по класическа борба. \r\nКметът благодари за донесената спортна слава на града и обеща да помага на перспективния състезател, възпитаник на старозагорското спортно училище „Т. Каблешков“.  \r\nТой започнал с класическа борба в СК Берое и се окичил с бронз още на Световното първенство в Сърбия през 2013 г., в категория 85 кг. От една година Златев се занимава активно с бойно самбо, пробва се и в кик бокс и ММА. В ММА има вече две професионални срещи, завършили с победи с нокаут. \r\nДенислав Златев посочи, че личен пример за него и близък приятел е друг възпитаник на старозагорската борцова школа - президентът на Българската федерация по борба Христо Маринов, който е световен и европейски шампион. Златев каза, че за успеха са необходими амбиция и трудолюбие, но винаги побеждава талантът. Той добави, че всяка загуба е нов урок. \r\n22-годишният спортист работи като охранител и мисли да се запише в Националната спортна академия. Като национален състезател на България и догодина ще разчитат на него в отбора за европейското и световното първенства.", "date": "2018.12.19", "title": "Стара Загора: Кметът Живко Тодоров поздрави спортиста Денислав Златев за спечелената от него вицешампионска титла по бойно самбо"}
{"url": "http://www.focus-news.net/news/2018/12/19/2603571/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския пункт. Пътните настилки са хлъзгави, на места заснежени, но опесъчени. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.12.19", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2018/12/19/2603566/afp-kitay-predupredi-sasht-da-ne-voenizira-kosmosa.html", "text": "Китай обяви в сряда, че е срещу „военизирането“ на космоса и разкритикува заповедите на американския президент Доналд Тръмп за създаване на команден център, от който да се контролират военните космически операции, предава  AFP . \r\n„Китай винаги е предлагал мирното усвояване на космоса и се е противопоставял на военизацията на космоса и космическата надпревара във въоръжението“, заяви говорителят на външното министерство на страната Хуа Чиунинг на брифинг. \r\n„Противопоставяме се на по-нататъшното превръщане на космоса в ново бойно поле“, добави тя. \r\nВъв вторник Тръмп нареди създаването на „Космическо командване“, нова организационна структура в Пентагона, която ще има контрол върху военните космически операции. \r\nПревод и редакция:", "date": "2018.12.19", "title": "AFP: Китай предупреди САЩ да не „военизира“ космоса"}
{"url": "http://www.focus-news.net/news/2018/12/19/2603560/tass-naselenieto-na-ukrayna-ofitsialno-se-e-sakratilo-s-blizo-200-hilyadi-za-10-mesetsa.html", "text": "Населението на Украйна за десетте месеца на 2018 година се е съкратило официално с 200 хиляди души, съобщи в сряда Държавната статистическа служба на страната, предава  ТАСС . \r\nПо нейните данни, за периода от януари до октомври 2018 година броят на жителите е намалял със 187,9 хиляди души и на 1 ноември той е бил 42,198 млн. души. \r\nКато главна причина за намаляването на броя на населението, ведомството посочи значителното повишаване на смъртността в сравнение с броя на новородените. Този показател, за указания период, е 100 към 59. \r\nПо мнението на украинските експерти, реално в момента в страната живеят по-малко от 40 млн. души. Както призна външният министър на Украйна Павел Климкин, ежемесечно страната напускат повече от 100 хиляди души, които отиват да работят в други страни. \r\nПървият и засега единствен препис в независима Украйна е проведен през 2001 година. Тогава броят на населението на страната е бил 48,457 млн. души. Следващото преброяване е трябвало да се състои през 2016 година, но през декември 2015-а кабинетът на министрите отложи провеждането му за 2020 година. Преди това украинците бяха преброявани само в състава на СССР през 1989 година. Тогава в Украинската ССР живееха 51,7 млн. души. \r\nПревод и редакция:", "date": "2018.12.19", "title": "ТАСС: Населението на Украйна официално се е съкратило с близо 200 хиляди за 10 месеца"}
{"url": "http://www.focus-news.net/news/2018/12/19/2603573/predstaviteli-na-rakovodstvoto-na-pp-abv-se-sreshtnaha-s-poslanika-na-avstriya-v-balgariya-n-pr-andrea-vike.html", "text": "Председателят на ПП АБВ Румен Петков и представители на ръководството на партията бяха приети от посланика на Австрия в България Н. Пр. Андреа Вике, която в момента председателства и ЕС. Това съобщиха от пресцентъра на  ПП АБВ . По време на разговора двете страни обсъдиха Дунавската стратегия и отбелязаха необходимостта в бъдеще темата да е център на по-активен общоевропейски дебат и да бъде направено необходимото за допълнителни ресурси за държавите от Дунавския регион, в това число поддържането на коритото и изключителната туристическа привлекателност на Дунава и региона. \r\nБеше засегнат и въпросът за необходимостта Европа, с всичките си институции, да съхранява отстояването на Договора за ликвидиране на ракетите със среден обсег. \r\nПредседателят на АБВ Румен Петков информира Н. Пр. Андреа Вике, че партията категорично е за премахване на санкциите срещу Русия и в обратната посока. \r\nПетков отправи покана към посланика на Австрия за участие в енергийния форум, иницииран и организиран от АБВ на 19 януари следващата година и изрази очакване да се ангажират с участие и австрийски експерти. Той декларира разбирането на партията, че социално-икономическият интерес на Европа предполага пряка доставка на руски газ за Европа. „Това означава, че трасето трябва да мине през България и това е най-удачното решение именно за България, Сърбия, Унгария и Австрия. Всички сме заинтересовани от това и от гледна точка на социалната атмосфера, и от гледна точка на развитието на икономиката“, подчерта Румен Петков. \r\nПредставителите на ПП АБВ изразиха тревога от обявеното намерение за създаване на армия в Косово, което е в противоречие с всички международни нормативни актове досега. \r\nДвете страни изразиха необходимостта от разширяване на всестранните отношения между България и Австрия и конкретно в областта на културата, където има дългогодишни традиции.  \r\nОт страна на ПП АБВ в срещата участваха председателят на политическата сила Румен Петков, зам.-председателят Любомира Ганчева и председателят на АБВ-Младежи Пламена Заячка.", "date": "2018.12.19", "title": "Представители на ръководството на ПП АБВ се срещнаха с посланика на Австрия в България Н. Пр. Андреа Вике"}
{"url": "http://www.focus-news.net/news/2018/12/19/2603572/pregled-na-mezhdunarodnite-novini-do-13-chasa-agentsiya-fokus.html", "text": "Китай обяви в сряда, че е срещу „военизирането“ на космоса и разкритикува заповедите на американския президент Доналд Тръмп за създаване на команден център, от който да се контролират военните космически операции, предава  AFP . \r\n„Китай винаги е предлагал мирното усвояване на космоса и се е противопоставял на военизацията на космоса и космическата надпревара във въоръжението“, заяви говорителят на външното министерство на страната Хуа Чиунинг на брифинг. \r\n„Противопоставяме се на по-нататъшното превръщане на космоса в ново бойно поле“, добави тя. \r\nВъв вторник Тръмп нареди създаването на „Космическо командване“, нова организационна структура в Пентагона, която ще има контрол върху военните космически операции. \r\n***  Населението на Украйна за десетте месеца на 2018 година се е съкратило официално с 200 хиляди души, съобщи в сряда Държавната статистическа служба на страната, предава  ТАСС . \r\nПо нейните данни, за периода от януари до октомври 2018 година броят на жителите е намалял със 187,9 хиляди души и на 1 ноември той е бил 42,198 млн. души. \r\nКато главна причина за намаляването на броя на населението, ведомството посочи значителното повишаване на смъртността в сравнение с броя на новородените. Този показател, за указания период, е 100 към 59. \r\nПо мнението на украинските експерти, реално в момента в страната живеят по-малко от 40 млн. души. Както призна външният министър на Украйна Павел Климкин, ежемесечно страната напускат повече от 100 хиляди души, които отиват да работят в други страни. \r\nПървият и засега единствен препис в независима Украйна е проведен през 2001 година. Тогава броят на населението на страната е бил 48,457 млн. души. Следващото преброяване е трябвало да се състои през 2016 година, но през декември 2015-а кабинетът на министрите отложи провеждането му за 2020 година. Преди това украинците бяха преброявани само в състава на СССР през 1989 година. Тогава в Украинската ССР живееха 51,7 млн. души. \r\n***  Кръстьо Муковски, Любен Арнаудов, Сашо Василевски, Йохан Тарчуловски и Любчо Димовски са петимата депутати, обвинени за събитията от 27 април. Първите трима са членове на независимата депутатка група на ВМРО-ДПМНЕ и коалицията, която е инициатор за приемане на такъв закон, въпреки че към предложението се присъединиха и други депутати, а те не са официални вносители, пише  македонският портал „А1 Он“ , в материал, представен без редакторска намеса. \r\nТе гласуваха за закона, който сега им позволява да бъдат амнистирани или освободени от наказателно преследване за „кървавия четвъртък“. \r\nПравото и задължението на всеки депутат е да гласува и ясно да изразява своето мнение, но въпросът е къде е моралният аспект тук? Те със своите гласове са допринесли да се гласува закон, от който след въпросната декларация, че са съгласни и искат амнистия, ще имат полза и ще бъдат освободени. \r\nЗа приемане на този закон са необходими 61 гласа, и с оглед на това, че и депутати от ВМРО-ДПМНЕ дадоха подкрепата си, може би трябваше по-добре да се помисли и тези четирима да се освобождава от гласуване и никой нямаше да ги обвинява, че е налице конфликт на интереси . \r\nГласуването потвърди недоволството на ЛДП (Либерално-демократическата партия)и лидерът на партията и депутат Горан Милевски не гласува за закона. Но Юлиана Николова не уважи отношението на фракцията и гласува за закона, точно както и сега независимата Никица Корубин. \r\nИлия Димовски и Панчо Минов (от опозиционната ВМРО-ДПМНЕ) се присъединиха към решението. \r\nВ срок от пет дни от влизането в сила на закона те подават молба до първоинстанционния съд, пред който се води делото. Съдът издава решение в срок от пет дни, ако са изпълнени условията на закона, и след получаване на становище от компетентния прокурор. \r\n***  „Нищо не можем да кажем и да предприемем, преди Законът за амнистия да бъде обнародван в „Държавен вестник“, заяви прокурор Вилма Русковска, която води процеса за събитията в македонския парламент от 27 април 2017 година, по който са обвинени 33 лица, включително петима депутати, няколко от които се отцепиха от ВМРО-ДПМНЕ и поставиха амнистията като условие, за да гласуват за конституционните промени, произтичащи от договора за името с Гърция. Държавният обвинител посочи, че съдебният процес ще продължи според обичайната процедура, съобщава  македонската редакция на Deutsche Welle . \r\nКакво и как в бъдеще? Това е въпросът на обществеността, според медията, след като във вторник народното събрание единодушно, с 95 гласа „за“, нито един „против“ и „въздържал се“, по съкратена процедура, прие Закона за амнистия. В момента конкретни отговори не може да се получат от Прокуратурата, която твърди, че не е запозната със съдържанието на Закона, който вчера за първи път беше представен пред народните представители. \r\n„Съдебният процес за 27 април продължава. В четвъртък има заседание и ще продължим с допълване на доказателствената база. Законът за амнистия ще го анализираме подробно, когато бъде обнародван в „Държавен вестник“ и влезе в сила. Това, което чуваме, е, че той предвижда амнистия само за индивидуални действия и че амнистията не се отнася до наказателното дело за терористични заплаха за конституционния ред, за което делото продължава“, заяви прокурор Вилма Русковска. \r\nСлед индивидуалното отчитане за получаване амнистия в законно определения срок от пет дни, Прокуратурата въз основа на доказателствата, предоставени в рамките на разследването ще има ясна картина дали и кои от вносителите на искането отговарят на изискванията на закона, т.е. за кои от тях съдебната процедура по силата на закона тя трябва да спре. Единствената несигурност е дали този процес ще бъде завършен от Нова година или в началото на 2019 г. Процесът продължава \r\nЗа разлика от хората, които ще изпълнят изискванията за амнистия, останалите остават в процеса за 27 април, който е на последния етап. Законът не включва организатори и нарушители, насилници, незаконни лица (с маски), които са използвали физическа сила и оръжие. По отношение на престъплението, за което са обвинени, прокуратурата и защитата скоро трябва да дадат своите заключителни аргументи. Но тази процедура не е бърза, тъй като са обвинени 33 души, което означава, че толкова много защитници трябва да дадат заключителни аргументи, което ще продължи най-малко десет дни. Този период ще бъде по-кратък, ако в същото време по силата на закона за амнистията спре процедурата за част от подсъдимите, а се смята, че тя би обхванала над 20 души от тази група. \r\nВъпреки многобройните забележки, че селективната амнистия не води до справедливост, а до несправедливост, всички присъстващи депутати гласуваха „за“. Законът беше подкрепен и от депутати от ВМРО-ДПМНЕ, които преди това поискаха пълна амнистия за всички обвиняеми и осъдени за „кървавия четвъртък“. Малко преди гласуването депутатите Илия Димовски и Панко Минов се присъединиха към двайсетте вносители на текста на закона. Похвали и критики \r\nГласуването бе предшествано от емоционално обръщение на един от вносителите на закона, Зекир Рамчилович, от групата на осемте отцепници от ВМРО-ДПМНЕ, който гласуваха за започване на процедурата по промяна на конституцията. \r\n„Взимаме политическо решение, с което не искаме да възпрепятстваме процеса, който се провежда в съдебната система. Въпреки че тази линия е тънка, в миналото ние работихме усилено, за да постигнем такова решение. Смятам, че успяхме в това. Ние, законодателите, трябва да покажем, че сме готови да прощаваме, подаваме ръка и да се извиняваме, ако допуснем грешка. Днес е добър ден за това. Нека започнем с действия, които ще означават помирение, прошка, извинение. Днес е денят, в който ние, осемте депутати, започнахме този процес на помирение с подадената ръка на премиера Зоран Заев, който трябва да бъде приет от всички“. \r\n„Вярваме, че подадената ръка е искрена, но преди всичко е необходима за просперитета на нашето общество. Считаме, че помирението е необходимо и важно за целия процес“, заяви Рамчилович. \r\nПодкрепа за Закона не дадоха от Либерално-демократическата партия и Алианса на албанците. \r\n„На 27 април в тези простори имаше опит за убийство и мен се опитаха да ме убият, но се спасих. Сега ме убиват за втори път в същия този парламент. Не постигаме нищо като общество, ако се помиряваме със злосторниците. Иронично е, че Абдулах Алими, човекът който ме спасяваше, днес обикаля по съдилищата и е в затвора, а тези, които организираха и отвориха вратите, за да влязат хиляди в тези простори, ги амнистират с този Закон. Това не беше надеждата на гражданите на Македония“, реагира лидерът на Алианса на албанците Зиядин Села. \r\nРазбира се, законът не получи аплодисменти, но въпреки критиките, вчера в парламента за първи път доминираше впечатлението, че е направена голяма стъпка към намаляване на разделението и напрежението, коментира в заключение Deutsche Welle. \r\n*** Министър-председателят на Косово Рамуш Харадинай коментира писмото на американския президент Доналд Тръмп до държавния глава на страната Хашим Тачи, като го определи за добра новина за Прищина, предава  държавната „Радио и телевизия Косово“ (RTK) . \r\nВ съобщение във „Фейсбук“, Харадинай написа: „От самото начало, САЩ бяха и продължават да бъдат най-големият поддръжник на държавата Косово, нейния суверенитет и териториален интегритет. Като премиер на правителството на Косово категорично подкрепям всички усилия за унификация на позициите в политическия спектър и бързите приготовления за постигането на всеобхватен, правно обвързващ договор между двете страни, Косово и Сърбия“. \r\n***  Държавният департамент на САЩ е одобрил възможна продажба на зенитни системи „Пейтриът“ на Турция за сумата от около 3,5 милиарда долара, съобщиха от Пентагона, пише  онлайн изданието на турския вестник Hurryiet . \r\nСпоред Службата за сътрудничество в отбраната и сигурността, външното ведомство е одобило продажбата на 80 ракети „Пейтриът“ MIM 104E, 60 PAC-3 за подобряване на ракетните сегменти и свързаното с тях оборудване. Агенцията е уведомила Конгреса за възможната продажба. \r\nВ пакета са включени комплект радари, станции за контрол, платформи за изстрелване, оборудване за комуникация, инструменти и тестово оборудване, програми за обсега и за тестове, както и оборудване за поддръжка. \r\n„Предложената продажба ще увеличи отбранителните способности на турската армия за защита срещу враждебна агресия и ще предпази съюзниците от НАТО, които биха могли да се обучават и оперират в границите на Турция. Турция не би трябвало да има затруднения да впише тази система във въоръжените си сили“, гласи съобщението от службата. \r\nТурция се опитваше да закупи системата за противовъздушна отбрана от САЩ, но ракетите никога не бяха продадени на Турция, когато са били най-необходими, според правителството. \r\nТози ход идва след като Турция сключи договор с Русия за закупуване на системата за въздушна отбрана С-400 през 2017 г. Очаква се инсталацията на системата С-400 в страната да започне през октомври 2019 г. \r\nВашингтон се оплака, че руската система не е съвместима с оръжията, използвани от другите държави от НАТО. \r\nОтделно, в доклад в края на ноември Пентагонът предупреди, че закупуването на системата за ПВО/ПРО от Русия ще има неизбежни отрицателни последици за отношенията между САЩ и Турция, както и за ролята на Турция в НАТО. \r\nРакетите „Пейтриът“ се използват за отбранителни цели, главно за сваляне на ракети и самолети. \r\n***  Високопоставен американски дипломат призова Босна и Херцеговина (БиХ) да остане на пътя към присъединяване към НАТО, процес, който един от тримата новоизбрани президенти заплашва да саботира, пише  електронното издание Sarajevo Times , като посочва, че предходните босненски правителства са се стремели да вкарат страната в Алианса, който този месец призова Сараево да представи своя „план за действие“ – една от последните мерки преди да може да бъде изпратена поканата за членство. \r\n„Но новият сръбски президент-националист Милорад Додик – който беше избран заедно с хърватина и бошняка – постоянно подчертава нежеланието си за присъединяване към НАТО“, отбелязва изданието. След срещата с тримата държавни глави в Сараево, заместник-държавния секретар на САЩ Джон Съливан заяви, че Вашингтон „ентусиазирано подкрепя“ усилията на БиХ да се присъедини към Алианса. \r\n„Обсъдихме позицията на САЩ, която е толкова твърда, колкото винаги е била“, заяви той пред журналистите. За да продължи БиХ по пътя към членство, трябва да има консенсус, но Додик, който се представя за политик, близък до руския президент Владимир Путин, не дава никакви сигнали, че ще се присъедини към този курс. \r\n„Имаме консенсус в президентството за европейския път и съм имал възможност да кажа, че няма консенсус за НАТО“, заяви представителят на босненските сърби след срещата с американския дипломат. Много от сърбите намират присъединяването към Алианса за неуместно, предвид ролята на военната организация във войните в бивша Югославия през 90-те и бомбардировките й на сръбските позиции, обяснява Sarajevo Times. \r\nМедията припомня, че две десетилетия след войната, в резултат от която загинаха около 100 хиляди души, балканската страна остава остро разделена по етнически линии: на бошняци, сърби и хървати. През 2017 година Додик, радикален сръбски националист, както го определя изданието, бе санкциониран от САЩ за усилията му да подкопае интегритета на страната. \r\nВ понеделник Съливан каза, че тези санкции все още са в сила, но той се срещнал с Додик от уважение към институцията на президентството. Под натиска на Запада Босна създаде единна армия през 2006 г. и затвърди членството в НАТО като цел в Закона за националната отбрана, припомня още Sarajevo Times. \r\n***  Шансовете са добри „унгарската стратегия“ да бъде потвърдена на форума ЕС-Африка във Виена, заяви премиерът на Унгария Виктор Орбан в навечерието на срещата, цитиран от  електронното издание Hungary Today . \r\n„Нашата позиция е, че трябва да помогнем на територията на Африка, а не проблемите да бъдат донасяни в Европа и особено не в Унгария“, заяви министър-председателят. \r\n„Искаме да потвърдим този стратегически принцип и имаме добри изгледи да го направим“, добави той. \r\nВ коментар за Глобалния пакт за миграцията на ООН, Орбан посочи, че мнозинството от страните-членки на ООН са страни с мигрантски корени и е нормално болшинството в Световната организация да подкрепя миграцията. \r\n„Ние сме от другата страна на монетата... и не искаме миграция в Унгария. Няма да подпишем никакъв договор, който признава, насърчава и финансира миграцията на международно ниво“, категоричен е унгарският премиер. „Ще продължим нашата антиимиграционна политика“. \r\n***  Президентът на САЩ Доналд Тръмп ще участва отново на Световния икономически форум в Давос, Швейцария, в края на януари, заедно с делегация от най-висшите си служители, обявиха от Белия Дом, пише  европейската редакция на Politico . \r\n„Президентът ще участва, както и миналата година“, заяви говорителят на Белия Дом Сара Сандърс. \r\nФормално американската делегация ще бъде оглавявана от финансовия министър Стивън Мнучин, а в нея ще бъдат още държавният секретар Майк Помпео, търговският министър Уилбър Рос и търговският представител Робърт Лайтизър, поясни Сандърс. \r\nКакто припомня изданието, Тръмп използва многоочакваното си първо появяване на ежегодната среща на бизнес и политическите елити, за да защити своята политика „Америка на първо място и да призове чужденците да инвестират в САЩ. \r\nНо през 12-те месеца от визитата, американският президент разбърка международните търговски отношения като наложи по-високи вносни мита върху стоманата и алуминия в името на националната сигурност, а също така повиши ставките върху китайски стоки на стойност 250 милиарда долара. \r\n„Политико“ смята, че срещата в Давос може да даде на Тръмп шанс да говори отново със световните лидери, много от които участваха на скорошната среща на Г-20 в Буенос Айрес, Аржентина. Президентите на САЩ и Китай (Си Дзинпин) тогава проведоха работна вечеря, на която се споразумяха за 90-дневно примирие в двустранната си търговска война, през което да се опитат да постигнат споразумение. \r\nСи беше на срещата на бизнес и политическите елити през януари 2017 година, когато защити енергично свободната търговия, в ярък контраст с протекционистката реторика на новоизбрания американски президент. \r\nКитайският председател не беше в Давос през 2018 година и не е ясно дали ще бъде там догодина. На датите на форума през 2019 година, 22-25 януари, ще се отбележат две трети от 90-дневното примирие между Вашингтон и Пекин, посочва изданието. \r\nВ американската делегация ще влязат още трудовият министър Алекс Акоста, транспортният – Илейн Чао, на домашната сигурност – Кирстен Нилсен и други. До Швейцария ще пътуват в качеството си на политически съветници на Белия Дом и дъщерята на американския държавен глава Иванка Тръмп и нейният съпруг Джаред Къшнър. \r\n*** Американският президент Доналд Тръмп е изпратил писма до колегите си от Косово и Сърбия, Хашим Тачи и Александър Вучич, с които ги призовава да направят всичко възможно, за да може двете страни да постигнат трайно споразумение, което да подпишат пред него в Белия дом. Това съобщава  Канал5 ТВ  от Скопие. \r\nТачи обяви съдържанието на писмото в страницата си във Фейсбук.  \r\n, Ако не се използва този исторически момент, това ще е трагична крачка назад, защото нова възможност за пълен мир скоро няма да се появи.\", е написал Тръмп в писмото и е подчертал, че „САЩ са положили много усилия за успеха на Косово като независима суверенна държава“. \r\nСръбските медии, позовавайки се на правителствени източници, съобщиха, че писмото до Вучич е с почти същото съдържание. \r\nМиналата седмица напрежението между двете държави отново ескалира, когато парламентът в Прищина одобри създаването на косовска армия с числен състав от  \r\n5 000 души. Това се случи само седмица, след като премиерът Брнабич предупреди, че може да се стигне до военно положение.  \r\nНейното изявление бе в резултат на удвоените мита, които Прищина наложи на сръбските стоки. Мярката на косовското правителство пък бе предприета след като Сърбия упражни дипломатически натиск Косово да не бъде приета за член на Интерпол.    \r\nОт 2013 година двете страни са обещали, че ще решат възникналите пред тях спорни въпроси под егидата на ЕС. До днес обаче разрешаване на споровете помежду им няма, информира македонският телевизионен канал на интернет страницата си. \r\n*** Владимир Путин заяви, че новото оръжие на Русия няма равно на себе си в света, информира македонската медия  МКД . То ще гарантира сигурността на страната през следващите десетилетия, скопското онлайн издание се позовава на американската агенция АП. \r\nНа среща с военното ръководство на страната в Москва руският президент е обърнал специално внимание на новата свръхзвукова ракета „Кинжал“ и на морския свръхзвуков „Авангард“.  \r\nВ информацията на АП се подчертава, че „Кинжал“ вече е въведен в употреба в руската армия, а  за „Авангард“ руският военен министър Сергей Шойгу е обещал да бъде „зачислен на служба“ през 2019 година.   \r\nНа срещата в руското Министерство на отбраната президентът Путин каза също, че се надява тези усъвършенствани руски оръжия да накарат онези, които са свикнали да използват \"милитаристична реторика\", да се замислят.  Той добави също, че „съобщението на САЩ за  оттегляне от Договора за ликвидиране на ракетите със среден и малък обхват на действие (ДРСМО) буди сериозно безпокойство. Тази стъпка може да има много негативни последици, тя значително ще отслаби регионалната и глобалната сигурност. В бъдеще, всъщност, може да означава деградация, дори унищожаване на цялата архитектура за контрол на въоръженията и неразпространение на оръжията за масово унищожаване\", е казал Путин и е добавил, че това не пречи на осъвременяването на самия ДРСМО заедно с други държави, както и изработването на ново споразумение в тази сфера. \r\n***", "date": "2018.12.19", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/12/19/2603574/veliko-tarnovo-tsvetanka-dilova-neykova-e-trenyor-na-veliko-tarnovo-za-2018-godina.html", "text": "Треньорът по плуване на СК „Боляри-2009“ доц. д-р Цветанка Дилова – Нейкова бе отличена за треньор на Велико Търново за 2018 година. Наградата й бе връчена на официална церемония в Ритуална зала на Община Велико Търново от председателя на Общински съвет Венцислав Спирдонов, предаде репортер на  Радио „Фокус“ – Велико Търново . \r\n„СК „Боляри-2009“ изпраща най-силната си година от основаването на клуба. Аз съм удовлетворена, че тази награда идва в навечерието на 2019 година, когато клубът ще отбележи своя 10-годишен юбилей. Тази награда е признание за нашия дългогодишен, професионален и всеотдаен труд за постигането на тези високи резултати. Много са хората, които имат принос за този голям наш успех. Искам да спомена на първо място ръководството на Великотърновския университет, което дълги години ни предоставяше спортната база, за да можем ние да провеждаме тренировъчните си занимания и да подготвяме силни състезатели. Благодаря на родители на всички деца от клуба, които неотлъчно бяха до своите деца и ги подкрепяха в радостни и трудни моменти и ги мотивираха за по-високи върхови постижения. Благодаря на екипа, с който работя, с професионалните треньори, с които без тяхната помощ не бих се справила сама“, каза доц. д-р Цветанка Дилова – Нейкова. \r\nБяха наградени и състезателите в категория „Юноши и девойки“. Спортист на Велико Търново за 2018 година в тази категория стана отново Здравко Баблаков от Спортен клуб „Боляри 2009“. \r\nВторото място бе отредено за  състезателя по модерен петобой Ралица Митева (СК „Царевец ВТУ“), а на трето място бяха класирани шампионите в спортните танци Борис Борисов и  Преслава Димкова (СК „Фиеста“). Лъчезар Викторов (СК „Етър Виктори – 2011“), Даниел Любенов (СК „Радослав Великов  – Михаил Ганев“), Марин Маринов (СК „Етър Виктори – 2011“), Йоана Цончева (СК „Атлетика – 2012“) допълниха призовите места в Топ 7. \r\nНадежда КРЪСТЕВА", "date": "2018.12.19", "title": "Велико Търново: Цветанка Дилова – Нейкова е треньор на Велико Търново за 2018 година"}
{"url": "http://www.focus-news.net/news/2018/12/19/2603575/haskovo-paraolimpietsat-georgi-kiryakov-otnovo-specheli-otlichieto-sportist-na-godinata-v-topolovgrad.html", "text": "Параолимпиецът Георги Киряков отново спечели отличието „Спортист на годината“ в Тополовград. Това съобщиха от пресцентъра на  Общината . На тържествена церемония в града председателят на Общинския съвет Васил Сяров връчи Златна купа за най-добър спортист за 2018 година на параолимпиеца Киряков.Той спечели два златни медала на Световно зимно предизвикателство на хвърлянията „Анкона 2018” в Италия в дисциплините по хвърляне на копие и тласкане на гюле, бронзов медал на Европейско първенство по лека атлетика в Берлин в дисциплината по хвърляне на копие и златен медал на Държавно първенство по вдигане на тежести в Ямбол. \r\nОбщина Тополовград отреди за награди на най-добрите спортисти и две сребърни купи и грамоти за високи спортни постижения. Наградите обяви водещата Атанаска Михалева. \r\n„Гордеем се, че и днес в малкия Тополовград има дух и воля за развитие на спорта. Доказаха го през 2018 година Спортен клуб „Джудо” с треньор Мариана Йорданова, Спортен клуб „Тенис на маса” с треньор Иван Чинтов, Футболен клуб „Сакарски спортист – 04” с треньор Тенчо Георгиев и Спортен клуб „Борба”, каза Михалева. \r\nПоздравителен адрес от името на кмета на Община Тополовград прочете Красимира Ятакчиева – началник на отдел „Хуманитарни и социални дейности”. Тя благодари на спортистите за това, че разнасят славата на своя град, пожела им висок спортен дух и още по-големи спортни успехи. \r\nОбщина Тополовград награди най-добрите спортисти още със две сребърни купи и грамоти за високи спортни постижения.", "date": "2018.12.19", "title": "Хасково: Параолимпиецът Георги Киряков отново спечели отличието „Спортист на годината“ в Тополовград"}
{"url": "http://www.focus-news.net/news/2018/12/19/2603576/adriana-grigorova-sotsialno-podpomagane-varna-ot-dogodina-finansovata-podkrepa-za-horata-s-trayni-uvrezhdaniya-shte-bade-obvarzana-s-liniyata-na-bednost.html", "text": "От догодина финансовата подкрепа за хората с трайни увреждания ще бъде обвързана с линията на бедност. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. Помощта е регламентирана в новия Закон за хората с увреждания, обнародван в брой 105 на Държавен вестник от 18 декември 2018 година, и ще замени досега изплащаните на лицата добавки за социална интеграция, както и социалната пенсия за инвалидност, когато тя се изплаща към друг вид пенсия. „От 1 януари 2019 година всички хора с трайни увреждания, които са над 18-годишна възраст, ще имат право на нов вид месечна финансова подкрепа. За първи път в този закон финансовата подкрепа за хората с трайни увреждания и обвързана с линията на бедност. Тази подкрепа се определя като процент от линията за бедност. Всяка година линията на бедност се актуализира в посока увеличение. Новият закон влиза в сила от 1 януари 2019 година, когато линията за бедност става 348 лева“, заяви Адриана Григорова. \r\nЗа хората със степен на увреждане от 50 до 70,99% законът предвижда месечната финансова подкрепа да бъде 7% от линията на бедност или 24,36 лв. за 2019 година. За хората със степен на увреждане от 71 до 90% нейният размер ще е 15% от линията на бедност или 52,20 лв. За хората със степен на увреждане над 90% финансовата подкрепа ще е 25% от линията на бедност или 87 лв. За хората с над 90% степен на увреждане с определена чужда помощ, които получават пенсия за инвалидност поради общо заболяване, поради трудова злополука или професионална болест, новата помощ ще е равна на 30% от линията на бедност или 104,40 лв. Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 година ще е 57% от линията на бедност, което прави 198,36 лева. \r\nМесечната финансова подкрепа ще се изплаща от Агенцията за социално подпомагане до края на месеца, следващ месеца, за който се полага, по избрания от лицата начин – чрез пощенските клонове или по банков път. \r\nМарияна ВАЛЕНТИНОВА", "date": "2018.12.19", "title": "Адриана Григорова, Социално подпомагане – Варна: От догодина финансовата подкрепа за хората с трайни увреждания ще бъде обвързана с линията на бедност"}
{"url": "http://www.focus-news.net/news/2018/12/19/2603577/v-ministerstvoto-na-obrazovanieto-i-naukata-shte-se-provede-preskonferentsiya-za-predstavyane-na-rezultatite-ot-novoto-izdanie-na-reytingovata-sistema-na-visshite-uchilishta.html", "text": "Резултатите от новото издание на Рейтинговата система на висшите училища в България за 2018 г. ще бъдат представени на пресконференция в Министерството на образованието и науката. Това съобщиха от пресцентъра на  Министерството . Събитието ще се проведе на 20 декември от 10.00 часа в залата на 7 етаж. В пресконференцията ще участва министър Красимир Вълчев.", "date": "2018.12.19", "title": "В Министерството на образованието и науката ще се проведе пресконференция за представяне на резултатите от новото издание на Рейтинговата система на висшите училища"}
{"url": "http://www.focus-news.net/news/2018/12/19/2603579/stara-zagora-23-godishen-mazh-ot-selo-mednikarovo-e-zadarzhan-za-pritezhanie-na-nad-400-grama-marihuana.html", "text": "23-годишен мъж от село Медникарово е задържан за притежание на над 400 грама марихуана. Това съобщиха от пресцентъра на  МВР . Проверката е извършена в къщата, където той живеел. В селскостопански постройки към жилището и в двора на къщата служители на РУ – Гълъбово са открили изсушени канабисови растения и полиетиленов плик, съдържащ изсушена листна маса – канабис, с общо тегло 420 грама. По случая е образувано досъдебно производство.", "date": "2018.12.19", "title": "Стара Загора: 23-годишен мъж от село Медникарово е задържан за притежание на над 400 грама марихуана"}
{"url": "http://www.focus-news.net/news/2018/12/19/2603570/aleksandar-nenkov-gerb-ako-srokat-za-otdavane-na-plazhovete-na-kontsesii-po-noviya-red-ostane-1-yanuari-2019-g-shte-narushim-ikonomicheskite-interesi-na-mnogo-obshtini.html", "text": "Ако срокът за отдаване на плажовете на концесии по новия ред остане 1 януари 2019 г., ще нарушим икономическите интереси на много общини. Това каза от трибуната на парламента народният представител от ПГ на ГЕРБ Александър Ненков във връзка с предложението за удължаване на срока за отдаване на плажовете на концесии по новия ред с две години, предаде репортер на  Агенция „Фокус“ . \r\n„Дебатът безспорно е много сложен и няколко пъти съм завявал, че удължаването на срокове не е добра практика. По обективни причини обаче в повечето от общините процесът за създаване на общите устройствени планове не е завършил. През 2015 г. с МРРБ са сключени договори с 32 общини, през 2016 г. – 105 общини, през 2017 г. – 4 общини, през 2018 г – 6 общини. Има даже 15 общини, които по времето на премиера Орешарски, са сключили договори с Министерството на инвестиционното проектиране, което тогава беше създадено“, заяви Ненков и посочи, че е много важно сериозно да се гледа на ситуацията.  \r\n„Процедурата никак не е лека, два пъти се удължава срока, но беше трудно и на законодателя, и на изпълнителната власт да подбудят този процес. Но допреди няколко години общините не припознаваха изобщо този проблем. Имаше казус, че нямат финансова възможност, затова навремето приехме всяка година в бюджета да има заделени средно по 5 млн. лв., които да отиват само за устройствено планиране. И сега сме изправени пред сериозен казус и трябва да кажем, че ако този срок не е удължи и влезе в сила от 1 януари 2019 г., то в такъв случай можем да нарушим икономическите интереси на много общини“, заяви той. \r\nЦветилена СИМЕОНОВА", "date": "2018.12.19", "title": "Александър Ненков, ГЕРБ: Ако срокът за отдаване на плажовете на концесии по новия ред остане 1 януари 2019 г., ще нарушим икономическите интереси на много общини"}
{"url": "http://www.focus-news.net/news/2018/12/19/2603578/shumen-neonatologichnoto-otdelenie-v-grada-poluchi-novo-darenie-ekg-aparat.html", "text": "Неонатологичното отделение в Шумен получи ново дарение - ЕКГ апарат, предаде репортер на  Радио „Фокус“ - Шумен . Апаратът е с вграден софтуер, запаметява извършените до момента електрокардиографски записи и дава възможност за по-прецизно диагностиране на минимални отклонения в сърдечния ритъм, както и за сравнителен анализ между настоящия и по-ранен ЕКГ запис на един и същ пациент. Втори такъм ЕКГ апарат е дарен и на Детско отделение. Техниката е  на стойност 3300 лева и е поредната изпълнена кауза „Подари обич и грижа на децата с болни сърца” по проекта „Дарявай, докато четеш” чрез сайта chetidari.bg. Катя Александрова, ръководител на проекта, благодари на всички деца, които са положили труд, като четат книги, решават тестове и са дарили спечелените кредити за тази кауза. „Това са 330 деца. От общо 1038, които са регистрирани в сайта към днешна дата, 108 са дарили кредитите, които са спечелили за тази кауза , като 53 от тях са от цяла България. Това за нас е голямо удовлетворение, защото най-важно е  да запалим децата да четат книги“, заяви Катя Александрова. Тя обясни, че това е третата кауза, която се изпълнява, като на сайта има публикувани още пет.  „Две от каузите в сайта, които са активни вече са събрали близо 76%, което означава че следващата година можем да очакваме реализацията им“, коментира Катя Александрова. Досега чрез проекта е закупена  инфузионна помпа за отделението по неонатология, а през 2016 година e била обновена класна стая в ПМГ „Нанчо Попович“. „Това, че всяка година реализираме по една кауза означава, че децата наистина четат. Това най-много ни радва, както и подкрепата, която ни оказват за разпространение на каузите от страна на Нациfналната библиотека, както r тези в Пловдив и Асеноград, училища и др.“, каза Катя Александрова. Д-р Лиляна Куздова, началник на Неонатологичното отделение в МБАЛ-Шумен, посочи, че дареният апарат е много важен за диагностика на ритъмните нарушения и на вродените сърдечни малформации в първите дни след раждането на бебето. По думите и, процентът на недоносеност се запазва около 10%. Сред причините за това са както недостатъчната профилактика  и наблюдение в Женска консултация, тъй като в по- голяма част пациентките не търсят такава, така и  заболявания по време на бремеността - отклонения, касаещи плацентата и пъпната връв. Значение за повишаване на процента на недоносени деца има и развитието на репродуктивната медицина. „Много по-голяма  е честотата на успешно завършващи бремености от инвитро фертилизация, а те са рискови и в значителен процент  завършват преждевременно“, заяви д-р Куздова. \r\nИвелина ИВАНОВА", "date": "2018.12.19", "title": "Шумен: Неонатологичното отделение в града получи ново дарение - ЕКГ апарат"}
{"url": "http://www.focus-news.net/news/2018/12/19/2603582/veliko-tarnovo-trima-petoklasnitsi-varnali-namerena-chanta-s-okolo-1000-leva-poluchiha-gramoti-za-doblestna-postapka-ot-direktora-na-oblastnata-direktsiya-na-mvr.html", "text": "Трима петокласници получиха грамоти за доблестна постъпка и проявена гражданска съвест от директора на Областна дирекция на МВР – Велико Търново ст. комисар Димитър Машов, предаде репортер на  Радио „Фокус“ – Велико Търново . На 11 декември възпитаниците на СУ „Емилиян Станев“ Виктория Костадинова, Йоана Пенева и Стелиан Николов намерили на ул. „Плиска“ във Велико Търново мъжка чанта с около 1000 лева в нея, както и лични документи. Без секунда колебание, учениците отнесли чантата в училища „Европа“ , където посещавали чуждоезикови курсове и потърсили съдействие от преподавателя Иванка Брънзелова. С нейна помощ изгубената чанта със солидна сума пари в нея, се озовала в полицейското управление. Служителите бързо стигнали до собственика и му я предали. \r\n„Много съм щастлив и изключително се радвам, че има такива доблестни дечица, които са намерили  чантата с голяма сума пари и документи, дори не са се замислили, а са потърсили съдействие, обяснили са ситуацията, отишли са заедно в полицията и са заявили какво е станало.  Собственикът на  чантата е бил много доволен, тъй като нищо не е липсвало от нея. Постъпката им е наистина геройска, това поведение е  пример за обществото. Благодаря на преподавателите и техните родители, че са възпитали децата  в този дух. Ще се радвам някой ден да дойдете в нашите редици, вие сте гордост  за нас“, каза ст. комисар Димитър Машов, докато връчваше грамотите на петокласниците. \r\nДецата обясниха постъпката си с факта, че е било редно чантата и парите да бъдат върнати на техния собственик, а не да ги задържат. „Парите не са наши, ако бяхме постъпили по друг начин, щяхме да ощетим някого, а това не е добро, така са ни учили вкъщи и в училище. Първоначално се изненадахме, после решихме да идем в училището, защото там има възрастни, които могат да се справят“, коментира Йоана. \r\nИванка Брънзелова, също получи грамота от директора на Областната дирекция за съдействието, което е оказала на малчуганите. \r\nМария НЕДЕВА", "date": "2018.12.19", "title": "Велико Търново: Трима петокласници, върнали намерена чанта с около 1000 лева, получиха грамоти за доблестна постъпка от директора на Областната дирекция на МВР"}
{"url": "http://www.focus-news.net/news/2018/12/19/2603583/komisar-mariya-gabriel-s-prestizhna-nagrada-talant-v-politikata-2018.html", "text": "Българският еврокомисар по цифровата икономика и общество Мария Габриел стана носител на поредна награда за постижения. Авторитетна френска асоциация, провеждаща престижния ежегоден конкурс „Жени с влияние“, връчи отличието на Мария Габриел в категория „Талант в политиката 2018“ в тазгодишното издание на конкурса. Наградата се присъжда на доказали се в своята област жени от различни сфери на политическия, икономическия и обществен живот, спорта и медиите.   \r\nЦелта на приза е да отличи таланта на жени, които представляват не само успешни модели, но въплъщават ценности и качества като дързост, креативност, отговорност, силна воля.  За първи път във всяка от категориите бяха избрани жени от цяла Европа.  \r\n„Приемам тази награда като признание за свършеното през годините и за изграждането на една приобщаваща, динамична и иновативна цифрова Европа. Тя е признание и за всички жени, ежедневно работещи като едно цяло, във всеки сектор на икономиката и обществото, за успешна и справедлива Европа. Призът за мен е също отговорност да продължавам с неотслабващи усилия за още конкретни проекти и инициативи, чрез които да вдъхнем доверие и кураж на младите момичета да изберат образование в СТЕМ специалностите, на жените да бъдат смели за професионално развитие в цифровия сектор и да бъдат цифрови предприемачи. Тази награда ми дава и енергия да продължавам да работя за каузи, чрез които жените, заедно с мъжете, да изграждаме силна цифрова Европа“, коментира българският комисар по цифровата икономика и общество Мария Габриел. \r\nОтдел \"Преса и медии\" \r\nПредставителство на ЕК в България", "date": "2018.12.19", "title": "Комисар Мария Габриел с престижна награда „Талант в политиката 2018“"}
{"url": "http://www.focus-news.net/news/2018/12/19/2603584/venera-arachkova-zam-kmet-na-smolyan-sabiraemostta-na-mestnite-danatsi-i-taksi-v-obshtinata-e-mnogo-dobra-kato-za-danak-mps-e-nad-100.html", "text": "В Община Смолян продължава финансовата дисциплина, за да не се допускат просрочени задължения и да се стабилизират финансовите показатели. Това заяви на пресконференция в Община Смолян зам.-кметът Венера Аръчкова, предаде репортер на  Радио „Фокус“ – Смолян . По думите й, по отношение на показателите, които се следят от Министерството на финансите, Община Смолян е в нарушение само на един, който е намалял на 128 – 130 % от над 300 % преди три години. „Събираемостта на местните данъци и такси е много добра за 2018 г. За данък МПС през годината отчитаме над 100 % събирамост като в тях има и стари вземания, търсени от длъжниците чрез частни съдебни изпълнители и Националната агенция за приходите. Относно данъците, заложени в бюджет 2018, има между 78 % и 94 % изпълнение“, поясни Аръчкова. \r\nТя допълни, че по отношение на дълга на Община Смолян по различните кредите, редовно се плащат вноските към облигационния креди и ФЛАГ.  Аръчкова подчерта, че относно таксите и ангажиментите по Наредба 2, Общината изоставя с продажбите, тъй като не може извършва такива. Продажби има само от частни съдебни изпълнители и Общински съвет за отстъпено право на земя, откупуване на различни парцели и други подобни. \r\n„При технически услуги, при 300 000 лв. заложени в бюджет, 231 000 лв. са изпълнени. Постъпленията в бюджета от такса битови отпадъци при 3,1 млн. лв. заложени, са постъпили  над 2,9 млн. лв.“, допълни Аръчкова. Тя обобщи, че общинското ръководство няма просрочени задължения, има само текущи, които са в рамките на допустимостта и са в размер на 690 000 лв. \r\nНели ГЕРГЬОВСКА", "date": "2018.12.19", "title": "Венера Аръчкова, зам.-кмет на Смолян: Събираемостта на местните данъци и такси в Общината е много добра, като за данък МПС е над 100 %"}
{"url": "http://www.focus-news.net/news/2018/12/19/2603580/manol-genov-bsp-otnovo-li-shte-udalzhavame-srokovete-za-otdavane-na-plazhovete-na-kontsesii-po-noviya-red-tova-li-e-kompetentnostta-na-izpalnitelnata-vlast.html", "text": "Въпросът е като слагаме някакви срокове за отдаване на плажовете на концесии по новия ред, отново ли ще ги удължаваме  и това ли е компетентността на изпълнителната власт - да не може да направи една наредба за две години. Това каза народният представител от ПГ на „БСП за България“ и член на Комисията по регионална политика, благоустройство и местно самоуправление Манол Генов за удължване на срока за отдаване на плажовете на концесии по новия ред, заложено в Закона за устройство на територията, предаде репортер на  Агенция „Фокус“ . По думите му е било добре при отсъствието на министър в залата, да дойде някой заместник-министър, за да защити позицията и необходимостта от промените.  \r\nДеница КИТАНОВА", "date": "2018.12.19", "title": "Манол Генов, БСП: Отново ли ще удължаваме сроковете за отдаване на плажовете на концесии по новия ред - това ли е компетентността на изпълнителната власт"}
{"url": "http://www.focus-news.net/news/2018/12/19/2603586/stara-zagora-vremenno-e-ogranicheno-dvizhenieto-po-pat-i-6-kazanlak-sliven-v-rayona-na-okolovrastniya-pat-na-grad-kazanlak-poradi-obarnata-tsisterna-i-razliv-na-gorivo.html", "text": "Временно е ограничено движението в двете посоки по път I-6 Казанлък - Сливен при км 313 в района на околовръстния път на град Казанлък поради обърната цистерна и разлив на гориво. Това съобщиха от пресцентъра на  Агенция „Пътна инфраструктура“ . Трафикът се пренасочва през уличната мрежа на град Казанлък.", "date": "2018.12.19", "title": "Стара Загора: Временно е ограничено движението по път I-6 Казанлък - Сливен в района на околовръстния път на град Казанлък поради обърната цистерна и разлив на гориво"}
{"url": "http://www.focus-news.net/news/2018/12/19/2603565/ministar-lilyana-pavlova-evropredsedatelstvoto-ni-struvashe-mnogo-po-malko-ot-ochakvanoto-62-mln-lv-bez-remontite.html", "text": "Европредседателството ни струваше много по-малко от очакваното - 62 млн. лв. без ремонтите. Това каза министърът за Българското председателство на Съвета на ЕС Лиляна Павлова по време на брифинг в Министерски съвет, на който отчете свършеното от Триото Естония – България - Австрия, които председателстваха Съвета на Европейския съюз от 1 юли 2017 г. до 31 декември 2018 г., предаде репортер на  Агенция „Фокус“ . „От гледна точка на бюджета за председателството - за подготовката и провеждането му още през 2016 година беше приета тригодишна бюджетна рамка, която да го обезпечи. В рамките на трите години тя беше увеличавана в своя размер. Държа да отбележа, че тя трябва да бъде разделена на две части. В годините имаме няколко последователни решения на Министерски съвет, с които се обезпечаваше подготовката и провеждането на председателството. То включва провеждането и подготовката на ресорните министерства, обезпечаването на сигурността и на Министерството за Българското председателство, както и съпътстващите ремонтни дейности на НДК, резиденция „Бояна“ и сградата на парламента“, обобщи министър Павлова. „Общата сума на абсолютно всички първоначално предвидени дейности е 166 млн. лв., включително и ремонтите. От тези 166 млн. ние имаме спестени 22 млн. лв. Така че всъщност изхарчихме по-малко от предвиденото. Успяхме да се вместим в по-малък бюджет от предвидения, благодарение на скромността на колегите, които работят по министерствата. Ако издавим, разходите, които бяха свързани с ремонта и оборудване на съпътстващите сгради, всъщност реално председателството ни струва 62 млн. лева – много по-малко от очакваното и много по-малко от планираното. При все, че бяха проведени много повече събития от планирането – над 300 събития в България, на които броят участници беше надвишен - при планирани 20 хиляди делегата – дойдоха 35 хил.“, уточни Павлова.  \r\nВесела АЛЕКСАНДРОВА", "date": "2018.12.19", "title": "Министър Лиляна Павлова: Европредседателството ни струваше много по-малко от очакваното - 62 млн. лв. без ремонтите"}
{"url": "http://www.focus-news.net/news/2018/12/19/2603590/sport-solskyaer-zamenya-mourinyo-do-kraya-na-sezona.html", "text": "Оле Гунар Солскяер е новият мениджър на Манчестър Юнайтед, съобщиха от клуба. Норвежецът заменя Жозе Моуриньо с договор до края на сезона. 45-годишният бивш футболист на Юнайтед ще работи заедно с Майк Фелън, който в продължение на 14 години беше помощник на сър Алекс Фъргюсън. Солскяер е една от големите звезди в историята на клуба. За 11 години от 1996 до 2007 година той отбеляза 126 гола в 366 мача с фланелката на Юнайтед. Негови помощници ще бъдат още Майкъл Карик и Киърън МакКена. \r\nНорвежецът до вчера бе треньор на родния си клуб Мьолде.", "date": "2018.12.19", "title": "Спорт: Солскяер заменя Моуриньо до края на сезона"}
{"url": "http://www.focus-news.net/news/2018/12/19/2603592/veliko-tarnovo-koleden-bazar-e-razkrit-v-tsentara-na-svishtov.html", "text": "Коледен базар е разкрит в центъра на Свищов. Той има благотворителен характер и се организира от Общината за поредна година, съобщи за  Радио „Фокус“ – Велико Търново  Росен Маринов, директор на Дирекция „Култура и културно наследство“ в Община Свищив. Масите са разположени в градската градина до пл. „Свобода“. На тях всеки свищовлия и гост на града може да намери нещо за себе си. Има коледни сувенири, украси, играчки, венци и други характерни за празниците предмети. В базара се включват всички социални институции от общината, както и граждани и търговци. Той ще остане в центъра до 24-ти декември. \r\nПразничната програма на Общината продължава и утре – с откриването на Изложба на коледни и новогодишни картички от фонда на Историческия музей в града. Тя ще е подредена в къщата-музей „Алеко Константинов“ и ще бъде представена в 16.00 часа. Освен това деца, родители и педагози от детска градина „Чиполино“ ще покажат обредни хлябове в специална експозиция. Вечерта ще завърши с Рождествен концерт – спектакъл „Три в едно“ на голяма сцена в Първо българско народно читалище „Еленка и Кирил Д. Аврамови“, от 19.00 часа. \r\nЛуиза ТРАНЧЕВА", "date": "2018.12.19", "title": "Велико Търново: Коледен базар е разкрит в центъра на Свищов"}
{"url": "http://www.focus-news.net/news/2018/12/19/2603588/starshi-komisar-nikolay-hadzhiev-odmvr-blagoevgrad-okolo-10-000-studenti-sa-praznuvali-na-8-dekemvri-na-teritoriyata-na-oblastta-kato-ne-sa-registrirani-seriozni-intsidenti.html", "text": "Около 10 000 студенти са празнували на 8 декември на територията на област Благоевград, като не са регистрирани сериозни инциденти. Това каза по време на брифинг старши комисар Николай Хаджиев, директор на ОДМВР – Благоевград, предаде репортер на  Радио „Фокус“ – Пирин . „На някои места цифрата е по-голяма, на други по-малка, но средната цифра е около 10 000 студенти. Беше ангажиран целият наличен състав с охраната на студентските празници, но до сериозни инциденти не се стигна. Имаше няколко сигнала за сбивания между отделни компании, като има регистрирано само едно престъпление“, каза още ст. комисар Хаджиев. По думите му са били засилени проверките на водачите на МПС за управление след употреба на алкохол и наркотици, като има регистрирани няколко случая на нарушения. \r\nЛора КАЛЧЕВА", "date": "2018.12.19", "title": "Старши комисар Николай Хаджиев, ОДМВР - Благоевград: Около 10 000 студенти са празнували на 8 декември на територията на областта, като не са регистрирани сериозни инциденти"}
{"url": "http://www.focus-news.net/news/2018/12/19/2603589/dobrich-na-tarzhestvena-tseremoniya-byaha-nagradeni-nay-dobrite-sportisti-v-obshtinata-za-2018-godina.html", "text": "На тържествена церемония бяха наградени най-добрите спортисти в община град Добрич за 2018 година, предаде кореспондент на  Радио „Фокус” – Варна . Спортист на годината в Добрич е каратистът Пеньо Пенев, следван от лекоатлетката Радосвета Симеонова и щангистът Юндер Бейтула.  \r\nНай-добрият спортен отбор на Добрич за годината е хандбалният „Добруджа“. Второто място е за мъжкият отбор по карате, а трето – за волейболния мъжки тим „Добруджа 07“.  \r\nВолейболистът Теодор Йорданов е обявен за най-добрият млад спортист, също и състезателката по спортна стрелба Милена Тодорова при спортистите с увреждания.  \r\nВ първата десетка са още: Драгомир Стойчев от Спортен клуб „Добруджански юнак”, Джошкун Якубов от Хандбален клуб „Добруджа”, Георги Иванов от Спортен клуб по лека атлетика „Добрич”, Никола Михов от Спортен клуб по лека атлетика „Добрич”, Илиян Илиев от Хандбален клуб „Добруджа”, Жулиен Георгиев от Волейболен клуб „Добруджа 07” и Александър Димитров - Спортен клуб „Добруджански юнак”.  \r\nЖулиета НИКОЛОВА", "date": "2018.12.19", "title": "Добрич: На тържествена церемония бяха наградени най-добрите спортисти в общината за 2018 година"}
{"url": "http://www.focus-news.net/news/2018/12/19/2603594/haskovo-v-dimitrovgrad-shte-se-provedat-kulinarnoto-izlozhenie-koledna-trapeza-i-festivalat-na-zimnata-obrednost-i-koledarskite-pesni.html", "text": "На пл. „България“ в Димитровград ще се проведат Кулинарното изложение „Коледна трапеза“ и Фестивалът на зимната обредност и коледарските песни. Това съобщиха от пресцентъра на  Община Димитровград . Събитията ще започнат в 12.00 часа на 20 декември 2018 г. На Игнажден 11 местни състава и такива от съседни общини ще представят обичаи и коледарски песни характерни за зимния период и обредността около коледните и новогодишни празници. В програмата читалищата от селата Крум, Каснаково, Голямо Асеново, Сусам и Меричлери ще пресъздадат обичаи от българската битност по празниците. Коледарски групи от селата Радиево, Долно Белево, Брод и Тракия ще изпълнят коледарски песни съхранени в региона. Три детски състава от Черногорово, Крепост и Странско ще участват във фестивала. Организатори са Община Димитровград, НЧ „Васил Левски 2003\" и Общинския читалищен съюз. На сцената председателят на Общинския съвет в Димитровград Гергана Кръстева ще връчи почетният знак на НЧ „Съзнание\" - село Голямо Асеново по повод 90-годишнината на читалището. \r\nОт 12.00 часа на обяд ще започне и седмото издание на превърналото се в традиция кулинарно изложение „Коледна трапеза\". С характерни за коледните и новогодишни празници ястия организираният от Община Димитровград празник ще представи съхранени през годините автентични семейни рецепти. Над 130 участника ще приготвят близо 200 ястия и ще покажат своя майсторлък и кулинарни умения в четири раздела - обредни пити и погачи, постни и месни ястия и сладки изкушения. Заявка за участие в „Коледната трапеза\" са подали 25 читалища от общината и ученици от ПГ „Проф.д-р Асен Златаров\". Гозбите на читалището от село Каснаково ще бъдат тематични и ще пресъздават традицията на трапезата на Бъдни вечер, а тази на Долно Белево ще представи ястия и десерти приготвени изцяло от тиква.  \r\nКоледен огън с Бъдник и представяне на местни майстори-занаятчии ще допълват атмосферата на централния площад на 20 декември. Свои продукти ще покаже дърворезбарят Георги Георгиев. Ще бъдат представени пана и сувенири, изработени от спластена вълна, на авторката Катя Тончева, както и рисунки върху дърво от Цанка Стоянова, макетни дървени къщички на Христо Тилев и ръчно изработени накити на Таня Текнефезова.", "date": "2018.12.19", "title": "Хасково: В Димитровград ще се проведат Кулинарното изложение „Коледна трапеза“ и Фестивалът на зимната обредност и коледарските песни"}
{"url": "http://www.focus-news.net/news/2018/12/19/2603581/ministar-lilyana-pavlova-po-vreme-na-evropredsedatelstvoto-zashtitavahme-do-kray-balgarskiya-interes-po-otnoshenie-na-paketa-mobilnost-i-shte-prodalzhim-s-vsichki-usiliya.html", "text": "По отношение на темата за пакета „Мобилност“, по който активно работеше Министерството на транспорта в рамките на председателството, искам да ви кажа, че колегите работиха изключително в защита на националния интерес. Това каза министърът за Българското председателство на Съвета на ЕС Лиляна Павлова на брифинг в Министерски съвет, на който отчете свършеното от Триото Естония – България - Австрия, които председателстваха Съвета на Европейския съюз от 1 юли 2017 г. до 31 декември 2018 г., предаде репортер на  Агенция „Фокус“ .  \r\n„В рамките на едно председателство трябва да има по-премерен, балансиран подход тогава, когато защитаваш дори национални позиции. Министър Московски беше изключително твърд и категоричен, защитавайки националната позиция, завявайки какъв е националният интерес, какви са сериозните проблеми, които българският транспортен сектор среща и би имал при приемането на така направените предложения“, подчерта министър Павлова. По думите ѝ предложенията в пакета „Мобилност“ 1 са разделение изток-запад, към което България има ясно несъгласие. „Не случайно още по време на българското председателство беше изпратено писмо до министър Московски, че не заема позиция не на балансьор, а такава, която защитава повече българските интереси, отколкото се очаква от едно председателство. Но да, ние защитавахме до края българския интерес“, заяви още тя. „Но както видяхте на последното заседание, за да има блокиращо мнозинство, трябва да има определен брой държави. В последния момент нямаше достатъчно държави нито тогава, нито сега, с които да можем да блокираме приемането на едно или друго решение, но това не значи, че ще се откажем. Както чухте и от министър Желязков ще продължим всички усилия да защитим интереса на българските превозвачи по най-добрия възможен начин, като се приемат максимално изгодни условия за тях във всички категории на тази директива“, допълни още Павлова.  \r\nВесела АЛЕКСАНДРОВА", "date": "2018.12.19", "title": "Министър Лиляна Павлова: По време на европредседателството защитавахме до край българския интерес по отношение на пакета „Мобилност“ и ще продължим с всички усилия"}
{"url": "http://www.focus-news.net/news/2018/12/19/2603597/galina-stoyanova-kmet-na-kazanlak-obshtinata-pridobi-sobstvenost-na-imot-v-nesebar-kazusat-e-ot-20-godini.html", "text": "Общинският съвет в Казанлък на днешното си заседание гласува промяна на Бюджета и Инвестиционната програма за 2018 година, предаде кореспондент на  Радио „Фокус” . Кметът Галина Стоянова поясни, че тази промяна е свързана с решаването на дългогодишен казус с имот на Община Казанлък свързан с т.нар. бунгала в Несебър, които са били и са собственост на Общината като сгради, но земята под тях – терен от над 5 декара на много добра локация в центъра на Несебър и в същото време в близост до плажната ивица, е била държавна собственост на Агенцията по горите. В продължение на повече от 20 години този въпрос се е придвижвал от Община Казанлък към Община Несебър, Агенцията по горите, Министерството на земеделието, храните и горите и не е получавал своето добро решение в полза на Казанлък. „С решението, което взеха общинските съветници и с предвиждането в бюджета да бъдат отделени средства за закупуване на земята в Несебър, всъщност се решава този казус, който ще даде големи възможности през 2019 година на Община Казанлък да стопанисва и управлява един такъв привлекателен имот в Несебър. Средствата, които бяха предвидени в бюджета почти са толкова, колкото Министерство на земеделието е отразило като пазарна оценка на този имот като земя”, каза Стоянова. Тя добави, че остава въпросът в 2019 година отново общинските съветници да вземат заедно с Общинска администрация решение за управление и стопанисване на този имот, така че Община Казанлък в дългосрочен план да има своите ползи от него.  \r\nСтоянова каза още, че Общинският съвет има няколко решения от 2018 година, които касаят продажбата на имот на Община Казанлък в Равда. Продажбата не е реализирана до сега в резултат на проведените няколко търга. „Считаме, че възможността в 2019 година да реализираме този имот като продажба ще бъде добра възможност да направим и добро решение за другия имот в Несебър. По този начин ще дадем отговор защо правим продажбата на имота в Равда и какво Общината ще придобие в дългосрочен план от имотите, които има на морето”, поясни кметът на Казанлък.  \r\nСлавяна ГАЙДАРОВА", "date": "2018.12.19", "title": "Галина Стоянова, кмет на Казанлък: Общината придоби собственост на имот в Несебър, казусът е от 20 години"}
{"url": "http://www.focus-news.net/news/2018/12/19/2603596/veliko-tarnovo-futbolistat-ot-detsko-yunosheskata-na-fk-etar-steliyan-dobrev-be-udostoen-s-nagradata-trifon-ivanov-na-obshtinata.html", "text": "Футболистът от детско-юношеската на ФК „Етър - Велико Търново“ Стелиян Добрев бе удостоен с наградата „Трифон Иванов“ на Община Велико Търново. Призът му бе връчен по време на официалната церемония „Спортист на годината 2018“ от председателя на Зоналния съвет на Българския футболен съюз във Велико Търново Бончо Генчев, предаде репортер на  Радио „Фокус“ – Велико Търново . „Чрез тази награда остава сред нас споменът за Трифон Иванов. Благодаря за това, че го споменавате. Той наистина заслужава това уважение“, посочи Генчев . \r\nСтелиян Добрев е футболист школата на ФК „ЕТЪР - Велико Търново“. Започва състезателна дейност в отборите на детско-юношеската школа на ФК „Видима Раковски“ – град Севлиево. От сезон 2014/2015 година е в школата на „Етър Велико Търново“. Има основна заслуга за представянето на отбора на юношите в Държавно първенство през 2015 и 2017 година. В момента се състезава и играе като дефанзивен полузащитник и централен защитник в различните гарнитури на клуба. Участник в Елитна юношеска група до 17 години. Той е основен състезател в отбора, а треньорът му гласува голямо доверие. „Стелиян притежава борбеност, упоритост и голямо желание да се развие като футболист, на който да се разчита в мъжкия футбол. Освен добър и перспективен футболист е и много добър ученик, отличник в Спортно училище – Велико Търново“, се посочва в кандидатурата. \r\nНаградата „Трифон Иванов” на Община Велико Търново бе учредена с решение на Общински съвет – Велико Търново на 30 март 2017 година. Тя има за цел да отличи и издигне престижа на подрастващите и перспективните играчи, проявили морално-волеви и спортно-технически качества. Наградата на името на най-добрия централен защитник в историята на българския футбол представлява плакет и парична награда в размер на 500 лева. \r\nЗа първи път бе връчена наградата и за проспериращ млад талант на „Етър - Велико Търново“ през годината. Първият й носител е Кольо Станев. Младежът дебютира за мъжкия отбор  на „Етър“ за Купата на България, а от януари месец е за постоянно в първия състав.  На 1 септември Кольо Станев дебютира с екипа на „Етър“ в първенството на  Първа лига в мача срещу „Септември“. За първи път от 21 година футболист от школата на „Етър“ прави дебют директно  в елита. „За да постигнеш успех, трябва да тренираш усилено и никога да не се предаваш. Желанието ми е да играя футбол на възможно най-високо ниво“, посочи младата надежда. \r\nНадежда КРЪСТЕВА", "date": "2018.12.19", "title": "Велико Търново: Футболистът от детско-юношеската на ФК „Етър“ Стелиян Добрев бе удостоен с наградата „Трифон Иванов“ на Общината"}
{"url": "http://www.focus-news.net/news/2018/12/19/2603599/krum-zarkov-bsp-danail-kirilov-se-darzhi-kato-absolyuten-zakonodatelen-terorist-zaradi-predlozhenieto-da-se-udalzhi-srokat-za-otdavane-na-plazhovete-na-kontsesii-po-noviya-red.html", "text": "Данаил Кирилов се държи като абсолютен законодателен терорист заради предложението да се удължи срокът за отдаване на плажовете на концесии по новия ред. Това каза заместник-председателят на ПГ на „БСП за България“ Крум Зарков от трибуната на Народното събрание, предаде репортер на  Агенция „Фокус“ . \r\n„Днес ще дойде министърът на туризма Николина Ангелкова, но тя няма какво да каже по този случай. Защото ние го обяснявахме, говорихме, спорихме, дебатирахме и решихме в края на 2017 г. в полза на новия ред. Тогава законодателната асамблея се произнесе и оттогава вие просто го отлагате – с една година, с още една, с още две. Така че тук не е въпросът кой да е режимът, той е определен от Народното събрание“, заяви Зарков и посочи, че въпросът е кога режимът ще започне да се прилага.  \r\n„Не министър Ангелкова ще носи отговорността, а Вие, г-н Кирилов, защото Вие сте вносител на това предложение. В последните седмици минавате всякакви граници и действате като абсолютен законодателен терорист, опасан с нормите, които са му подадени от която и да е администрация, и взривявате отвътре всички принципи на законодателство, нормотворчетсво и елементарна нормалност за тази държава\", заяви Зарков. \r\nЦветилена СИМЕОНОВА", "date": "2018.12.19", "title": "Крум Зарков, БСП: Данаил Кирилов се държи като абсолютен законодателен терорист заради предложението да се удължи срокът за отдаване на плажовете на концесии по новия ред"}
{"url": "http://www.focus-news.net/news/2018/12/19/2603598/ministar-neno-dimov-obsazhdame-vazmozhnostta-mezhdunaroden-konsultant-da-napravi-analiz-na-kontsesionniya-dogovor-za-bansko.html", "text": "По мое предложение с колегите в Министерския съвет обсъждаме възможностите да наемем международен, достатъчно независим и достатъчно експертен, консултант, който да направи анализ на концесионния договор и на основните грешки, които са допуснати в него, още през 2001 година. Това каза министърът на околната среда и водите Нено Димов на брифинг в Министерски съвет, предаде репортер на  Агенция „Фокус“ . „Няколко пъти съм имал възможността да казвам какви са тези грешки. Още в първата точка на този концесионен договор се говори за едни граници, втори граници, тоест изобщо не е ясно кой от къде идва, като има само един елемент, който е безспорен и това е контурата на териториално-устройствения план. Нещо повече, точките, които претендират да описват този териториално-устройствен план, изобщо не съвпадат с него“, уточни министър Димов. „Така че на база очевидните сложности на този казус ще обсъдим възможностите да бъде поискана международна консултация. Нещо повече - става дума за необходимостта от икономически анализ и желанието на правителството да повиши концесионното възнаграждение. В момента сме на етап да видим как да имаме максимално обективен прочит и максимално обективно предложение“, каза още министър Димов.  \r\nПо думите му на срещата със собственика на „Юлен“ Марк Жирардели той е бил много диалогичен и това му дава основание да смята, че при достатъчно обосновано и ясно предложение от международен консултант, ще се намери решение на казуса с концесионния договор за Банско, който е вече от 17 години. По време на срещата им двамата са се обединили около това, че в България зимният туризъм заслужава да има бъдеще.  \r\nВесела АЛЕКСАНДРОВА", "date": "2018.12.19", "title": "Министър Нено Димов: Обсъждаме възможността международен консултант да направи анализ на концесионния договор за Банско"}
{"url": "http://www.focus-news.net/news/2018/12/19/2603601/plovdiv-kola-se-e-preobarnala-po-tavan-pri-katastrofa-na-bul-balgariya-zhena-e-postradala-pri-intsidenta.html", "text": "Затруднено е движението по бул. „България“ в Пловдив заради катастрофа. Това съобщи за  Радио „Фокус“ - Пловдив  говорителят на ОДМВР - Пловдив. При инцидента е пострадала жена. Около 13.00 е получен сигнал за пътнотранспортно произшествие между два леки автомобила, станало на бул. „България“, след кръговото кръстовище с бул. „Цар Борис Трети Обединител“. Едната от колите се е преобърнала  по таван. \r\nЦветана ТОНЧЕВА", "date": "2018.12.19", "title": "Пловдив: Кола се е преобърнала по таван при катастрофа на бул. „България“, жена е пострадала при инцидента"}
{"url": "http://www.focus-news.net/news/2018/12/19/2603591/valeri-simeonov-obedineni-patrioti-razdavaneto-na-kontsesii-na-plazhove-na-tamno-shte-prodalzhi-oshte-dve-godini-ako-se-otlozhi-prilaganeto-na-zakona-za-kontsesiite.html", "text": "Раздаването на концесии на плажове на тъмно ще продължи още две години, ако се отложи прилагането на Закона за концесиите. Това каза от трибуната на Народното събрание депутатът от „Обединени патриоти“ и лидер на НФСБ Валери Симеонов във връзка с удължаването на срока за отдаване на плажовете на концесии по новия ред, предаде репортер на  Агенция „Фокус“ . \r\n„Изразявам своето категорично несъгласие за отлагането на две години прилагането на параграф 34 от Закона за концесиите. Колегите от ляво са усетили, че тук има нещо за покриване. Какво е то? С отлагането на въвеждането в сила параграф 34 от Закона за концесиите, всъщност се отлага с още две години прилагането на закона за морските плажове. И управлението, и стопанисването продължават да бъдат по реда на закона за устройството на Черноморското крайбрежие. Това е гвоздеят, това се цели. Защото със Закона за концесиите се въвеждат две линии при реализирането на концесиите – едната гарантира прозрачността на документациите, а втората гарантира контрола“, каза още Симеонов и посочи, че тези две линии ги няма в Закона за Черноморското крайбрежие. „Този закон позволява и по тези две направления да има отрицателен резултат, защото е въведена клауза, съобразно която документацията, свързана с конкурса за възлагане на концесии, е поверителна. Това е разликата. А Законът за концесиите, приет миналата година, изисква публичност и прозрачност. Втората голяма разлика е свързана с контрола, който понастоящем се упражнява от Министерството на туризма и от някои други институции. А според Закона за концесиите контролът е възложен върху Координационния съвет на концесиите, който може да възлага проверки на Агенцията за приватизационен контрол. В момента тръжната комисия в Министерството на туризма е черна дупка, затворена – никой не може да присъства, камо ли да изнася информация“, заяви още той. \r\n„В резултат от искането за продължаване на прилагането на Закона за Черноморското крайбрежие още две години ще се продължи с раздаването на концесии на тъмно, както е до момента. Под прякото ръководство на Министерството на туризма, което държи папките с концесиите в една специална стая с камери и легендите разказват и други криминални обстоятелства около тази невероятно ценна държавна информация от най-висша степен на секретност“, обясни Симеонов и посочи, че по този начин се провеждат конкурси на тъмно и резултатите от тях са плачевни. \r\nЦветилена СИМЕОНОВА", "date": "2018.12.19", "title": "Валери Симеонов, „Обединени патриоти“: Раздаването на концесии на плажове на тъмно ще продължи още две години, ако се отложи прилагането на Закона за концесиите"}
{"url": "http://www.focus-news.net/news/2018/12/19/2603593/danail-kirilov-gerb-ministar-nikolina-angelkova-shte-doyde-v-parlamenta-za-da-obosnove-razlikite-v-dvata-rezhima-na-zakona-za-chernomorskoto-kraybrezhie-i-na-zakona-za-kontsesiite.html", "text": "Министър Ангелкова заяви и вчера и днес, че е готова да се яви пред Народното събрание и да обоснове разликите в двата режима – на Закона за Черноморското крайбрежие и на Закона за концесиите. Това каза народният представител от ГЕРБ Данаил Кирилов от трибуната на Народното събрание във връзка с удължаването на срока за отдаване на плажовете на концесии по новия ред, предаде репортер на  Агенция „Фокус“ . \r\nКирилов обясни, че министърът на туризма Николина Ангелкова пътува към парламента. Той посочи, че е редно тя да отговаря на адресираните въпроси и по-точно на тези на Валери Симеонов. „По отношение на прозрачността – това е тема, която обсъждахме. Мнението на компетентното министерство е, че публичността е гарантирана и по Закона за Черноморското крайбрежие. По тези въпроси е редно министър Ангелкова да вземе становище“, каза още той. „Ясно е, че съществува спор. Това, което обаче ме кара мен като вносител да подкрепя това предложение, е убеждението ми, че поне в този случай няма пред парламента да има протестиращи хотелиери преди летния сезон. Т.е. тези предложения имат подкрепата на съответния сектор“, обясни Кирилов. \r\nЦветилена СИМЕОНОВА", "date": "2018.12.19", "title": "Данаил Кирилов, ГЕРБ: Министър Николина Ангелкова ще дойде в парламента, за да обоснове разликите в двата режима - на Закона за Черноморското крайбрежие и на Закона за концесиите"}
{"url": "http://www.focus-news.net/news/2018/12/19/2603595/evrodeputatat-momchil-nekov-pesbsp-tryabva-da-nastoyavame-parvo-da-se-izgradyat-sigurnite-parkingi-a-sled-tova-da-se-premine-kam-opredelen-rezhim.html", "text": "Трябва да настояваме първо да се изградят сигурните паркинги, а след това да се премине към определен  режим. Това каза в интервю за  Агенция „Фокус“  евродепутатът от Прогресивния алианс на социалистите и демократите/БСП в Европейския парламент Момчил Неков за пакета „Мобилност“. „Това е един проблем, който трябва да се реши в средносрочен и дългосрочен план. Знаете, че паркинги не могат да бъдат изградени от днес за утре. За да има устойчива политика в тази насока, ние трябва да настояваме първо да се случи изграждането на паркинги, след това да се премине през определен режим“, коментира още евродепутатът. По думите му, ако искаме да има реформа в тази насока, първо трябва да има изграждане на паркинги, за да има удобство и къде да спират шофьорите и след това да се премине към реформа. Неков обърна внимание, че от гледна точка в автобусния международен транспорт там Западна Европа предлага точно противоположните искания на товарния транспорт. „В единия случай да се либерализира пазара, а в другия да бъде ограничен. Тоест, там където ние печелим пазарът да бъде ограничен, а там, където западните фирми са добри – да бъде либерализиран. Всеки си защитава интересите. Тук много ясно трябва да се каже, че на единния европейски пазар правилата трябва да са еднакви за всякакви видове транспорт“, допълни българският евродепутат.  \r\nДеница КИТАНОВА Пълния текст на интервюто четете по-късно в „Мнение”.", "date": "2018.12.19", "title": "Евродепутатът Момчил Неков, ПЕС/БСП: Трябва да настояваме първо да се изградят сигурните паркинги, а след това да се премине към определен  режим"}
{"url": "http://www.focus-news.net/news/2018/12/19/2603585/ministar-temenuzhka-petkova-balgariya-nyama-namerenie-da-promenya-strukturata-na-energiyniya-holding.html", "text": "България няма намерение да променя структурата на Енергийния холдинг под чиято шапка влизат газовите дружества „Булгаргаз” и „Булгатрансгаз”. Това стана ясно от думите на министъра на енергетиката Теменужка Петкова, предаде  бтв . \r\nСпоред Европейската комисия тази структура създава предпоставки за държавен монопол и ограничаване достъпа на други компании до газовата инфраструктура. Това е причината на страната ни да бъде наложена санкция от 77 милиона евро. Според министъра на енергетиката обаче операторите отговарят изцяло на европейските правила. \r\n„Това, което ЕК настояваше да се направи, е не защото е нарушено европейското законодателство със ситуирането на нашите два оператора, а защото Комисията смята, че е налице риск по отношение на достъпа на трети страни до тази инфраструктура, това са съмнения на Комисията”, уточни Петкова. \r\nБългария прави опити 3 години и не успяхме да стигнем до споразумение, отбеляза тя. \r\nПо-рано днес беше обсъдена и финалната процедура, която ще отговори има ли интерес към преноса на природен газ от турската до сръбската граница на страната ни. \r\nПри положителен резултат „Булгарстрансгаз” ще започне изграждане на липсващата инфраструктура от Сърбия до Турция, която ще струва 2,8 милиарда лева. Маршрутът се припокрива с евентуалното трасе на „Турски поток” през България и е част от проекта за газов хъб „Балкан”.", "date": "2018.12.19", "title": "Министър Теменужка Петкова: България няма намерение да променя структурата на енергийния холдинг"}
{"url": "http://www.focus-news.net/news/2018/12/19/2603604/shumen-oblastniyat-upravitel-stefan-zhelev-otchete-svarshenoto-prez-godinata-po-osnovnite-prioriteti.html", "text": "Областният управител на Шумен Стефан Желев отчете свършеното през годината по основните приоритети, предаде репортер на  Радио „Фокус“ - Шумен . По отношение на пътната инфраструктура в областта той посочи, че тази година от държавата са отпуснати около 30 млн. лв. за поддържане и ремонт на четири пътни участъка. Следващата година дейността продължава, като приоритет и планиран за ремонт е пътят от Нови пазар в посока област Добрич. Стефан Желев посочи, че допълнително от държавата са били отпуснати и 1 млн.лв. за текущи ремонти. Подкрепа от държавата има и за реализацията на инфраструктурни и други проекти в общините на територията на региона - ремонт на улици, детски градини, училища, читалища и др., като те са получили целево около 6,3 млн. лв. Много е направено и по отношение на основния приоритет - превенция на бедствията.  \r\n„Миналата година установихме и поискахме около 8  млн. лв. за различни участъци и обекти. Тази година бяха набелязани още 22 обекта, за които са нужни около 2 млн. лв. Още не сме получили исканите средства, но  тази година решихме да не чакаме.  Установихме много опасни участъци в горното течение на река Камчия, задръстени с паднали дървета. Заместник областният управител Петко Шаренков организира тяхното почистване, съдействие ни оказаха от Пожарна, Горско и Областно пътно управление. С тяхна специализирана техника и екипи тези участъци бяха почистени, за което им благодаря“, заяви Стефан Желев.  Относно въвеждането на електронно управление, областният управител на Шумен заяви, че до края на месец януари следващата  година предстои да се въведе частичен електронен обмен за гражданите.  \r\n„Голяма част от документооборота към настоящия момент е във връзка с издаване на удостоверения за обстоятелствена проверка.  Това е около 40% от целия обмен на документи с граждани и с въвеждането на този частичен електронен обмен  реално 40% от хартиения ще отпадне“, обясни Стефан Желев. Той засегна и темата за проблемите във ВиК сектора. „Трагично е положението. Много години не е работено за  подобряване на водния сектор в частта питейна вода. Това, което има възможност да се направи е изграждане на пречиствателна станция за питейни води, за която има готов проект. Второто са прединвестиционните проучвания, които са на финала.  Срокът за кандидатстване с тези прединвестиционни проучвания пред Оперативна програма „Околна среда“ е  23 април 2019  година. Реално те представляват един готов проект, който трябва да бъде осъществен. Той включва подмяна на централен водопровод и подмяна на отделни водопроводи в община Шумен и Нови пазар, помпени станции и друга инфраструктура. Но само това не е достатъчно,  тъй като не са обхванати проблемите в цялата област“, каза Стефан Желев. \r\nТой коментира също, че очаква решението на Комисията за енергийно и водно регулиране (КЕВР) за цената на водата в Шумен с невисоки надежди и посочи, че ще изчака окончателното решение на регулатора, което ще бъде взето на закрито заседание на 28 декември. „Подготвил съм писмо до управителя на ВиК - Шумен, в което му напомням, че решението на КЕВР не е задължително за оператора. То  е задължително в частта тази цена да не бъде по-висока от 3,40 лв, но не е задължително ВиК да повиши цената до тази стойност. Това е търговско дружество, ако управителят издаде заповед за промяна на цената, тя ще бъде променена, ако не издаде такава заповед, тя няма да бъде променена“, обясни Стефан Желев. Той посочи, че ще бъдат организирани и редовни работни срещи на Асоциацията по ВиК, на които ще бъде обсъждани инвестииците във ВиК сектора Първата ще бъде на 4 януари, с участието на кметовете на общини и управителят на ВиК. Стефан Желев посочи, че през 2016 година реално Асоциацията по ВиК не е упражнявала контрол върху инвестициите, в края на годината от оператора са представили разходите и те са били одобрени, а неизпълнението на инвестициите е било около 66%. През 2017 година  неизпълнението на инвестициите е  около 41%. Асоциацията е поискала от оператора подробна инвестиционна програма, с обема и сроковете на инвестиициите по общини. Тя е била представена и приета на Общо събрание на Асоциацията. През 2018 година се очаква неизпълнението да бъде около 20%, отбеляза Стефан Желев. Той каза още, че има разлика при отчитането на инвестициите от страна оператора  пред Асоциацията и пред КЕВР. „Нашите изисквания към ВиК оператора по отношение на инвестициите са по-строги, отколкото изискванията на КЕВР. Операторът отчита като инвестиции пред КЕВР всяко едно нещо, което прави“, заяви Стефан Желев. Според него трябва да се намери механизъм за въздействие и той минава през КЕВР. „Нашите усилия трябва да бъдат насочени към това да изясним как чрез КЕВР да въздействаме“, каза Стефан Желев. \r\nИвелина ИВАНОВА", "date": "2018.12.19", "title": "Шумен: Областният управител Стефан Желев отчете свършеното през годината по основните приоритети"}
{"url": "http://www.focus-news.net/news/2018/12/19/2603603/parlamentat-udalzhi-rabotnoto-si-vreme-do-priemaneto-na-promeni-v-zakona-za-ustroystvoto-na-teritoriyata.html", "text": "Парламентът удължи работното си време до приемането на промени в Закона за устройството на територията, предаде репортер на  Агенция „Фокус“ . Предложението е на народния представител от „Обединени патриоти“ Искрен Веселинов. До удължаване на работното време се стигна, след като предложението на ГЕРБ за промяна в Закона за устройството на териториите, с което срокът за отдаване на плажовете на концесии по новия ред ще се удължи с две години, предизвика остри дебати в пленарна зала. \r\nЦветилена СИМЕОНОВА", "date": "2018.12.19", "title": "Парламентът удължи работното си време до приемането на промени в Закона за устройството на територията"}
{"url": "http://www.focus-news.net/news/2018/12/19/2603600/ekspert-rusiya-sarbiya-pretarpya-vanshnopolitichesko-porazhenie-shte-tryabva-da-preglatne-kosovo.html", "text": "Косово официално създава армия, като по този начин поставя официален Белград пред неприятен факт: Сърбия трябва да избира, с кой иска да остане, мечтата за загубената земя, или реалната перспектива за влизане в Европейския съюз, пише  , в материал, представен без редакторска намеса. \r\nСърбия претърпя външнополитическо поражение. Тя не успя да попречи на осъществяването на отдавнашното намерение на Косово да създаде собствена армия. В Съвета за сигурност на ООН косовският и сръбският президенти Хашим Тачи и Александър Вучич си размениха взаимни реплики. В гнева си, Сърбия даже гласува против резолюцията, осъждаща милитаризацията на Крим, за което спечели укора на украинския посланик в Белград Александър Александрович, който напомни за „джентълменското споразумение“ между Порошенко и Вучич да не гласуват в ООН един против друг. Както винаги, сръбската позиция бе подкрепена от Русия, а косовската – от САЩ. Но главното за Белград не е това, а, че с ясно осъждане на решенията на косовските власти не излезе Европейския съюз. Част от страните въобще не подкрепиха създаването на косовска армия. А Германия, Белгия, Италия, Нидерландия, Полша, Швеция и Великобритания се ограничиха само с призив към страните да „търсят компромис“. Ръководството на НАТО, което можеше лесно да блокира процеса по създаване на косовска армия, тъй като нейното оръжие се намира в складовете, контролирани от Алианса, се ограничи само с мътни заплахи да „преразгледа нивото на своето взаимодействие“ (формулировката е на генералния секретар на организацията Йенс Столтенберг) с военните сили на Косово. Което напълно устройва Прищина. \r\nПарламентът на тази самопровъзгласена държава, без участието на представляващата сръбската общност партия „Сръбска листа“, гласува в петък за това, което в течение на десет години беше тайно, да стане явно. Фактически вече съществуващата армия на косовските албанци (тя носи името Косовски сили за сигурност (КСС) и се смята за нещо като специално полицейско подразделение) трябва да се появи и де юре. Това означава, че всяка, дори и теоретична възможност за връщане на Косово в Сърбия изчезва. Да се намери формула за интеграцията на двете бивши административни единици на Югославия в едно цяло все още е възможно: в края на краищата, стратегическата външнополитическа цел на Прищина и Белград е една и съща – влизане в ЕС. Но как да се обединят две армии, привикнали да гледат една на друга в качеството на вероятен противник, не е ясно. \r\nИменно затова, съгласилите се на отделяне (или, ако трябва да наречем нещата с истинските им имена, отделяйки) Косово, САЩ и техните европейски съюзници дълго не се решаваха да дадат „зелена светлина“ за създаването на косовска армия. В Конституцията на републиката има точка, която, по същество, дава на сръбското малцинство право на „вето“ върху този ход. На КСС не беше разрешено да имат тежко въоръжение. С една дума, Белград трябваше да остане с приятната илюзия, че работите могат да бъдат върнати назад и че в бъдеще някак си ще може да върне своята бивша автономия. А съседите (преди всичко, Македония с нейното голямо и неведнъж създавало проблеми албанско малцинство) с Косово без армия бяха някак си по-спокойни, отколкото при едно Косово с армия. \r\nНо сега във Вашингтон, очевидно, сметнаха, че вече няма от какво да се притесняват. Сърбия окончателно и необратимо избра курс към влизане в ЕС. И ако е така, тогава е време да се плати и цената под формата на отказ от Косово. На Белград не само му показаха, че бившата автономия вече не му се подчинява. Беше демонстрирано, че в Косово и сръбското малцинство не може да бъде използвано да лобира интересите на Сърбия. Конституционното ограничение, позволяващо на сръбските партии да блокират създаването на армия, беше заобиколено с лекота. Първият път – през февруари 2017 година, когато парламентът даде правомощия на правителството пълномощия да трансформира КСС във въоръжени сили. Вторият път – сега. Само, както се оказа, думата „армия“ трябваше да се избягва в официалните документи. В Косово се появява официално Министерството на отбраната, Генерален щаб, набор, но няма да има армия на хартия, а ще останат същите тези Сили за сигурност. С функции, които не се различават от функциите на армията. \r\nКаква ще бъде реакцията на Сърбия? Най-невероятният сценарий е въоръжено нахлуване. Ще отидат на боклука годините работа на ръководството на страната над интеграцията в ЕС, която не е далеч. Освен това, даже да допуснем невероятното и нахлуване на сръбските войски за „възстановяване на конституционния ред“ или поне за защита на сръбския анклав в Косово бъде „преглътната“ от Запада, не е факт, че това ще бъде лека разходка за сръбските военни. Армията на Сърбия в момента далеч не е в най-доброто си състояние. През годините след Слободан Милошевич тя се финансира на остатъчния принцип. А в Косовом напротив, дори се подготвяха сериозно за война. В тази светлина е много вероятно създаването на косовска армия да бъде „преглътнато“ от Сърбия. По-скоро Вучич ще заложи на преговори с Брюксел и Вашингтон. Може би там ще сменят гнева с милост и ще позволят на Сърбия да се съгласи с независимостта на Косово, но и в същото време да запази достойнството си. \r\nПревод и редакция:", "date": "2018.12.19", "title": "„Експерт“ (Русия): Сърбия претърпя външнополитическо поражение, ще трябва да „преглътне“ Косово"}
{"url": "http://www.focus-news.net/news/2018/12/19/2603609/blagoevgrad-detsata-ot-detska-gradina-shtastlivo-detstvo-iznesoha-praznichna-programa-pred-pensionerite-ot-dom-sv-petka-v-kv-strumsko.html", "text": "Възпитаници на Детска градина №6 „Щастливо детство“ изнесоха празнична програма пред пенсионерите от Дом за стари хора „Св. Петка“ в кв. „Струмско“. Това съобщиха от пресцентъра на  Община Благоевград . Децата зарадваха възрастните хора с коледни песни и стихотворения. Преди самото тържество, в продължение на месец децата от детската градина изработваха коледни картички, специално за потребителите на социалната услуга. С това тържество децата от ДГ „Щастливо детство“ показаха, че са възпитани да уважават и подкрепят хората от различни поколения. Възрастните хора от Дома благодариха за приятните емоции.", "date": "2018.12.19", "title": "Благоевград: Децата от Детска градина „Щастливо детство“ изнесоха празнична програма пред пенсионерите от Дом „Св. Петка“ в кв. „Струмско“"}
{"url": "http://www.focus-news.net/news/2018/12/19/2603607/gabrovo-67-godishna-zhena-ot-grada-e-s-opasnost-za-zhivota-sled-kato-e-blasnata-ot-lek-avtomobil-na-peshehodna-pateka.html", "text": "67-годишна жена от Габрово е с опасност за живота, след като е блъсната на пешеходна пътека, съобщиха от Областната дирекция на МВР – Габрово. Инцидентът се е случил малко преди 18.00 часа вчера, на пешеходна пътека, намираща се след кръстовището на бул. „Трети март“ с улица „Балкан“. Лек автомобил с габровска регистрация,  управляван от 68-годишна жителка от Габрово, е блъснал 67-годишната пешеходка. Жената е настанена в реанимация на МБАЛ „Д-р Тота Венкова“ с опасност за живота, в резултат от множество фактури по крайниците и лицеви травми. Извършен е оглед на местопроизшествието. Образувано е досъдебно производство.", "date": "2018.12.19", "title": "Габрово: 67-годишна жена от града е с опасност за живота, след като е блъсната от лек автомобил на пешеходна пътека"}
{"url": "http://www.focus-news.net/news/2018/12/19/2603608/inzh-mariana-tsekova-zam-kmet-na-smolyan-150-razresheniya-za-stroezh-sa-izdadeni-ot-obshtinata-za-2018-g-renovirani-i-asfaltirani-sa-mnogo-ulitsi-v-grada.html", "text": "През 2018 г. от Дирекция за устройство на територията в Община Смолян са издадени 150 разрешения за строеж с 34 заповеди за допълнение на физически и юридически лица. Това заяви на пресконференция в Общината зам.-кметът на Смолян инж. Мариана Цекова, предаде репортер на  Радио „Фокус“ – Смолян . Тя допълни, че има голям интерес и към издаване на разрешения за преместваеми обекти, като има 30 такива. Инж. Цекова отбеляза, че Общински експертен съвет извършва ежеседмични консултации и заседания през годината, като са проведени общо 49 заседания, на които са взети 456 решения. „Проектът за устройствен план на Общината е поставен на обществено обсъждане, проведено пред октомври, а на 5 декември и експертния екологичен съвет в РИОСВ съгласува екологична оценка на Плана“, допълни зам.-кметът. \r\nПо отношение на строителството в община Смолян през 2018 г., инж. Цекова посочи, че през годината са реновирани много улици и са изградени подпорни стени в различни населени места. Реновирани са 350 метра от улица „Зорница“, 250 метра от улица „Спортна“, около 1 км от улица „Евридика“, над 300 метра от улица „Беклийца“. Продължава и работата по ремонта на надлезите в Смолян, като дейностите по единият от тях вече са приключили. Изградена е детската площадка до автогарата в Смолян. Изградени са подпорни стени по пътя за село Турян, където района е свлачищен. Инж. Цекова допълни, че са асфалтирани улиците „Мирчо войвода“, „Соколица“ и „Георги Русинов“, като на последната е изградена и подпорна стена. Във Влахово също са изградени няколко подпорни стени. Такава има и за укрепване на пътя за село Върбово, тъй като достъпът до село е бил ограничен. Ремонти и направа на тротоари са извършени и на улиците „Димитър Благоев“, „Илия Белковски“ и „Александър Стамболийски“. Завършен е пътят за махала „Бърцето“ в Солища, като приключват и дейностите по пътищата за селата Сивино и Виево, поясни инж. Цекова. \r\nТя отчете и дейността на Дирекция „Общинска собственост“, като посочи за през 2018 г. са издадени 11 акта за публична общинска собственост и 42 за частна общинска собственост. „10 договора за безвъзмездно управление и право на ползване са сключени през година, като има и 43 договора за отдаване под наем на публична и частна общинска собственост. Отдадени под наем са и 84 общински. Сключени са 29 договора за отдаване под наем на земеделски земи, а 7 са продадени чрез търг. 128 са издадените разрешителни за таксиметров превоз, 68 са пропуските за преминаване през забранени улици, издадени са и 135 карти за паркиране на хора с увреждания“, посочи инж. Цекова и обобщи, че общо 5637 заявления са постъпили в Дирекцията и всички те са обработени и приключени. \r\nНели ГЕРГЬОВСКА", "date": "2018.12.19", "title": "Инж. Мариана Цекова, зам.-кмет на Смолян: 150 разрешения за строеж са издадени от Общината за 2018 г., реновирани и асфалтирани са много улици в града"}
{"url": "http://www.focus-news.net/news/2018/12/19/2603587/evrodeputatat-momchil-nekov-pesbsp-nay-pravilnoto-e-da-otlozhim-temata-za-mobilniya-paket-zashtoto-mozhe-iztsyalo-da-se-politizira.html", "text": "Най-правилното е да отложим темата за мобилния пакет, защото може изцяло да се политизира. Това каза в интервю за  Агенция „Фокус“  евродепутатът от Прогресивния алианс на социалистите и демократите/БСП в Европейския парламент Момчил Неков за пакета „Мобилност“. Според него отлагането на въпроса за следващ мандат е може би най-правилното, за да не е сега в предизборна ситуация. „Темата може изцяло да се политизира и това да е в наш ущърб, за да могат да си спечелят техните избиратели в Западна Европа“, коментира още Неков. По думите му в Европейския парламент мнозинството очевидно не е в наша полза, каквото и да направим. „В Съвета държавата през министъра, който отговаря – Росен Желязков, или през премиера има право на блокиращо мнозинство. Т.е. има право да блокира самия режим. Целта ни е да запазим максимално статуквото или да има гъвкавост, която да е в наша полза. Да няма такива дискриминационни норми. От тази гледна точка това, което би било най-добре да го отложим във времето и да влезе в следващия мандат на парламента след европейските избори“, обясни още евродепутатът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.19", "title": "Евродепутатът Момчил Неков, ПЕС/БСП: Най-правилното е да отложим темата за мобилния пакет, защото може изцяло да се политизира"}
{"url": "http://www.focus-news.net/news/2018/12/19/2603611/plovdiv-44-godishna-zhena-e-leko-postradala-pri-katastrofata-na-bul-balgariya.html", "text": "44-годишна жена е леко пострадала при катастрофата на бул. „България“ в Пловдив. Това съобщи за  Радио „Фокус“ - Пловдив  говорителят на ОДМВР - Пловдив. Тя е била зад волана на едната от двете коли, които са се сблъскали. Другата кола е такси, управлявано от 55-годишен мъж. Очаква се да бъде взето административно отношение по случая. \r\nЦветана ТОНЧЕВА", "date": "2018.12.19", "title": "Пловдив: 44-годишна жена е леко пострадала при катастрофата на бул. „България“"}
{"url": "http://www.focus-news.net/news/2018/12/19/2603610/andrey-novakov-gerbenp-neka-da-ima-vazmozhnost-shofyorat-da-izbira-dali-da-se-pribira-ili-da-prekara-pochivkata-si-na-razlichno-ot-myastoto-mu-po-lichna-karta.html", "text": "Нека да има възможност шофьорът да избира дали да се прибира или да прекара почивката си на различно от мястото му по лична карта. Това каза за  Радио „Фокус“  евродепутатът от ГЕРБ/ЕНП Андрей Новаков. Той коментира евентуалното предложение на текстовете, приети от Съвета на ЕС по отношение на правилата за командироване на шофьорите и тяхното заплащане. “С много от колегите от Централна и Източна Европа сме се обединили около мнението, че можем да поискаме да бъдат изключени и част от другите превози или поне брой операции, които превозвачите могат да правят в ЕС без да попадат в обхвата на Директивата за командироване на работници – това е една от опциите. Другата е да внесем изменение, което да позволява почивка в кабините на превозните средства. И не на последно място – да направим така, че сроковете, в които този регламент ще влезе в сила, да бъдат отложени напред във времето. Дори и да има позиция на ЕП през февруари, все още под въпрос е дали ще бъди постигнато финално споразумение в триалозите между институциите и дали ще има време ЕП да го гласува на второ четене”, обясни Андрей Новаков. Той каза още, че ако се допусне разрешение за използване на кабината за почивка от водачите, то трябва да бъдат изградени обезопасени места, защото в противен случай тази разпоредба няма да може да бъде прилагана. Ако в текста на ЕП залегне нещо, което е вредно за българския бранш, ще бъде сезиран европейският омбудсман предлагане на несправедливо законодателство, заяви Андрей Новаков. Според него всички българи ще се обединят около изменения и допълнения, които да се внесат, така че позицията на ЕП да е по-благоприятна.", "date": "2018.12.19", "title": "Андрей Новаков, ГЕРБ/ЕНП: Нека да има възможност шофьорът да избира дали да се прибира или да прекара почивката си на различно от мястото му по лична карта"}
{"url": "http://www.focus-news.net/news/2018/12/19/2603602/dzhumhuriet-moskva-odobrenieto-na-prodazhba-na-amerikanski-raketi-peytriat-za-turtsiya-nyama-da-povliyae-varhu-dostavkite-na-ruski-zrk-s-400.html", "text": "След одобрението от Държавния департамент на САЩ на продажбата на Турция на американските ракетни системи „Пейтриът” последва моментална реакция от Русия, пише вестник „Джумхуриет”. В изявление по темата на Кремъл се посочва, че това одобрение няма да окаже влияние върху спогодбата между Русия и Турция за доставка на руските ЗРК „С-400”. Уточнява се, че „всички дейности по въпросната сделка за „С-400” вече са приключили”. Обръща се внимание, че „продажбите на ракети за Турция от САЩ и от Русия се различават една от друга” и се изразява убеденост, че „Анкара няма да сподели с Вашингтон сведения във връзка с руските ракети”, посочва още „Джумхуриет”. \r\nПревод и редакция:", "date": "2018.12.19", "title": "„Джумхуриет”: Москва: Одобрението на продажба на американски ракети „Пейтриът” за Турция няма да повлияе върху доставките на руски ЗРК „С-400”"}
{"url": "http://www.focus-news.net/news/2018/12/19/2603612/sofiya-otkradnata-e-bronzovata-statuya-na-apolon-medikus-do-cheshmite-s-mineralna-voda-pri-tsentralna-banya.html", "text": "Открадната е бронзовата статуя на Аполон Медикус до чешмите с минерална вода при Централна баня. Това съобщи за  Агенция „Фокус“  директорът на Регионалния исторически музей в София доц. Венета Ханджийска. Тя добави, че това не е единственото посегателство срещу културни ценности през последните дни. „Няколко дни преди това се случи кражба на месинговите чучури на чешмите в музея на историята на София“, посочи доц. Ханджийска.  \r\nТеодора ПАТРОНОВА", "date": "2018.12.19", "title": "София: Открадната е бронзовата статуя на Аполон Медикус до чешмите с минерална вода при Централна баня"}
{"url": "http://www.focus-news.net/news/2018/12/19/2603615/varhovniyat-kasatsionen-sad-potvardi-prisadata-na-34-godishen-mazh-i-dvamata-mu-nepalnoletni-sauchastnitsi-obvineni-za-napadenie-i-grabezh.html", "text": "Върховният касационен съд остави в сила решение на Пловдивския апелативен съд спрямо 34-годишния И.Ю. от Асеновград и двамата му непълнолетни съучастници, с което е потвърдена присъда, постановена от Пловдивския окръжен съд. Това съобщиха от пресцентъра на  Съдебната палата в Пловдив . Мъжът с инициали И.Ю. е обжалвал пред Върховния касационен съд присъдата си, с която му е наложено наказание 7 години и 4 месеца \"Лишаване от свобода\" за грабеж в големи размери, придружен с тежка телесна повреда, като престъплението е извършено в условията на опасен рецидив. \r\nНа 10 май 2017 г. подсъдимият влязъл маскиран и въоръжен с метален бокс в заложна къща в Асеновград. Нападнал касиера като го ударил с юмруци по главата и по тялото и се опитвал да го принуди да каже къде държи ключа за касата. В това време двамата му съучастници спуснали външните ролетни щори на помещението и наблюдавали да не дойде клиент. Тъй като въпреки понесените болки касиерът не казал къде е ключа, подсъдимият прибрал в чанта мобилни телефони за 1 800 лева, 800 лева в брой, които намерил  в бюрото и златна монета. След това продължил да нанася удари на пострадалия. Той обаче успял да натисне паник бутона. Съучастниците на нападателя избягали веднага щом видели приближаващата се полицейска кола, без да съобщят на И.Ю., с който имали постоянна телефонна връзка. Полицаите арестували подсъдимия и извикали линейка за пострадалия. \r\nПред окръжния съд делото е протекло по реда на съкратено съдебно следствие, като подсъдимият е признал вината си. За това 11-годишното му наказание е редуцирано с една трета, като е определено да изтърпи 7 години и 4 месеца при строг режим. \r\nВърховните магистрати са приели, че наказанието на И.Ю. напълно съответства на тежестта на извършеното престъпление, на неговата твърде висока степен на обществена опасност, както и на нанесените увреждания на пострадалия и най-вече на степента на обществена опасност на подсъдимия. \r\nРешението на Върховния касационен съд е окончателно.", "date": "2018.12.19", "title": "Върховният касационен съд потвърди присъдата на 34-годишен мъж и двамата му непълнолетни съучастници, обвинени за нападение и грабеж"}
{"url": "http://www.focus-news.net/news/2018/12/19/2603613/prof-georgi-kamarashev-zam-kmet-na-veliko-tarnovo-gradat-ne-e-ot-nay-golemite-v-balgariya-no-e-dal-mnogo-za-sporta-na-balgariya.html", "text": "Град Велико Търново не е от най-големите в България, но е дал много за спорта на България. Това каза по време на официалната церемония за връчване на наградите „Спортист на годината 2018“ зам.-кметът на Общината проф. Георги Камарашев, предаде репортер на  Радио „Фокус“ – Велико Търново . Той подчерта, че в града работят много спортни клубове, които тренират децата на Велико Търново. По думите му на на спортните терени се възпитава спортен дух, хъс и жажда за победа – качества, които са изключително ценни в живота. Проф. Камарашев изрази надежда успехът, който в последните години постигат футболистите от ФК „Етър - Велико Търново“, да зарази и останали спортни клубове в града, във всички възрасти. „Надявам се най-добрите спортисти да получат награди в официалната церемония Спортист на годината, а тези които не бъдат отличени, да бъдат насърчени и следващата година да постигнат по-високи резултати и  да прославят името на Велико Търново“, посочи проф. Камарашев. Зам.-кметът пожела на всички спортисти преди всичко здраве и повече спортни успехи, с които Велико Търново да се гордее. \r\nНадежда КРЪСТЕВА", "date": "2018.12.19", "title": "Проф. Георги Камарашев, зам.-кмет на Велико Търново: Градът не е от най-големите в България, но е дал много за спорта на България"}
{"url": "http://www.focus-news.net/news/2018/12/19/2603618/blagoevgrad-intenziven-e-trafikat-na-granichen-punkt-kulata-na-izhod-za-tovarni-avtomobili.html", "text": "Интензивен е трафикът на граничен пункт „Кулата“ за товарни автомобили за товарни автомобили. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването се извършва без забавяния. \r\nДенис НИКИФОРОВ", "date": "2018.12.19", "title": "Благоевград: Интензивен е трафикът на граничен пункт „Кулата“ на изход за товарни автомобили"}
{"url": "http://www.focus-news.net/news/2018/12/19/2603605/gratskiyat-prezident-nyama-da-tarpim-svoevolni-interpretatsii-na-prespanskiya-dogovor.html", "text": "Гърция иска да установи добросъседски отношения с Македония, но няма да приеме „своеволни“ интерпретации на споразумението за името, подписано миналия юни, заяви гръцкият президент Прокопис Павлопулос, цитиран от  електронното издание на вестник Kathimerini . \r\n„Когато и ако (споразумението) дойде (в парламента) за ратификация, ние по никакъв начин няма да приемем своеволни – и дори иредентистки – интерпретации на Преспанския договор от БЮРМ“, заяви Павлопулос пред гръцките представители, работещи в европейските институции, в рамките на реч в Европейската комисия в Брюксел. \r\nДържавният глава посочи, че Гърция приветства перспективата за присъединяване на Македония към НАТО и ЕС, стига спорът за името да бъде разрешен. \r\n„Само когато целият процес е окончателно завършен и щом установим, че конституционната ревизия съдържа гаранции, тогава може да има покана за приемане в НАТО, както и започване на преговори за присъединяване към ЕС“, добави гръцкият президент. \r\nПревод и редакция:", "date": "2018.12.19", "title": "Гръцкият президент: Няма да търпим своеволни интерпретации на Преспанския договор"}
{"url": "http://www.focus-news.net/news/2018/12/19/2603621/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  продължаваме да говорим по всички актуални и интереси теми, свързани с Община Симитли. Първите контейнерни фиданки от черен бор, произведени с доставената от Югозападното държавно предприятие автоматизирана поточна линия по европейски проект, вече са факт. Въпросната система ще бъде използвана ѝ при залесяването на част от опожарените територии при пожара между Симитли и Кресна, който се възпламени през август 2017 година, изпепелявайки хиляди декари гора. Поради тази причина в днешното издание на предаването ще Ви срещнем с инж. Вера Станишева, експерт в Югозападно държавно предприятие. Наш гост ще бъде и Неврокопският митрополит Серафим, от който ще чуем повече за смисъла на постите, но и за значението на вярата в нашето съвремие. \r\nВ края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни. Ако и вие, нашите слушатели и читатели ,искате да коментирате темата, за която говорим днес, или пък да предлагат такива, които биха били интересни за вас, то може да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти може да поставяте и въпроси от различни естество, които касаят Симитли, а ние ще ги отправим към съответните отдели в общината. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината. \r\nПредаването   се излъчва на честотите на   всяка сряда, от 15.00 до 16.00 часа, с водещ Ливия Нинова.", "date": "2018.12.19", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/12/19/2603617/ministar-nikolina-angelkova-v-kontsesionnata-komisiya-za-plazhovete-uchastvat-razlichni-vedomstva-koeto-garantira-publichnost-i-prozrachnost.html", "text": "В концесионната комисия за плажовете участват различни ведомства, което гарантира публичност и прозрачност. Това каза министърът на туризма Николина Ангелкова от трибуната на Народното събрание, предаде репортер на  Агенция „Фокус“ . \r\n„Плажовете, които са изключителна държавна собственост и дейността, свързана с тях, има сезонен характер – т.е. има ключови изисквания, свързани с подготовката, управлението и контрола на тези плажове. Това, което трябва да имаме предвид, е, че има редица договори, които са сключвани по различно време в годините, съответно и изтичат по различно време“, заяви Ангелкова. \r\nТя посочи, че тази година са били проведени около 25 процедури за отдаване на концесии на морски плажове, които включват и процедури на такива, които са били прекратени и са били обявявани повторно. „Важно е да се подчертае, че в Закона за Черноморското крайбрежие процедурата стартира с разрешение на Министерски съвет на база на икономически, финансов и правен анализ и на изясняване на обекта на концесията с технически анализ. На тази база се приема решение на Министерски съвет, като в концесионната комисия участват представители на Министерството на туризма, Министерството на финансите, МВР и Министерски съвет. Ясно е разписана процедурата за публичност и прозрачност и с представители на различни ведомства се гарантира прозрачния законов избор на тези, които са заявили участие в процедурата“, обясни тя. \r\nАнгелкова заяви, че Конкурсната комисия няма право да определя колко участници ще заявят участие в конкурса. „Така че в процедурите са участвали толкова участници, колкото са решили. Също така, когато има някой, който е несъгласен с това, което конкурсната комисия е определила, той има право да обжалва. В момента имаме 4 такива висящи съдебни производства по концесионните процедури, които са проведени тази година“, обясни министърът на туризма. \r\nЦветилена СИМЕОНОВА", "date": "2018.12.19", "title": "Министър Николина Ангелкова: В концесионната комисия за плажовете участват различни ведомства, което гарантира публичност и прозрачност"}
{"url": "http://www.focus-news.net/news/2018/12/19/2603606/halil-letifov-dps-apelat-na-kamarata-na-avtomobilnite-prevozvachi-e-aktualen-v-kontakt-sme-ako-se-nalozhi-da-imame-nova-sreshta-v-komisiyata-po-transport.html", "text": "Апелът на Камарата на автомобилните превозвачи е актуален, в контакт сме, ако се наложи да имаме нова среща в Комисията по транспорт. Това каза за  Агенция „Фокус“  председателят на Транспортна комисия и депутат от ДПС Халил Летифов във връзка с отвореното писмо Камарата на автомобилните превозвачи в България, която поиска спешна междуинституционална и надпартийна среща за пакета „Мобилност“ 1. Той припомни, че темата е била обсъждана миналата седмица в комисията, а преди месец той е бил на посещение в ЕП с единствена тема пакет „Мобилност“. Летифов уточни, че през октомври на заседанието на Комисията по транспорт е бил представител на ЕК“ и там са били  превозвачите в присъствието на министъра и всички народни представители. Настояхме пред представители на ЕК да спрат това безумие“, обясни още Летифов. Той коментира, че разбира искането на Камарата на превозвачите. „Срещите вървят, но те искат ангажираност на всички парламентарни групи от гледна точка на тяхното влияние в Европа, за да се спечели гласуване там. Дебат и процедура в Българското народно събрание няма“, каза Летифов и уточни, че тя е в Европейския парламент. „Всъщност ние такива срещи проведохме няколко. Включително и при предния кръг на обсъждане на този пакет „Мобилност“ по време на нашето председателство. Има решение на НС в тази посока всички институции да бъдат мобилизирани, както и нашите представители в ЕП в позицията да защитим българския национален интерес и в това  число интересът на българските превозвачи. Така че българската държава и всички парламентарни групи, както и нашите представители в ЕП са единни. Дебатът се пренесе вече на територията на Брюксел и на европейската сцена, където и в момента текът процесите. Тук тема по това какво трябва да е поведението на българските политици, няма. Смятам, че всички са на едно мнение в защита на националния ни интерес“, каза още Летифов.  \r\nДеница КИТАНОВА", "date": "2018.12.19", "title": "Халил Летифов, ДПС: Апелът на Камарата на автомобилните превозвачи е актуален, в контакт сме, ако се наложи да имаме нова среща в Комисията по транспорт"}
{"url": "http://www.focus-news.net/news/2018/12/19/2603619/ministar-nikolina-angelkova-ako-iskame-da-garantirame-dobar-leten-sezon-sme-dlazhni-da-mislim-dalgosrochno-prevantivno-a-ne-v-posledniya-moment.html", "text": "Ако искаме да гарантираме добър летен сезон, сме длъжни да мислим дългосрочно, превантивно, а не в последния момент. Това каза министърът на туризма Николина Ангелкова от парламентарната трибуна във връзка с процедурите за конкурси за плажовете, предаде репортер на  Агенция „Фокус“ . „Имаме около четири процедури, които са в процес на съгласуване. В приетия Закон за концесиите няма норма, която да урежда към днешна дата какво се случва с тези процедури, които вече са стартирали като производство с решение на Министерски съвет“, каза още Ангелкова. „От друга страна обръщам внимание, че за следващата година изтичат две процедури“, обясни министърът. Тази година успяхме с година по-рано да проведем всички останали 16, които изтичаха следващата година. 2020 г. като се започне от април до средата на сезона изтичат нови 18 договора. Необходимо е да бъде направена своевременна организация и подготовка на всички документи, които изискват правилното управление на морския плаж. Обръщам внимание, че до март месец министърът на туризма е длъжен със заповед да обяви неохраняемите морски плажове. Това означава, че договорите трябва да бъдат сключени до февруари, ако искаме да гарантираме правилна програма за водноспасителна дейност, почистване на морските плажове, медицинското обслужване и съответно знаете, че от 15 май влиза и забраната за строителство. Ако искаме да гарантираме един добър летен сезон, сме длъжни да мислим дългосрочно, превантивно, а не в последния момент да правим процедури и да разчитаме, че плажовете ще бъдат в прекрасно състояние“, каза още Ангелкова. \r\nДеница КИТАНОВА", "date": "2018.12.19", "title": "Министър Николина Ангелкова: Ако искаме да гарантираме добър летен сезон, сме длъжни да мислим дългосрочно, превантивно, а не в последния момент"}
{"url": "http://www.focus-news.net/news/2018/12/19/2603620/ministar-kiril-ananiev-shte-uchastva-v-tseremoniya-po-priemaneto-na-parvite-dve-lineyki-zakupeni-po-investitsionniya-proekt-za-modernizatsiya-na-speshnata-pomosht-v-balgariya.html", "text": "На 20 декември от 10.30 часа в централата на „София Франс Ауто“ (бул. „Ботевградско шосе“ 459) министърът на здравеопазването Кирил Ананиев ще участва в официалната церемония по приемането на първите два санитарни автомобила, закупени в изпълнение на големия инвестиционен проект за модернизация на спешната помощ в Република България. Това съобщиха от пресцентъра на  Министерството на здравеопазването . На събитието ще присъстват зам.-министърът на регионалното развитие и благоустройството и ръководител на Управляващия орган на ОП „Региони в растеж“ Деница Николова и ръководителят на Представителството на Европейската комисия в България Огнян Златев.  \r\nМинистерството на здравеопазването, в качеството си на бенефициент, изпълнява проект № BG16RFOP001-4.001-0001-С001 „Подкрепа за развитие на системата за спешна медицинска помощ“, който се осъществява с финансовата подкрепа на Оперативна програма „Региони в растеж“ (ОПРР) 2014 - 2020, съфинансирана от Европейския съюз чрез Европейския фонд за регионално развитие (ЕФРР). Общата стойност на Проект № BG16RFOP001-4.001-0001-С001 „Подкрепа за развитие на системата за спешна медицинска помощ“ е 163 897 815.62 лв., от които безвъзмездната финансова помощ е в размер на 163 502 132.68 лв. Срокът за изпълнението на дейностите по проекта е 36 месеца, или до 23 октомври 2021 г.  \r\nЦелта на проекта е осигуряването на качествен, равнопоставен и навременен достъп до услугите на спешната медицинска помощ на гражданите на Р България и на пребиваващите на нейната територия.  \r\nПроектът се реализира на територията на цялата страна чрез строителство (в т.ч. и на нови сгради), реконструкция, ремонт, преустройство и подобряване на достъпа в 237 обекта от системата на спешна медицинска помощ: спешните отделения на 34 лечебни заведения за болнична помощ, 27 центъра за спешна медицинска помощ и разкритите към тях 170 филиала и 6 изнесени екипа; модернизиране на помещенията чрез доставка на оборудване и обзавеждане на структурите на спешната медицинска помощ и закупуване на 400 нови линейки, оборудвани с медицинска техника и апаратура за спешна помощ.  \r\nПо обществената поръчка за доставка на 400 нови линейки, проведена от Министерството на здравеопазването, постъпиха общо 7 оферти по две от общо 4 позиции. След процедура по реда на ЗОП фирмата „СОФИЯ ФРАНС АУТО“ АД беше определена за изпълнител по две от обособените позиции - за доставка, гаранционно и сервизно обслужване на общо 280 броя нови линейки. От тях 185 броя са конструирани и оборудвани за превоз, мониторинг и първоначално лечение на пациенти, а другите 95 са за интензивно лечение, като всички те трябва да бъдат снабдени с медицинско оборудване и медицинска апаратура. Официална церемония по подписването на договорите се състоя на 19 ноември, като на нея стана ясно, че първите две линейки ще бъдат приети преди края на 2018 г.", "date": "2018.12.19", "title": "Министър Кирил Ананиев ще участва в церемония по приемането на първите две линейки, закупени по инвестиционния проект за модернизация на спешната помощ в България"}
{"url": "http://www.focus-news.net/news/2018/12/19/2603614/halil-letifov-dps-samo-resursat-na-balgariya-ne-e-dostatachen-za-da-se-preborim-s-paketa-makron.html", "text": "Само ресурсът на България не е достатъчен, за да се преборим с пакета „Макрон“. Това каза за  Агенция „Фокус“  председателят на Транспортна комисия и депутат от ДПС Халил Летифов във връзка с отвореното писмо Камарата на автомобилните превозвачи в България, която поиска спешна междуинституционална и надпартийна среща за пакета „Мобилност“ 1.  Летифов допълни, че дебатът по мобилния пакет ще се проведе на 9 и 10 януари в Брюксел, където и министърът ще има участие и обърна внимание на евентуални протести от страна на превозвачите. „Ще държим връзка с нашите представители в ЕП, с всички останали групи, народни представители от другите страни с надеждата най-малкото да го блокираме това решение или да бъде отложено. Ресурсът на България сама по себе си не е достатъчен, за да се преборим с този пакет „Макрон“. Той изцяло е в ущърб в националния интерес, а не само на българските превозвачи“, коментира още председателят на Комисията по транспорт. По думите на Летифов става въпрос за над 120 хил. семейтва, над 12-13 хил. български фирми, които ще бъдат засегнати от пакета „Макрон“  и около 15-16 % от БВП. „Твърде сериозен е въпросът за страната ни, не само за превозвачите, да се отнесем леко към тази тема“, каза още Летифов.  \r\nДеница КИТАНОВА", "date": "2018.12.19", "title": "Халил Летифов, ДПС: Само ресурсът на България не е достатъчен, за да се преборим с пакета „Макрон“"}
{"url": "http://www.focus-news.net/news/2018/12/19/2603622/marin-zahariev-zam-kmet-na-smolyan-prez-2019-g-zapochva-izgrazhdaneto-na-sgrada-sas-sotsialni-zhilishta-v-grada-12-sa-odobrenite-blokove-za-sanirane.html", "text": "През пролетта на 2019 г. в Смолян предстои да започне изграждането на нова сграда, с над 35 социални жилища, която ще се намира в района на Професионалната икономика в града. Това заяви на пресконференция зам.-кметът на Смолян Марин Захариев, предаде репортер на  Радио „Фокус“ – Смолян . Той изрази надежда, че с направата й, общинското ръководство ще разреши проблема на социално уязвимите групи в община Смолян. „Смолян е град, в който няма бездомници или те са единици и се настаняват в такива жилища, които се ползват и от хора в затруднено положение, които са потърсили социална помощ по различни програми и са получили такава от Общината“, поясни Захариев. \r\nТой допълни, че вчера е подписан договор по ОП „Региони в растеж“ за изграждане на Дневен център за възрастни хора. По думите му, това е нужна услуга в града и Центърът ще бъде място, в което може да оставят на дневно отглеждане възрастни хора с деменция или други подобни проблеми, докато техните близки са на работа.  Зам.-кметът допълни, че Общината приключва с подготовката на проект за планетариума в града, който е доста мащабен  на стойност около 3 млн. лв., като основната част от финансирането ще е безвъзмездна помощ от ОП „Региони в растеж“. Захариев посочи, че за саниране през следващата година са одобрени 12 многофамилни жилищни сгради, като предстои обследване и обявяване на процедура. \r\nОт скоро е подновен и договорът за Областния информационен център и той ще продължи да съществува в подкрепа на гражданите. Основно е реновирана и санирана сградата на училището в Смолян, като благодарение на Министерството, има финансиране за многофункционална спортна площадка, която ще започне да се изгражда през пролетта. Захариев допълни, че Общината кандидатства и по проекти извън оперативните програми, като имат реализиран един такъв, а сега подготвят нов, с водещи партньори от Норвегия и Финландия. \r\nОбщина Смолян е едно от 110 общини в страната, която бе одобрена за ваучер за зона за безплатен интернет, предстои да се идентифицират районите и да се изгради мрежата.  Обмисля се и кандидатстване по ОП „Региони в растеж“ за проект за туристическа  инфраструктура за село Широка лъка. Работи се и по други проекти, каза още Захариев. \r\nНели ГЕРГЬОВСКА", "date": "2018.12.19", "title": "Марин Захариев, зам.-кмет на Смолян: През 2019 г. започва изграждането на сграда със социални жилища в града, 12 са одобрените блокове за саниране"}
{"url": "http://www.focus-news.net/news/2018/12/19/2603626/uchenitsi-ot-kardzhali-podariha-igrachki-na-detsa-v-neravnostoyno-polozhenie-v-haskovo.html", "text": "Децата от СОУ „П. Р. Славейков“ - град Кърджали направиха голямо дарение от играчки за деца в неравностойно положение в Хасково. Това съобщиха от пресцентъра на  Община Хасково . Съдействие на децата да осъществят благородната си инициатива е оказала тяхната преподавателка Анелия Акалиева. Днес представители на децата донесоха чувалите с играчки събрани от третокласниците. \r\nЗа поредна година Общностният център в Хасково организира инициативата „Подари играчка“, като събраните играчки в специалните кошове, поставени в различни институции в Хасково, се разпределят на деца в неравностойно положение. Играчките могат да не са нови, но да са чисти и здрави.", "date": "2018.12.19", "title": "Ученици от Кърджали подариха играчки на деца в неравностойно положение в Хасково"}
{"url": "http://www.focus-news.net/news/2018/12/19/2603616/a1-on-makedoniya-georgi-ivanov-shte-podpishe-vednaga-zakona-za-amnistiya.html", "text": "В сряда сутринта Законът за амнистия е изпратен до кабинета на македонския президент Георги Иванов и се чака той да бъде подписан, съобщиха от канцеларията на председателя на парламента Талат Джафери. Според информацията на  македонския портал „А1 Он“ , Законът ще бъде подписан в най-бързия възможен срок. \r\nСлед като Законът бе гласуван в парламента във вторник с 95 гласа „за“ и нито един „против“ и „въздържал се“ и бъде подписан от президента Иванов, той трябва да бъде обнародван в „Държавен вестник“, с което ще влезе в сила. \r\nОбвиняемите за събитията от 27 април миналата година в парламента на Република Македония, съгласно Закона, ще имат 5 дни, за да кандидатстват за амнистия. След искането на обвиняемите в рамките на нови 5 дни съдът, т.е. съдебният съвет, който води делото начело с председателя Добрила Кацарска, ще вземе решение след консултация с прокурора Вилма Русковска, която внесе обвинителния акт. \r\n„А1 Он“ е влязъл в контакт с част от адвокатите на обвиняемите за „кървавия четвъртък“, които казват, че засега нямат никаква позиция за Закона за амнистия. Те чакат същият да влезе в „Държавен вестник“, да се консултират със страните, а след това заедно да решат дали ще изпратят искане за амнистия до съда. \r\nИнициаторите на този закон заедно с министър-председателя Зоран Заев бяха и осемте депутати от независимата парламентарна група, която беше част от ВМРО-ДПМНЕ. Те подкрепиха конституционните промени, с което по някакъв начин наложиха парламентарното мнозинство да приеме този закон, припомня изданието. \r\nДепутатите от „Алианса на албанците“, Зиядин Села и Сурия Рашиди не подкрепиха Закона за амнистия. Председателят на партията Села преди гласуването заяви, че не може да има мир със злосторниците и че е срамно, тези, които са в залата, да гласуват. Освен народните представители от АА, за Закона не гласува и Горан Милевски, лидер на Либерално-демократическата партия, коалиционен партньор на СДСМ (Социалдемократическия съюз на Македония). \r\nПревод и редакция:", "date": "2018.12.19", "title": "„А1 Он“ (Македония): Георги Иванов ще подпише веднага Закона за амнистия"}
{"url": "http://www.focus-news.net/news/2018/12/19/2603623/glavniyat-prokuror-sotir-tsatsarov-shte-otkrie-v-sadebnata-palata-izlozhba-na-kartini-ot-vazpitanitsi-na-hudozhestvenata-gimnaziya-v-sofiya.html", "text": "На 20 декември 2018 г. от 13.00 часа главният прокурор Сотир Цацаров и директорът на Художествената гимназия в София Донка Павлова ще открият изложба с картини на възпитаници на училището на 4 етаж на Съдебната палата в пространството пред кабинета на главния прокурор. Това съобщиха от пресцентъра на  Прокуратура на Република България . Културното събитие се провежда за пета поредна година под егидата на главния прокурор.  \r\nНа откриването ще присъстват министърът на вътрешните работи Младен Маринов, преподавателите в Художествената академия професор Ивайло Мирчев и професор Десислава Минчева.  \r\nВ продължение на един месец посетители и гости ще имат възможност да разгледат и купят изложените в Съдебната палата творби на младите художници.", "date": "2018.12.19", "title": "Главният прокурор Сотир Цацаров ще открие в Съдебната палата изложба на картини от възпитаници на Художествената гимназия в София"}
{"url": "http://www.focus-news.net/news/2018/12/19/2603625/zhaneta-brankova-direktor-na-112-ou-stoyan-zaimov-veche-52-godini-uchilishteto-predostavya-ranno-chuzhdoezikovo-obuchenie-no-i-obuchava-detsata-v-tsennosti.html", "text": "Вече 52 години 112 ОУ „Стоян Заимов“ предоставя ранно чуждоезиково обучение, но и обучава децата в ценности. Това каза за образователното предаване „Всички в час“ на  Радио „Фокус“  Жанета Бранкова, директор на столичната гимназия с ранно изучаване по английски и немски език. Тя обясни, че чуждоезиковото обучение за всички 940 ученици започва в подготвителни групи преди 1-ви клас. Децата разполагат с модерно оборудване, а благодарение на инициативата „Олекотени раници“ учениците между 1-ви до 7-ми клас оставят учебните помагала в шкафчета в училище и вкъщи използват електронни учебници, разказа директорът. „Училището работи по проектите „Успех“ и „Твоят час“. Колегата, която води хора работи много добре с нашите ученици и те имат редица изяви. На 8 декември, например, когато беше международния ден на хоровото изкуство и учениците ни участваха в инициатива за празника. Във вторник организирахме коледен базар, от който събраните средства ще дарим в дом за медико-социални грижи за деца в столичния квартал „Лозенец“. И децата, и родителите са готови да се включат в различни мероприятия. Участваме във всичко, в което имаме възможност. Това са инициативи, които трябва да се показват пред обществото – училищата наистина работят, а такива дейности сред ученици трябва да се популяризират“, коментира Жанета Бранкова. Тя каза още, че учителите срещат широка подкрепа от родителите за всички инициативи. Кадрови проблем в училището също няма – завършилите факултета за начална и предучилищна педагогика към Софийски университет преподаватели намират реализация именно в 112-то училище, уточни директорът. Основен приоритет в работата им е да възпитат децата в това да няма агресия чрез ежедневните разговори с децата, които възпитават в ценности като толерантност и доброта, каза още Жанета Бранкова.", "date": "2018.12.19", "title": "Жанета Бранкова, директор на 112 ОУ „Стоян Заимов“: Вече 52 години училището предоставя ранно чуждоезиково обучение, но и обучава децата в ценности"}
{"url": "http://www.focus-news.net/news/2018/12/19/2603630/smolyan-dopalnitelni-sredstva-v-razmer-na-blizo-99-mln-lv-se-otpuskat-za-obshtinite-ot-oblastta-za-infrastrukturni-proekti.html", "text": "С Постановление на Министерски съвет на общините от област Смолян се отпускат допълнително средства в размер на 9 893 500 лева за инфраструктурни проекти. Това съобщиха от  Областна администрация – Смолян . По бюджета на Община Смолян са разпределени 2 380 000 лв., от които за ул. „Проф. Асен Василев“ 650 000 лв.; за ремонт на стадион Смолян и прилежащ спортен комплекс – 1 050 000 лв.; ремонт на тротоари и настилки по пешеходна зона в град Смолян – 450 000 лв.; изграждане на временен приют за кучета – 230 000 лв. \r\nПо бюджет на Община Баните – 500 000 лв. за ремонт и реконструкция на площада в селото. Община Девин получава 1 800 000 лева за ремонт и рехабилитация на централната градска част. За община Доспат – 950 000 лв. за ремонт, преустройство и оборудване на общинска сграда, намираща се на ул. „Капитан Петко Войвода“ №3, както и за вертикална планировка на имота. \r\nЗа Община Златоград са определени средства в размер на 1 093 500 лв., от които за подмяна на част от уличната водопроводна мрежа в Златоград и село Старцево са предвидени 355 557 лв., за изграждане на канализационната мрежа на ул. „Виктор Юго“ – 93 000 лв., за благоустрояване на площад и обновяване на площи за широко обществено ползване в село Долен – 344 943 лв., а за благоустрояване на гробищен парк в село Старцево – 300 000 лв. \r\nЗа Община Борино се дават 750 000 лв., от които за ремонт на улична мрежа в общината – 550 000 лв., за довършване на обект „Реконструкция на вътрешна, водопроводна мрежа на с. Борино“ – 200 000 лв. По бюджета на община Мадан се отпускат 1 200 000 лв. за проект „Изграждане на градска градина с кътове за отдих, площи с декоративно озеленяване и паркинг към МБАЛ „Проф. Д-р Константин Чилов“, гр. Мадан“.  \r\nНа Община Неделино се отпускат 500 000 лева за изграждане, реконструкция и модернизация на улици и общинска пътна мрежа.  \r\nЗа Община Рудозем се дават 720 000 лева за реконструкция и рехабилитация на общински пътища и улици.", "date": "2018.12.19", "title": "Смолян: Допълнителни средства в размер на близо 9.9 млн. лв. се отпускат за общините от областта за инфраструктурни проекти"}
{"url": "http://www.focus-news.net/news/2018/12/19/2603629/dha-turtsiya-nova-operatsiya-sreshtu-t-nar-gyulenisti-tozi-pat-v-izmir-zadarzhani-sa-11-dushi-v-tch-dvama-starshi-leytenanti.html", "text": "По указания на Главната републиканска прокуратура в Измир са проведени нови операции по задържане на т. нар. „гюленисти” в югозападната турска провинция, предаде  информационната агенция ДХА . След физическо и техническо проследяване са заловени 11 души. Сред тях са и двама старши лейтенанти – единият от ВВС, а другият – от сухопътните войски. Издирват се други 8 заподозрени т.нар. „гюленисти”, посочва още ДХА. \r\nПревод и редакция:", "date": "2018.12.19", "title": "ДХА: Турция: Нова операция срещу т. нар. „гюленисти” – този път в Измир; задържани са 11 души, в т.ч. двама старши лейтенанти"}
{"url": "http://www.focus-news.net/news/2018/12/19/2603632/stara-zagora-ot-nachaloto-na-uchebnata-20192020-godina-uchilishteto-v-selo-razhena-shte-bade-preobrazuvano-ot-osnovno-v-obedineno.html", "text": "От началото на учебната 2019/2020 година училището в село Ръжена ще бъде преобразувано от основно в обединено. Това реши по време на редовно заседание Общинският съвет в Казанлък, предаде кореспондент на  Радио „Фокус” . Директорът на Основно училище „Св. св. Кирил и Методий” в Ръжена Нанка Арнаудова поясни, че по смисъла на Закона за предучилищното и училищно образование Обединеното училище е надграждане на основното в смисъл, че учениците завършващи 7-и клас в това училище могат да продължат обучението си в гимназиална степен - в 8-и, 9-и и 10-и клас, като по този начин ще завършат първа степен на средно образование. „В този смисъл в България все още няма много такива училища, предвид че законът е приет в този си вид от една – две години и няма толкова събран опит в създаването и работата на тези училища. В област Стара Загора вече има създадени две такива училища и ние ще се опитаме да почерпим опит от тях”, каза Нанка Арнаудова. \r\nЖелаещите да продължат втора степен на средно образование в 11-и и 12-и клас ще могат да направят това в Професионалната гимназия по лека промишленост и туризъм в Казанлък, където вече има такава паралелка. Продължаването на образованието от 8-и клас в училището ще става само с писмено заявление. Възможно е в училището в Ръжена след 7-и клас да се записват и ученици от други училища, но целта е предимно учениците, които са на територията на Ръжена да останат и да се обучават в това учебно заведение. „Това е и желанието на по-голямата част от родителската общност, от гледна точка на това, че те по-лесно ще финансират образованието на своите деца”, каза Арнаудова.  \r\nОсновно училище „Св. св. Кирил и Методий” в Ръжена е с обновена материална база и с добър кадрови ресурс - 15 учители, от които 8 са старши учители. Към момента в училището се обучават 132 ученици в 7 паралелки от 1-ви до 7-и клас. \r\nСлавяна ГАЙДАРОВА", "date": "2018.12.19", "title": "Стара Загора: От началото на учебната 2019/2020 година училището в село Ръжена ще бъде преобразувано от основно в обединено"}
{"url": "http://www.focus-news.net/news/2018/12/19/2603627/ministar-nikolina-angelkova-ako-ne-udalzhim-sroka-za-otdavane-na-plazhovete-na-kontsesii-po-noviya-red-shte-stane-golyama-kasha-v-upravlenieto-na-plazhovete.html", "text": "Ако не удължим срока за отдаване на плажовете на концесии по новия ред, ще стане голяма каша в управлението на плажовете и в осигуряване безпроблемното протичане на летния туристически сезон. Това каза министърът на туризма Николина Ангелкова от трибуната на Народното събрание, предаде репортер на  Агенция „Фокус“ . \r\n„Важно е да гарантираме, че управлението на морските плажове ще бъде такова, че да удовлетвори безпроблемното плажуване на туристите и да имаме механизмите, с които да можем да работим. Ако действието на закона не бъде удължено, от следващата година Министерството на туризма няма да има възможност да изпълнява своите задължения по закон, свързани с контрола по отношение на морските плажове“, каза още Ангелкова и посочи, че разпоредбите, които не са регламентирани в този закон, са разписани в Закона за концесиите.  \r\n„За три години, откакто Министерството на туризма управлява морските плажове, сме повишили приходите от 12 млн. лв. през 2015 г. на 19 млн. лв. до края на тази година. Също така неустойките и глобите, които сме събрал и тази година, са над 400 хил. лв. на база на наложените санкции. Ще продължим в същия дух, но за нас е важно да имаме законовата база да го правим. Ако не удължим срока, ще стане наистина много голяма каша в управлението на плажовете и в осигуряване на безпроблемното протичане на летния туристически сезон. Защото през май започват да пристигат първите туристи и трябва да гарантираме достъп на всички желаещи до морските плажове“, обясни Ангелкова и посочи, че процедурата е изключително ясна и прозрачна. „Това не е процедура, която се определя от Министерството на туризма в някаква стаичка и смятаме, че това, което постигаме като резултати, доказва, че вървим в правилна посока, за да осигурим правилно стопанисване на плажовете“, заяви тя. \r\nЦветилена СИМЕОНОВА", "date": "2018.12.19", "title": "Министър Николина Ангелкова: Ако не удължим срока за отдаване на плажовете на концесии по новия ред, ще стане голяма каша в управлението на плажовете"}
{"url": "http://www.focus-news.net/news/2018/12/19/2603631/burgas-vazstanoveno-e-dvizhenieto-pat-ii-99-sozopol-atiya.html", "text": "Възстановено е движението път II-99 Созопол – Атия. Това съобщиха от пресцентъра на  Агенция „Пътна инфраструктура“ .", "date": "2018.12.19", "title": "Бургас: Възстановено е движението път II-99 Созопол – Атия"}
{"url": "http://www.focus-news.net/news/2018/12/19/2603633/kmetat-na-sofiya-yordanka-fandakova-sled-nyakolko-mesetsa-shte-tragnat-i-parvite-probni-vlakove-po-liniya-3-na-metroto-proektat-e-gotov-na-81.html", "text": "Бавно вървят влакчетата на метрото, но само след няколко месеца ще тръгнат и първите пробни влакове по тази линия. Това каза пред журналисти кметът на София Йорданка Фандъкова на инспекцията на строителството на две от метростанциите от Линия 3 на метрото, предаде репортер  Агенция „Фокус“ . „Завършен е участъка с релсите и вече и в станциите започнаха завършителни дейности. Около 81% средно навсякъде на първи етап са изпълнени дейностите. Работи се в график, за да може до края на следващата година да имаме 8 км. метро, като част от третата линия на метростанцията“, заяви столичният кмет, като допълни, че това е най-големият проект за следващата година и най-знаковият, който допринася не само за по-удобното пътуване, но и за намаляването на трафика и подобряване на качеството на въздуха. „От станцията на Красно село до Орлов мост очакваме да се стига за 7-8 минути. Това е удобство, което безспорно се оценява от хората и се надяваме те да слязат от колите си, след като пуснем участъците на метрото“, каза още Фандъкова, като благодари на всички, които работят, Министерството на транспортна и на управляващия орган. „Както знаете, повечето средства идват по оперативна програма за транспорт, а съфинансирането от страна на общината също не е малко за следващата година залагаме 82,5 средства, които са заложени в общинския бюджет, с помощта на Европейска инвестиционна банка“, добави още тя, като заяви, че това е мащабен и труден проект, но в крайна сметка резултатът и ефектът са отлични. „Предвижда се на крайната станция на спирката на Околовръстният път при Горна Баня да има буферен паркинг, а също така започна вече и изграждането на ЖП гарата в Горна Баня, която ще бъде свързана със станцията на метрото, така както направихме на ЖП гара \"Искър“, заяви Фандъкова, като допълни, че това е един проект, който e доста високо оценяван от Европейската комисия и от управляващия орган. „В другата половина на 2020 година трябва да бъдат готови и 4-те станции от \"Красно село\", през \"Овча Купел\" до Околовръстният път при \"Горна Баня\". Поехме сериозен финансов ангажимент, за да бъде включен в първия етап, специално по мое настояване, защото \"Овча купел\" е много голям район, населен с много хора и няма добро транспортно обслужване“, допълни още тя.", "date": "2018.12.19", "title": "Кметът на София Йорданка Фандъкова: След няколко месеца ще тръгнат и първите пробни влакове по Линия 3 на метрото - проектът е готов на 81%"}
{"url": "http://www.focus-news.net/news/2018/12/19/2603637/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с Ваня Стойнова, директор на Детска градина „Щурче“ в град Белово, за материалната база на детското заведение и възможностите, които то дава за обучение и възпитание на над 150 деца.  \r\nЩе чуете повече и за предстоящия Коледен турнир по волейбол, който ще се проведе на 22 декември в Белово. С Иван Цоклинов, треньор на волейболен клуб „Марица“ ще коментираме също каква е ролята на спорта за развитието на младите хора в община Белово.  \r\nВъв втората част на предаването ще разговаряме със Севдалина Попова, старши експерт в направление „Музейно дело“ в Община Белово за живота и дейността на проф. Христо Вакарелски, един от най-видните изследователи на българския бит и култура, носител на Хердерова награда. Поводът е отбелязването на 122 години от рождението му.   се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.12.19", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/12/19/2603628/predsedatelyat-na-pravna-komisiya-i-deputat-ot-gerb-danail-kirilov-ottegli-predlozhenieto-si-za-udalzhavane-na-sroka-za-otdavane-na-plazhovete-na-kontsesii-po-noviya-red.html", "text": "Председателят на Правна комисия и депутат от ГЕРБ Данаил Кирилов оттегли предложението си за отдаване на плажовете на концесии по новия ред до 1 януари 2021 г., предаде репортер на  Агенция „Фокус“ . Предложението му бе заложено в текстовете в Закона за устройство на територията. Данаил Кирилов заяви от парламентарната трибуна: „Моля да запомните кои се изказвате против. Оттук нататък идва март месец, идва април месец. Вече ясно ще се идентифицира кой е за затворените комплекси, кой е за отворените комплекси или за отворената търговия. С това поведение даваме аргументи на министъра за процесуалната му защита оттук нататък“, каза още Кирилов.  \r\nДеница КИТАНОВА", "date": "2018.12.19", "title": "Председателят на Правна комисия и депутат от ГЕРБ Данаил Кирилов оттегли предложението си за удължаване на срока за отдаване на плажовете на концесии по новия ред"}
{"url": "http://www.focus-news.net/news/2018/12/19/2603635/yordanka-fandakova-kmet-na-sofiya-ochakvame-okolo-90-hil-tona-vredni-emisii-vav-vazduha-godishno-da-badat-spestyavani-sled-puskaneto-na-tretata-liniya-metroto.html", "text": "Очакваме около 90 хил. тона вредни емисии във въздуха годишно да бъдат спестявани, след пускането на третата линия метрото. Това съобщи пред журналисти кметът на София Йорданка Фандъкова на инспекция на строителството на две от метростанциите от Линия 3 на метрото, предаде репортер  Агенция „Фокус“ . „Вече има готовност за монтаж на т. нар. преградни стени, за да може метрото да бъде обезопасено максимално на третата линия на метрото. Има преградни стени по цялото протежение на станциите и когато влакът спира - тогава те ще се отварят автоматично, за да няма опасност от падане и други инциденти“, допълни още столичният кмет.  \r\n„Третият метродиаметър, когато бъде завършен, ще може да обслужва около 170 хил. души. Очакваме, когато третият лъч на метрото бъде пуснат, да има около 1,5 милн. души в София, които ще ползват най-удобния и екологичен градски транспорт“, добави още Йорданка Фандъкова.", "date": "2018.12.19", "title": "Йорданка Фандъкова, кмет на София: Очакваме около 90 хил. тона вредни емисии във въздуха годишно да бъдат спестявани след пускането на третата линия метрото"}
{"url": "http://www.focus-news.net/news/2018/12/19/2603638/haskovo-kmetat-dobri-belivanov-vrachi-plaketi-i-gramoti-na-pobeditelite-v-konkursa-koledno-haskovo.html", "text": "Кметът Добри Беливанов връчи плакети и грамоти на победителите в конкурса „Коледно Хасково“. Това съобщиха от пресцентъра на  Общината . Конкурсът се провежда за първа година. В него имаха право на участие както училища и детски градини, така и институции, граждани търговски обекти. Според условието кандидатите трябваше да изпратят снимки на своята украса и в продължение на седмица тези снимки бяха във фейсбук страницата на Община Хасково. Победителите са тези, които събраха най-много харесвания. 18 бяха участниците в надпреварата. \r\n914 харесвания имаше до засичането вчера сутринта ОУ „Васил Левски“ в село Книжовник, победителят в тази категория е ОУ „Св. св. Кирил и Методий“ - село Конуш със 953 гласа. \r\nЕдни от най-красивите снимки са от детските градини в общината там първото място решиха пет гласа повече. Втори със 380 харесвания са ДГ „Славейче“ сграда „Ежко Бежко“, първи са Детска градина „8 март“ със 385 харесвания. \r\nЧаст от детските градини бяха предоставили снимки и на външна украса, но най-атрактивна и иновативна украса представиха от ПГДС „Цар Иван Асен II\". Всички участници са успели да допринесат за Коледно настроение и затова получиха специални грамоти за участието си. Едни от най-атрактивните участници са учениците от ПМГ „Акад.Боян Петканчин“, които кандидатстваха с техния български коледен кът. Грамотата за участие получиха ученици облечени в народни носии.", "date": "2018.12.19", "title": "Хасково: Кметът Добри Беливанов връчи плакети и грамоти на победителите в конкурса „Коледно Хасково“"}
{"url": "http://www.focus-news.net/news/2018/12/19/2603634/georgi-svilenski-bsp-kashata-ya-pravi-pravitelstvoto-parlamentat-e-izbral-kabineta-da-upravlyava-a-ne-da-se-karat-vatre.html", "text": "Кашата я прави правителството – парламентът е избрал кабинета да управлява, а не да се карат вътре. Това каза зам.-председателят на ПГ на „БСП за България“ Георги Свиленски след оттеглянето на предложението на Данаил Кирилов за отдаване на плажовете на концесии по новия ред, предаде репортер на  Агенция „Фокус“ . „Г-жо министър, вие тук добре разказахте за 13 минути какво се случва с концесиите. Казахте как щяло да стане пълна каша. Вероятно като го оттегли г-н Кирилов, ще стане пълна каша. Само, че кашата я има и сега. Кашата я правите вие, българското правителство. Докато се обвинявате министерство на туризма и вицепремиера, който е отговарял, че единият не е написал наредбата, а на другия не му било в ангажиментите - кашата я прави българското правителство. Виновници са правителството на България с премиер Борисов. Оттам нататък вътре какво се разбирате, кой трябва да свърши, това си е ваш ангажимент. Този парламент ви е избрал да управлявате, не да се карате“, каза още Свиленски. \r\nТой попита защо днес се променя срокът за отдаване на плажовете на концесии по новия ред за две години. „Къде бяхте миналата година, преди две седмици, преди месец, защо трябва Данаил Кирилов да го прави. Нали разбирате от туризъм, нали разбирате от плажове, нали знаете колко концесионери има“, каза още Свиленски.  \r\nДеница КИТАНОВА", "date": "2018.12.19", "title": "Георги Свиленски, БСП: Кашата я прави правителството – парламентът е  избрал кабинета да управлява, а не да се карат вътре"}
{"url": "http://www.focus-news.net/news/2018/12/19/2603636/dha-turtsiya-nova-operatsiya-za-prochistvane-na-organite-za-sigurnost-ot-tnar-gyulenisti-tozi-pat-te-sa-pochti-50-dushi.html", "text": "Главната републиканска прокуратура в Анкара е издала заповеди за задържани на 49 бивши служители в органите за сигурност, предава  информационната агенция ДХА . От тях 12 са бивши директори по сигурността; 16 бивши комисари и началници по сигурността; другите 21 са полицейски служители. Част от тях преди това са били уволнени от силите за сигурност чрез президентски укази със силата на закон по време на извънредното положение, а други междувременно са се пенсионирали, посочва още ДХА. \r\nПревод и редакция:", "date": "2018.12.19", "title": "ДХА: Турция: Нова операция за прочистване на органите за сигурност от т.нар. „гюленисти” – този път те са почти 50 души"}
{"url": "http://www.focus-news.net/news/2018/12/19/2603641/starshi-komisar-nikolay-hadzhiev-odmvr-blagoevgrad-okolo-40-50-politseyski-sluzhiteli-shte-badat-privedeni-dopalnitelno-v-pomosht-za-obezpechavaneto-na-zimniya-sezon-v-bansko.html", "text": "Около 40-50 полицейски служители ще бъдат приведени допълнително в помощ за обезпечаването на зимния сезон в Банско. Това каза по време на пресконференция старши комисар Николай Хаджиев, директор на ОДМВР - Благоевград, предаде репортер на  Радио „Фокус“ - Пирин . По думите му от 17 декември на територията на курорта са командировани полицейски служители от други структури на ОДМВР - Благоевград за активния зимен сезон. „Те ще охраняват масовите мероприятия, по превенция на престъпността и по разкриване на такава. Вече седем години имаме командировани гръцки и румънски полицейски служители, като това се утвърди като една положителна практика за взаимодействие. Това лято имахме и наши служители в Гърция, когато българите посещават курортите“, отбеляза ст. комисар Хаджиев. По думите му това подобрява взаимодействието, защото при посещението на всеки гражданин в друга страна, възможността той да разговаря със служител от своята държава подобрява неговият контакт и комуникация. „По този начин я няма и самата езикова бариера. Взаимодействието е много добро и дава резултат“, каза още старши комисар Хаджиев. \r\nЛора КАЛЧЕВА", "date": "2018.12.19", "title": "Старши комисар Николай Хаджиев, ОДМВР - Благоевград: Около 40- 50 полицейски служители ще бъдат приведени допълнително в помощ за обезпечаването на зимния сезон в Банско"}
{"url": "http://www.focus-news.net/news/2018/12/19/2603624/reuters-italiya-i-bryuksel-postignaha-sporazumenie-za-byudzheta.html", "text": "Европейската комисия постигна споразумение с Италия за бюджета на страната за 2019 година, с който се избягва възбуждането на дисциплинарни процедури срещу Рим, заяви вицепредседателят на ЕК Валдис Домбовскис, цитиран от  Reuters . \r\n„Решението не е идеално. То не представлява дългосрочно решение на икономическите проблеми на Италия. Но позволява да се избегне процедура за големия дефицит на този етап“, заяви Домбовскис на пресконференция в Брюксел. \r\nТой добави, че решението може да бъде преразгледано през януари, ако Рим не приложи напълно постигнатата с Брюксел сделка. \r\nСпоред компромиса, Италия ще намали бюджетния си дефицит за следващата година до 2,04 от брутния вътрешен продукт от 2,4%, както беше планирано по-рано. \r\nПо-значимият структурен дефицит обаче, който изключва еднократните позиции и промените в бизнес цикъла, няма да се промени през 2019 г. от нивата през 2018-а - компромис, наречен от Домбровскис „граничен“. \r\nСпоред правилата на ЕС Рим е трябвало да намали структурния дефицит с 0,6% от БВП, но вместо това предложи в първоначалния си проектобюджет за 2019 г. увеличение от 1,2%, според Комисията. \r\nКомпромисът при нулева промяна не беше идеален, каза Домбровскис, но позволи на Комисията да се откаже от плановете за започване на дисциплинарни действия, които могат да доведат до глоби. \r\nПревод и редакция:", "date": "2018.12.19", "title": "Reuters: Италия и Брюксел постигнаха споразумение за бюджета"}
{"url": "http://www.focus-news.net/news/2018/12/19/2603639/afp-papata-prie-ostavkata-na-amerikanski-episkop-vav-vrazka-sas-seksualno-posegatelstvo-nad-maloleten.html", "text": "Папа Франциск прие оставката на помощния епископ Александър Салазар за „неподходящите му действия“ спрямо малолетен, съобщиха от Ватикана в сряда, предава  AFP . \r\nОт Ватикана заявиха, че разследването в Калифорния е разкрило, че подозренията за действията му са „достоверни“. \r\nПревод и редакция:", "date": "2018.12.19", "title": "AFP: Папата прие оставката на американски епископ във връзка със сексуално посегателство над малолетен"}
{"url": "http://www.focus-news.net/news/2018/12/19/2603640/spetsializiraniyat-sad-pusna-pod-domashen-arest-desislava-ivancheva-i-bilyana-petrova.html", "text": "Специализираният съд пусна под домашен арест отстранения кмет на район „Младост” Десислава Иванчева и нейната заместничка Биляна Петрова, предаде  бТВ . От спецсъда уточниха, че реално по-леката мярка трябва да влезе в сила след 3 дни. Мярката може да бъде обжалвана до 7 дни пред Апелативния спецсъд. Мотивите на съда са 40 страници. \r\nОт прокуратурата заявиха, че първо искат да се запознаят с тях и тогава ще решат дали да протестират решението. \r\nВ средата на ноември Иванчева и Петрова бяха пуснати от ареста от първоинстанционния спецсъд, но часове по-късно промяната на мярката беше стопирана до произнасяне по протеста на прокуратурата. В крайна сметка Апелативният специализиран наказателен съд ги остави окончателно в ареста.", "date": "2018.12.19", "title": "Специализираният съд пусна под домашен арест Десислава Иванчева и Биляна Петрова"}
{"url": "http://www.focus-news.net/news/2018/12/19/2603642/yambol-rekorden-broy-hora-vzeha-uchastie-v-detskiya-koledarski-praznik-v-grada.html", "text": "Рекорден брой групи участваха в провеждащия се днес в Ямбол Детски коледарски празник. Това съобщиха от пресцентъра на  Общината . Общо 18 състава от детски градини и училища в града представят богатството на местните обичаи в коледуването - с песни, наричания и уникалния за страната коледарски танц. Изявата на малките по традиция предхожда фестивала „Ямболски коледарски буенек“, който и тази година ще се състои на връх Коледа - 25 декември. \r\nДетският празник има цел да стимулира съхраняването и популяризирането сред малките жители на града на автентичната традиция като част от местната идентичност. \r\nИзпълненията на детските коледарски групи започнаха в 11.00 в Зрителната зала на Община Ямбол. Събитието бе съпътствано от благотворителен базар във фоайето на залата с изработени от децата играчки и други празнични аксесоари. Събраните средства ще попълнят фонда на Коледната благотворителна кампания на Община Ямбол „Подай ръка – спаси живот“, насочена към подпомагане лечението на тежко болни ямболски деца и младежи. В рамките на празника бе открита и изложба с награждаване авторите на отличените творби в конкурса на ОДК по приложно и изобразително изкуство „От Коледа до Васильовден“.", "date": "2018.12.19", "title": "Ямбол: Рекорден брой хора взеха участие в Детския коледарски празник в града"}
{"url": "http://www.focus-news.net/news/2018/12/19/2603644/varban-moskov-baset-ekologichniyat-i-selski-turizam-v-regiona-ne-tryabva-da-pridobiva-masovostta-harakterna-za-chernomorieto.html", "text": "Екологичният и селски туризъм в Бургаския регион не трябва да придобива масовостта, характерна за Черноморието. Това каза за  Радио „Фокус“ – Бургас  Върбан Москов, член на Българската асоциация за селски и екологичен туризъм (БАСЕТ). По думите му през последните години са настъпили съществени промени по отношение на туризма, което е довело до благоприятното му развитие в някои райони.  \r\n„Има интерес към селския и екологичен туризъм в региона. Има места в Странджа като селата Бръшлян, Граматиково, Кости и Бродилово, където се направи много, за да се засили интересът към тях“, отбеляза Москов. Той добави, че този интерес е довел до увеличена трудова заетост и получаване на допълнителни доходи от страна на местните хора. „Кметовете и кметските наместници се стремят да спомогнат за развитието на съответните райони“, заяви Москов.  \r\nСпоред него по-трудно се развива този вид туризъм в Източна Стара планина, отколкото в Странджа. „Категорично, обаче, трябва да се разбере, че щом става въпрос за селския туризъм, той в никакъв случай не трябва да става масов. Устойчивата система на плажовете позволява те да бъдат посетени от стотици хора, а гората е съвсем различна – там се намират и много животни, с чийто живот ние трябва да се съобразяваме. Затова не би трябвало да се опитваме да превърнем тези райони в подобни на крайбрежните. За съжаление, тази грешка допускат редица инвеститори, строейки големи хотели и опитвайки се да ги напълнят с туристи“, каза още Москов. \r\nМария ПОПЧЕВА", "date": "2018.12.19", "title": "Върбан Москов, БАСЕТ: Екологичният и селски туризъм в региона не трябва да придобива масовостта, характерна за Черноморието"}
{"url": "http://www.focus-news.net/news/2018/12/19/2603643/gd-granichna-politsiya-intenziven-e-trafikat-za-tovarni-avtomobili-na-granitsite-sas-sarbiya-gartsiya-turtsiya-i-rumaniya.html", "text": "Интензивен е трафикът за товарни автомобили на границите със Сърбия, Гърция, Турция и Румъния.  Информацията за трафика на граничните пунктове е към 13.30 часа. Това съобщиха за  Агенция „Фокус“   от   ГД „Гранична полиция“ . На българо-гръцката граница трафикът е интензивен на изход на ГКПП „Кулата“. На българо-турската и  българо-румънската граница трафикът е интензивен на изход на  ГКПП „Капитан Андреево“ и ГКПП „Лесово“ на изход за товарни автомобили. На българо-сръбската граница трафикът е интензивен на вход на ГКПП „Калотина“. На българо-македонската трафикът е нормален на всички гранични контролно-пропускателни пунктове.", "date": "2018.12.19", "title": "ГД „Гранична полиция“: Интензивен е трафикът за товарни автомобили на границите със Сърбия, Гърция, Турция и Румъния"}
{"url": "http://www.focus-news.net/news/2018/12/19/2603647/minimalna-rabotna-zaplata-stava-560-leva.html", "text": "Минималната работна заплата ще стане 560 лв. от 1 януари 2019 г. Това съобщиха от  правителствената информационна служба . Размерът й ще се повиши с 9,8% в сравнение с настоящата година, реши правителството.  Увеличаването на размера на минималната работна заплата отразява заявения приоритет на правителството за устойчиво повишаване на стандарта на живот. Нарастването ще допринесе за повишаване на мотивацията за търсене на работа на най-нискодоходната група от работната сила, както и за запазване на жизненото равнище и намаляване на риска от бедност сред работещите. За повишаването на минималната работна заплата способстват икономическото развитие, устойчивите темпове на ръст на БВП през последните години, увеличаване броя на заетите и отчетеното повишаване на средната работна заплата за страната. От 1 януари 2019 г. минималната работна часова заплата ще бъде 3,37 лв.", "date": "2018.12.19", "title": "Минимална работна заплата става 560 лева"}
{"url": "http://www.focus-news.net/news/2018/12/19/2603648/beliyat-dom-donald-tramp-e-gotov-samo-da-razgleda-vazmozhnostta-za-ekstraditsiya-na-gyulen.html", "text": "Президентът на САЩ Доналд Тръмп е казал на своя турски колега Реджеп Таийп Ердоган, че Вашингтон „е готов да разгледа“ възможността за екстрадиция на живеещия в САЩ мюсюлмански проповедник Фетулах Гюлен, който Анкара обвинява за неуспешния опит за държавен преврат, но американският лидер не е давал никакви обещания, заяви в сряда прессекретарят на Белия Дом Сара Сандърс, цитирана от  руската агенция EurAsia Daily . \r\n„Единственото, което е казал, е, че ние сме готови да разгледаме тази възможност. Към момента – нищо повече. Този процес не се съпровожда от каквито и да е ангажименти“, заяви тя. \r\nПревод и редакция:", "date": "2018.12.19", "title": "Белият Дом: Доналд Тръмп е готов само да разгледа възможността за екстрадиция на Гюлен"}
{"url": "http://www.focus-news.net/news/2018/12/19/2603646/yambol-v-grada-shte-se-provede-koledarski-buenek-na-25-dekemvri.html", "text": "На 25 декември в Ямбол отново ще се проведе коледарски буенек. Новото тази година е, че освен централното събитие в Градския парк, атмосферата на празника ще се пренесе на още три места в града. Това съобщиха от пресцентъра на  Община Ямбол . Горещите точки ще бъдат площадните пространства пред Народно читалище „Пробуда – 1909“ в кв. „Каргон“, пред НЧ „Зора – 1945“ в район „Баира“ и в жк. „Диана“ – пред бившия магазин „Югоагент“. Целта е колкото може повече хора да съпреживеят уникалния за града празник и той да не бъде съсредоточаван в едно единствено място. \r\nИ на трите изнесени сцени е предвидена празнична програма с участие на фолклорни състави, също и групи към кварталните клубове, а най-очакваното събитие е представянето на коледарските куди. Началото за кв. „Каргон“ е в 11.00 часа. На „Баира“ събитието ще започне в 11.30 часа, а в жк. „Диана“ - от 13.30. \r\nКулминацията на фестивала „Ямболски коледарски буенек `2018“ е в Градския парк. Първоначално, за настроението на всички ще допринесат майсторските изпълнения на Северняшки ансамбъл „Иван Вълев“ – гр. Плевен. Концертът започва в 12.00 часа на сцената до централния фонтан. От 13.10 започва традиционната тържествена Рождественска церемония с участието на кмета Георги Славов и Негово Високопреосвещенство Сливенския митрополит Йоаникий, които ще отправят своите благопожелания към всички граждани. \r\nНай-очакваният момент – представянето на кудите, ще започне в 13.30 часа. Емблематичната за града традиция на танцуващите коледари ще бъде представена от коледарски групи от „Каргона“ и „Баира“ – носители на двата специфични стила в ямболското коледуване. Поканени за участие са едни от най-добрите групи, включени в регистъра на кудите, които през години са печелили многократно награди и поддържат славата си на носители на автентичната традиция на ямболския коледарски буенек.", "date": "2018.12.19", "title": "Ямбол: В града ще се проведе коледарски буенек на 25 декември"}
{"url": "http://www.focus-news.net/news/2018/12/19/2603650/kyustendil-kmetovete-i-kmetskite-namestnitsi-na-selata-v-obshtinata-obsadiha-zimnoto-pochistvane-na-patishtata.html", "text": "Кметовете и кметските наместници на селата в община Кюстендил обсъдиха зимното почистване на пътищата на територията на общината по време на месечното си заседание, предаде репортер на  Радио „Фокус” – Кюстендил . В началото на заседанието кметовете на малките населени места бяха поздравени по повод настъпващите Коледни и Новогодишни празници от кмета на Община Кюстендил Петър Паунов, който освен това съобщи, че предстои обсъждане на предстоящо увеличение на месечните им възнаграждения. След това беше коментирана и темата за зимното поддържане на пътищата, а според кмета на село Стенско Огнян Янев, почистването на пътищата през този сезон е от голямо значение за хората в малките населени места.  \r\n„Много от колегите изказаха опасение, че когато има снеговалеж пътищата се задръстват и повечето от къщите са недостъпни. Уточнихме се, че трябва да бъдат създадени условия за почистване. Първо ще се почистват най-близките села до областния център, след това ще се почистват пътищата до по-отдалечените населени места, а на следващ етап - и планинските села, където ще се използва и тежка техника”, посочи Огнян Янев. По думите му има готовност при снеговалеж пътищата да се почистват навреме и в определения срок. \r\nВенцеслав ИЛЧЕВ", "date": "2018.12.19", "title": "Кюстендил: Кметовете и кметските наместници на селата в общината обсъдиха зимното почистване на пътищата"}
{"url": "http://www.focus-news.net/news/2018/12/19/2603649/ministar-rumen-porozhanov-ministerstvoto-na-zemedelieto-hranite-i-gorite-e-edno-ot-parvite-koito-zapochna-da-izpolzva-elektronni-dokumenti-i-podpisi.html", "text": "Министерството на земеделието е едно от първите, които въведе отмяната на един или друг документ, който да бъде използван по електронен път. В момента ние сме едни от водещите, които използват електронен подпис. Това каза министърът на земеделието, храните и горите Румен Порожанов по време на пресконференция, в която бяха представени резултатите от работата в сектора през годината, предаде репортер на  Агенция „Фокус“ . По думите на Порожанов ведомството се грижи при административните услуги да няма никакви забавяния. „През 2018 г. имахме много предизвикателства. За нас безспорно едно от водещите неща беше Председателството на Съвета на ЕС. Ние се представихме изключително отговорно“, посочи той. Според него през последната година промените в законодателната рамка на министерството са значителни. „В новата Общоселска политика (ОСП) посочихме своите позиции с една добра комуникация и сега продължаваме по всички важни теми: бюджет, темите с тавана на плащанията, начинът, по който да се сформират, дали като размер и процент или като база. За нас беше много важно през 2018 г. административните услуги в Министерството да продължат и да бъдат изпълнявани своевременно. Министерството на земеделието е едно от първите, които въведе отмяната на един или друг документ, който да бъде използван по електронен път. В момента ние сме едни от водещите, които използват електронен подпис“, обясни още земеделският министър.  \r\nДаяна ДЮЛГЕРОВА", "date": "2018.12.19", "title": "Министър Румен Порожанов: Министерството на земеделието, храните и горите е едно от първите, които започна да използва електронни документи и подписи"}
{"url": "http://www.focus-news.net/news/2018/12/19/2603645/patriarh-kiril-razkolnitsite-v-ukrayna-shte-dovedat-stranata-do-duhovna-gibel.html", "text": "Създаването на нова църковна структура в Украйна от разколниците ще доведе страната до духовна гибел, заяви в сряда Патриарх Москвоски и на цяла Русия Кирил в хода на служение в Николо-Угрешкия манастир, предава  ТАСС . \r\n„Ето, че днес се тревожим за всичко, което се случва в Украйна. Това е ясен и ярък пример за това, как лъжата въвежда хората в заблуда... И когато измамно се показва този път, който отвежда хората от истинската църква, който предлага да отдадеш душата си на самозванци и разколническото общество се възприема като благодатна църква, този път води към духовна нищета, това е път към унищожението“, заяви патриарх Кирил. \r\nПредстоятелят на Руската православна църква (РПЦ) добави, че „лъжата е силен инструмент за въздействие върху човешкото съзнание“.  „Лъжата... изкривява живота, потапя ни в друга реалност – реалност, която е далеч от истината... Днес лъжата придобива някакви фантастични размери, потапят ни по различен начин в различна реалност... чрез изкуство, филми, отклоняват хората от жизнения път. Затова за идеали, маяци, помощници в живота, се представят фалшиви маяци, фалшиви идеали“, отбеляза той. \r\nПо неговите думи, лъжливата информация, „може да доведе до заблуда народите“. „Днес, ние специално се молим за нашите братя и сестри, за Украинската православна църква, за тези, които станаха изповедници на вярата Христова още, докато бяха живи. Молим се за това, никаква лъжовна сила да не погуби духовния живот на близкия ни братски народ и силата на църквата, носеща своето свидетелство в тези трудни обстоятелства, да не намалява даже в условията на увеличаващи се грехове“, заяви патриарх Кирил. \r\nПревод и редакция:", "date": "2018.12.19", "title": "Патриарх Кирил: Разколниците в Украйна ще доведат страната до духовна гибел"}
{"url": "http://www.focus-news.net/news/2018/12/19/2603652/ot-1-yanuari-vodachite-na-leki-avtomobili-mogat-da-polzvat-i-uikend-vinetka-na-tsena-ot-10-lv.html", "text": "От 1 януари 2019 г. водачите на моторни превозни средства до 3.5 т могат да ползват и уикенд винетка. Тя ще струва 10 лв. и ще важи от 12.00 ч. в петък до 23.59 ч. в неделя. Това съобщиха от  правителствената информационна служба . Останалите цени на винетни такси остават непроменени. Няма да се променят цените на винетните такси и за тежкотоварни превозни средства - те ще важат до 16 август 2019 г., когато влиза в сила тол системата и ще преминат на тол такса. Въвеждането на уикенд винетката се регламентира с правителствено постановление, с което се изменя Тарифата за таксите, които се събират от Агенция „Пътна инфраструктура“. Тази възможност ще облекчи водачите, които пътуват по републиканската пътна мрежа по-рядко. С промяната се дава възможност водачите на моторни превозни средства с чуждестранна регистрация да плащат определените в евро такси в левовата им равностойност.  В Тарифата за таксите, които се събират от Агенция „Пътна инфраструктура“, е определен и размерът за компенсаторната такса, която ще се заплаща от нарушителите, които ползват републиканската мрежа без платена пътна такса. За шофьорите на превозни средства над 12 тона тя ще бъде 175 лв., за пътните превозни средства между 3,5 и 12 тона - 125 лв., а за леките автомобили до 3,5 тона - 70 лв. За тежкотоварните автомобили компенсаторната такса ще се прилага за т.нар. преходен период преди въвеждането на тол таксата за изминато разстояние от 16 август 2019 г. От тази дата тя ще бъде актуализирана в зависимост от приетата тарифа за тол такси, които ще се плащат за територията на България. Компенсаторната такса е междинна санкция към лицата, които не са платили дължима винетна такса, а ползват пътната мрежа и са нарушители по смисъла на законовите разпоредби за пътно таксуване. Това е таксата, която се заплаща с цел избягване на административни санкции.", "date": "2018.12.19", "title": "От 1 януари водачите на леки автомобили могат да ползват и уикенд винетка на цена от 10 лв."}
{"url": "http://www.focus-news.net/news/2018/12/19/2603653/inzh-stoyan-bratoev-tretata-liniya-na-metroto-shte-bade-iztsyalo-zavarshena-prez-2024-g.html", "text": "2024 година ще бъде изцяло завършена третата линия на метрото. Това каза пред журналисти директорът на „Метрополитен“ ЕАД инж. Стоян Братоев по време на инспекцията на строителството на две от метростанциите от Линия 3 на метрото, предаде репортер  Агенция „Фокус“ . „Третата линия е разделена на 4 етапа. Сега строим първия и втория етап- бул. „Владимир Вазов“ през централната част до кв. „Овча купел“, Горна Баня към жп линията София-Перник. Това са 12 км с 12 станции“, обясни той. „В момента подготвяме проекти за следващите два етапа. Единият е по бул. „Владимир Вазов“- 3 км с 3 станции, а другият етап е „Слатина“- „Гео Милев“ и зала „Арена Армеец“ по Цариградско шосе- 6км с 6 станции“, посочи инж. Братоев. Той уточни, че идеята е те да започнат да се строят от 2021 година, а третата линия да бъде изцяло завършена през 2024-2025 година. „Тогава ще бъдат постигнати всички параметри, които са заложени в проекта“, каза още Стоян Братоев.", "date": "2018.12.19", "title": "Инж. Стоян Братоев: Tретата линия на метрото ще бъде изцяло завършена през 2024 г."}
{"url": "http://www.focus-news.net/news/2018/12/19/2603651/danail-kirilov-gerb-otteglih-predlozhenieto-si-v-zakona-za-ustroystvo-na-teritoriite-zaradi-neobosnovanite-tvardeniya-na-opozitsiyata-i-na-nashi-partnyori.html", "text": "Оттеглих предложението си в Закона за устройство на териториите, заради необоснованите твърдения на опозицията и на наши партньори. Това каза пред журналисти председателят на Правна комисия Данаил Кирилов пред журналисти за оттегления от него текст, предаде репортер на  Агенция „Фокус“ . „Това беше символично оттегляне на нашето предложение. То беше подложено на гласуване и виждате, че не получи подкрепа“, каза още Данаил Кирилов. Той уточни, че през тази календарна година не е имало законодателна процедура, относима към Закона за концесиите. „По тази причина законодателно се наложи да предложим промяната в срока в друг законопроект, който визира подобна регламентация. Виждате, че в законопроекта за ЗУТ имахме поне 2 параграфа, които коментираха и предвиждаха удължаване на срокове с 2 години. Едното по отношение на устройствени планове, другото по отношение на данък смет за общините“, коментира Кирилов. Той посочи ,че смята, че ще направи анализ на висящите дела. „Не бих искал повече да бъде инициатор на подобна процедура и не искам да ви говоря в смисъл как ще преразгледаме този въпрос. Нека тук и колегите да са наясно с това и да разберат отговорността. Нека всички реплики, възражения, укор по отношение на последиците да бъдат отнесени към колегите, които провокираха този дебат с внушения. Ние се обяснявахме и миналата година при закона за концесиите, при положение, че допуснахме за други сектори отклонения, при положение, че това се оказа, че е допустимо от мониторинга по прилагането на двете директиви за концесиите и за обществените поръчки. Тук изказвам съжаление за това може би действително още тогава миналата година следваше радикално и категорично да изключим законоприлагането на Закона за концесиите и да остане приложението на Закона за устройство на Черноморското крайбрежие“, допълни Кирилов.  \r\nДеница КИТАНОВА", "date": "2018.12.19", "title": "Данаил Кирилов, ГЕРБ: Оттеглих предложението си в Закона за устройство на териториите, заради необоснованите твърдения на опозицията и на наши партньори"}
{"url": "http://www.focus-news.net/news/2018/12/19/2603654/varna-otritsatelni-sa-rezultatite-za-stafilokoki-ot-probite-vzeti-ot-povarhnostite-v-zavedenieto-v-koeto-sa-praznuvali-uchenitsite-s-hranitelno-otravyane.html", "text": "Отрицателни са резултатите за стафилококи от пробите, взети от повърхностите в заведението, в което са празнували учениците с хранително отравяне от Пета езикова гимназия „Йоан Екзарх“ във Варна. Това каза за  Радио „Фокус“ – Варна  д-р Златина Димова, директор на Областната дирекция по безопасност на храните във Варна.  \r\nОбластната дирекция по безопасност на храните и Регионалната здравна инспекция извършват проверка по случай с ученици, получили симптоми на хранително отравяне след коледно тържество на гимназията в заведение в центъра на града. То се е провело в два последователни дни – събота и неделя, в едно и също заведение, регистрирано като кафе-аперитив. Храната е приготвена и доставена от външна фирма и е включвала солени тарталети, хапки с кашкавал и колбас, както и сладки. След тържеството близо 100 деца са със симптоми на хранително отравяне. Към момента е ясно, че първите проби за наличие на патогенни микроорганизми по повърхностите в бара са отрицателни. Извършена е инспекция и на обекта, в който е приготвена храната. Д-р Златина Димова посочи, че се очакват резултатите от взетите проби, като окончателното заключение ще бъде направено до края на седмицата. \r\nМарияна ВАЛЕНТИНОВА", "date": "2018.12.19", "title": "Варна: Отрицателни са резултатите за стафилококи от пробите, взети от повърхностите в заведението, в което са празнували учениците с хранително отравяне"}
{"url": "http://www.focus-news.net/news/2018/12/19/2603655/ministar-nikolina-angelkova-ministerstvoto-na-turizma-nyakolkokratno-e-dokazvalo-che-raboti-na-100-spazvayki-balgarskoto-zakonodatelstvo.html", "text": "Министерството на туризма няколкократно е доказвало, че работи на 100%, спазвайки българското законодателство. Това каза министърът на туризма Николина Ангелкова пред журналисти в парламента, предаде репортер на  Агенция „Фокус“ . Попитана дали има „тайни стаи“ в Министерството на туризма, Ангелкова отговори: „Това е абсурдно. Няма как да се крият документи в каквито и да е тайни или явни стаи, в която и да е администрация. Министерството на туризма няколкократно е доказвало, че работи 100% спазвайки българското законодателство. Мисля, че всеки един грамотен човек, който се интересува от темата управление на морски плажове, може да види в Закона за устройството на Черноморското крайбрежие ясно процедурата. Тя е прозрачна и дава възможност за 110% дори спазване на закона. И това е, което ние правим. В концесионната комисия участват представители експерти както на Министерството на туризма, така и на Министерството на финансите, на МВР, на Министерски съвет и има ясно определени правила по закон“. \r\nНа въпрос как ще коментира реакцията на Валери Симеонов, тя отговори, че няма как да коментира реакции на отделни хора. „Аз отговарям като министър и съм длъжна да спазвам закона и това правя. Ние на 100% спазваме българското законодателство и сме доказали това в хода на нашата работа. Когато има някой, който е недоволен от съответната процедура и е бил участник в нея, неговото право на защита е гарантирано и органът, който се произнася за това е съдът“, заяви Ангелкова. Тя посочи, че с това, че няма да се променят концесиите от 2021 г., а от 2019 г. трябва да се попита БСП как оттук нататък ще продължи Министерството на туризма да работи относно контрола на морските плажове. \r\nЦветилена СИМЕОНОВА", "date": "2018.12.19", "title": "Министър Николина Ангелкова: Министерството на туризма няколкократно е доказвало, че работи на 100%, спазвайки българското законодателство"}
{"url": "http://www.focus-news.net/news/2018/12/19/2603657/ministar-nikolina-angelkova-ot-1-yanuari-shte-izpadnem-v-praven-vakuum-otnosno-kontrola-na-plazhovete.html", "text": "От 1 януари ще изпаднем в правен вакуум относно контрола на плажовете. Това каза министърът на туризма Николина Ангелкова пред журналисти в парламента, предаде репортер на  Агенция „Фокус“ . „Тази година стартирахме около 25 процедури за отдаване на плажове на концесия. А от 1 януари ще изпаднем в правен вакуум. До края на годината остават много малко работни дни. Изискахме миналата година концесиите за морските плажове да бъдат извън обхвата на Закона за концесиите, защото те са със специален предмет, сезонен характер и неслучайно има и специален Закон за Черноморското крайбрежие. И предвид това, че до март сме длъжни да подготвим сезона и да обявим неохраняемите плажове, изискваме редица действия, които да бъдат направени. А това, че няма изрични срокове в Закона за концесиите, на практика изцяло блокира работата на Министерството на туризма с тази сфера“, заяви Ангелкова. Попитана дали има конфликт на интереси с новия собственик на „Юлен“, тя отговори: „Няма конфликт на интереси. Всъщност аз разбрах в понеделник, че той е собственик на „Юлен“. Той е бил посланик на българския туризъм навън и не е получавал възнаграждение от Министерството на туризма за тази си дейност“. \r\nЦветилена СИМЕОНОВА", "date": "2018.12.19", "title": "Министър Николина Ангелкова: От 1 януари ще изпаднем в правен вакуум относно контрола на плажовете"}
{"url": "http://www.focus-news.net/news/2018/12/19/2603656/ministar-rumen-porozhanov-blizo-25-mlrd-lv-sa-sredstvata-koito-zemedelskiyat-sektor-e-priel-po-nay-razlichni-merki-i-shemi-prez-2018-g.html", "text": "2018 г. в числа, близо 2,5 млрд. лв. са средствата, които земеделският сектор е приел по най-различни мерки и схеми. Това каза министърът на земеделието, храните и горите Румен Порожанов по време на пресконференция, в която бяха представени резултатите от работата в сектора през годината, предаде репортер на  Агенция „Фокус“ .  \r\n\"1,521 млрд. лв. от тях са от Европейския гаранционен фонд. По програма за развитие на селските райони са изплатени 520 млн. лв. Държавните помощи, които ежегодно са 305 млн. лв. и много помощи по de minimis, там където отделните сектори имат нужда да бъдат подпомогнати“, посочи министър Порожанов. Според него зад тези плащания стои огромната работа, която е извършена в самия сектор. „Миналата година имахме частични забавяния в някои плащане, но през тази това нещо беше изчистено. Имаме одобрени две помощи в сектора. Едната е за малките мандри, другата е за сертификата, който производителите на плодове и зеленчуци, трябва да притежават, за да продават в големите вериги. И в двете схеми предвиждаме до 50% покриване на разходите“, посочи още министър Румен Порожанов.  \r\nДаяна ДЮЛГЕРОВА", "date": "2018.12.19", "title": "Министър Румен Порожанов: Близо 2,5 млрд. лв. са средствата, които земеделският сектор е приел по най-различни мерки и схеми през 2018 г."}
{"url": "http://www.focus-news.net/news/2018/12/19/2603658/zam-rayonniyat-prokuror-chavdar-chavdarov-ubitoto-novorodeno-dete-v-kardzhali-e-hvarleno-ot-maykata-v-reka-arda.html", "text": "Убитото новороденото дете в Кърджали е хвърлено от майката в река Арда. Това съобщи за  Агенция „Фокус“  заместник районният прокурор Чавдар Чавдаров. В момента се провежда и разследване, което е съвсем в начален етап, обясни той. Майката все още не е задържана. Наблюдаващият прокурор ще прецени дали да я задържи след изготвянето на експертизите, които не са готови още. Назначена е съдебно-медицинска, както и психологична експертиза.  \r\nТеодора ПАТРОНОВА", "date": "2018.12.19", "title": "Зам. районният прокурор Чавдар Чавдаров: Убитото новородено дете в Кърджали е хвърлено от майката в река Арда"}
{"url": "http://www.focus-news.net/news/2018/12/19/2603661/sas-762-mln-leva-shte-bade-finansirano-izgrazhdaneto-na-gazoprovod-mezhdu-gartsiya-i-balgariya.html", "text": "Правителството даде съгласието си Управляващият орган на Оперативна програма „Иновации и конкурентоспособност“ 2014-2020 да подпише договор с „Ай Си Джи Би“ АД за изграждането на междусистемна газова връзка Гърция - България. Това съобщиха от  правителствената информационна служба . Проектът се финансира от Оперативна програма „Иновации и конкурентоспособност“ 2014-2020 г., като общата му стойност е 469 832 604 лв. (240,2 млн. евро), а отпуснатите безвъзмездни средства са 76,2 милиона лева. Целта на проекта е да осигури изграждането на инфраструктура за пренос на природен газ от Южния газов коридор и да обезпечи сигурността на доставките на газ за България чрез повишаване на транзитния капацитет към страните от Югоизточна Европа, като осигури диверсификация на внасяния газ чрез допълнителни източници за доставка от Каспийския регион, Близкия изток и Източното Средиземноморие. Реализацията на газовата инфраструктура ще повиши енергийната сигурност на страната и ще оптимизира енергийния микс при прехода на България към нисковъглеродна икономика.", "date": "2018.12.19", "title": "Със 76,2 млн. лева ще бъде финансирано изграждането на газопровод между Гърция и България"}
{"url": "http://www.focus-news.net/news/2018/12/19/2603660/starshi-komisar-nikolay-hadzhiev-odmvr-blagoevgrad-ima-previshavane-na-politseyski-pravomoshtiya-i-upotreba-na-fizicheska-sila-nad-17-godishnoto-momche-v-sandanski.html", "text": "Има превишаване на полицейски правомощия и употреба на физическа сила над 17-годишното момче в Сандански. Това каза по време на пресконференция старши комисар Николай Хаджиев, директор на ОДМВР - Благоевград, предаде репортер на  Радио „Фокус“ - Пирин . На 23 ноември полицейски служител е забелязал по централните улици в град Сандански четирима души, които нарушават обществения ред. Оказва се, че те са спортисти от националния отбор по джудо, които са били там на тренировъчен лагер. При проверката се доказва, че някои от тях са с криминални регистрации за престъпление против собствеността и ползване и разпространение на наркотични вещества. Един от четиримата проявил агресивно поведение и е бил задържано. Веднага след инцидента той е подал жалба. Ст. комисар Николай Хаджиев е разпоредил проверка по случая. „В хода на тази проверка е установено, че има превишаване на полицейски правомощия и употреба на физическа сила, за което ще бъде образувано дисциплинарно производство, за да може служителите, които са превишили своите правомощия и неправомерно са употребили физическа сила, да носят дисциплинарна отговорност“, отбеляза ст. комисар Хаджиев.  \r\nТой даде яснота и за инцидента, при който на 1 ноември 18-годишен младеж избяга от Спешен център - Благоевград. „Има допуснати нарушения от двамата полицейски служители. Приключи проверката, допуснати са нарушения на служебната дисциплина на място при работа със задържано лице. Наказанието за такова деяние е забрана за израстване в длъжност от една до три години“, каза още старши комисар Хаджиев. \r\nЛора КАЛЧЕВА", "date": "2018.12.19", "title": "Старши комисар Николай Хаджиев, ОДМВР - Благоевград: Има превишаване на полицейски правомощия и употреба на физическа сила над 17-годишното момче в Сандански"}
{"url": "http://www.focus-news.net/news/2018/12/19/2603665/pravitelstvoto-odobri-520-hil-lv-za-deynostite-ni-v-saveta-na-evropa.html", "text": "Министерският съвет одобри Националната програма за участие на Република България в междуправителствените дейности на Съвета на Европа (СЕ) през 2018-2019 г. Това съобщиха от  правителствената информационна служба . Благодарение на програмата общо 12 министерства, две изпълнителни агенции, една държавна агенция и една национална комисия ще използват 520 000 лв. за дейностите си в Съвета на Европа в областта на правата на човека, върховенството на правото и демокрацията. Програмата е съобразена с мерките на правителството за ограничаване на бюджетните разходи през съответния период. Сред заложените приоритети е картографиране и анализ на рискови региони и проучване на местата на произход и страните на дестинация за жертвите на трафик, както и оказване на специализирана подкрепа на мъже, станали жертва на такъв. Обръща се внимание и на борбата с трафика на хора с цел организирана просия, както и сексуалното посегателство над децата в спорта. С приемането на програмата ще продължи сътрудничеството със Съвета на Европа по реформа на правосъдието спрямо непълнолетни, включително в контекста на приемането на нов Закон за отклоняване от наказателно производство и налагане на възпитателни мерки на непълнолетни лица, чиито проект бе подготвен от екипа на министър Екатерина Захариева в Министерството на правосъдието. Изпълнението на Стратегията за интернет управление 2016 г. -2019 г. на Съвета на Европа ще продължи, с особено внимание към разпространението на умишлено подвеждаща и невярна информация и речта на омразата. Акцент е поставен и върху развиване на компетентности за дигитална грамотност и дигитално гражданство, както и разработване на проекти в тази насока от училища. Важно остава и сътрудничеството с европейския фонд за подкрепа на кинопродукции „Евроимаж“. Той има водеща роля в насърчаването на  сътрудничеството между държавите членки и по-широкото разпространение на европейските филми. Неслучайно все повече филми, подкрепени от „Евроимаж“, са удостоени с призове на най-престижните фестивали - като „Не ме докосвай“ на Адина Пинтилие, който получи „Златна мечка“ (копродукция с България). Одобряването на настоящата програма ще осигури последователност и непрекъснатост на прилагане на установения през 1992 г. механизъм на сътрудничество. Той се осъществява чрез двугодишни програми от дейности, които се изготвят въз основа на предложенията на заинтересованите министерства и ведомства.", "date": "2018.12.19", "title": "Правителството одобри 520 хил. лв. за дейностите ни в Съвета на Европа"}
{"url": "http://www.focus-news.net/news/2018/12/19/2603659/inzh-stoyan-bratoev-metrostantsiya-bul-balgariya-e-bila-palna-s-voda-tezhkite-uchastatsi-ot-proekta-na-liniya-3-sa-mnogo.html", "text": "Метростанция \"Бул. \"България“ е била пълна с вода, тежките участъци от проекта на Линия 3 са много. Това каза пред журналисти инж. Стоян Братоев, директор на „Метрополитен“ ЕАД, по време на инспекцията на строителството на две от метростанциите от Линия 3 на метрото, предаде репортер  Агенция „Фокус“ . „Тежките участъци бяха много. Тук, където се намираме всичко беше пълно с вода и беше буквално подземна река. Преборихме се, разбира се, имаше много технически проблеми, но въпросът е, че цялата трета линия в централния участък в тези 8 км, близо 3 км минават под реки, а това са стари реки на няколко стотин хиляди години, където в тях пясъкът е много абразивен“, каза инж. Братоев, като допълни, че е трябвало вместо веднъж да се сменят резците - те са се сменили 4 пъти общо. „Това забавя строителството, но машината премина преди десетина дни от станцията на \"Орлов мост\" и последният участък на театър \"Зад канала“, заяви инж. Братоев, като допълни, че февруари месец трябва да приключи работата на машината, защото и там са имали проблеми с преминаването на река.", "date": "2018.12.19", "title": "Инж. Стоян Братоев: Метростанция \"Бул. \"България“ е била пълна с вода, тежките участъци от проекта на Линия 3 са много"}
{"url": "http://www.focus-news.net/news/2018/12/19/2603666/inzh-stoyan-bratoev-metropoliten-nyama-kak-da-ima-poveche-metro-vlakove-za-praznitsite-zashtoto-grafikat-e-stabiliziran-i-ne-mozhe-da-se-promenya.html", "text": "Повече метро-влакове няма как да има за празниците, защото графикът е много стабилизиран и не може да се променя. Това каза пред журналисти инж. Стоян Братоев, директор на „Метрополитен“ ЕАД, по време на инспекцията на строителството на две от метростанциите от Линия 3 на метрото, предаде репортер  Агенция „Фокус“ . Той отбеляза, че през септември са извършени промени в графика, като е намален интервалът между влаковете.  \r\n„Има още малко възможност и в момента правим анализ, дали е възможно, но нашата цел е да отделим графика на първата и втората линия, защото там е предвидена една междинна метростанция в „Модерното предградие“, която ще позволи графиците на двете линии да са независими“, заяви инж. Братоев, като допълни, че интервалът на втората линия може да бъде между 1,5 мин. до 2 мин., но засега не може да бъде постигнат. „За това трябва да разделим двете линии и това ще стане с междината спирка“, допълни той.  \r\nИрина ИВАНОВА", "date": "2018.12.19", "title": "Инж. Стоян Братоев, „Метрополитен“: Няма как да има повече метро-влакове за празниците, защото графикът е стабилизиран и не може да се променя"}
{"url": "http://www.focus-news.net/news/2018/12/19/2603667/mon-i-industrialen-klaster-elektromobili-shte-si-partnirat-za-sazdavane-na-inovativen-obrazovatelen-model.html", "text": "Министерството на образованието и науката (МОН) и Индустриален клъстер „Електромобили“ (ИКЕМ) ще разработват съвместно учебни програми и ще организират обучения на учители, които преподават по специалността „Електрически превозни средства“ в професионалните гимназии в партньорство с компаниите и висшите училища. Това предвижда споразумение, подписано от министъра на образованието и науката Красимир Вълчев и Илия Левков, председател на Управителния съвет на ИКЕМ, съобщиха от пресцентъра на  МОН . \r\nТова е първото партньорство, чрез което се създава Секторен съвет за електрическа мобилност. Той ще популяризира професионалното образование и обучение в новата специалност. Интересът към изучаването на „Електрически превозни средства“ за една година се е увеличил значително. През учебната 2016/2017 година са приети първите 22 ученици по специалността в една гимназия, а през 2018/2019 учебна година тя е избрана вече от 108 ученици, които се подготвят в шест професионални гимназии. Секторният съвет ще изготвя предложения за нови професии и специалности, а също съвместно ще се разработват и актуализират държавните образователни стандарти. Индустриален клъстер „Електромобили“ – ИКЕМ е национално представителна браншова организация в сектора, която има над 130 членове и партньори. Сред тях са и 6 професионални гимназии, 10 висши училища, Българска академия на науките и Национално сдружение на общините. Очаква се и други професионални гимназии да разкрият паралелки. \r\nЧрез партньорството между компаниите, професионалните гимназии, висшите училища, бизнесът и националните и местните власти се осъществява включването им в иновативен образователен модел, който би могъл да се приложи и в други сектори. Министерството на образованието и науката провежда целенасочена политика за осъществяване на партньорства с бизнеса в нововъзникващи сектори и сектори, свързани с дигитализацията, за да се осигури модерно професионално образование и обучение, което съответства на търсените умения. В края на 2016 година бе подписано споразумение с представители на най-големите ИТ компании, с които бе разработена учебната програма за специалността „Приложен програмист“. Секторният съвет ще изготвя предложения за нови професии и специалности, а също съвместно ще се разработват и актуализират държавните образователни стандарти.", "date": "2018.12.19", "title": "МОН и Индустриален клъстер „Електромобили“ ще си партнират за създаване на иновативен образователен модел"}
{"url": "http://www.focus-news.net/news/2018/12/19/2603664/vitsepremierat-mariyana-nikolova-proektat-na-natsionalnata-strategiya-za-deteto-2019-2030-g-otrazyava-viziyata-na-darzhavata-i-na-obshtestvoto-za-razvitieto-na-sledvashtite-pokoleniya.html", "text": "Заместник министър-председателят по икономическата и демографската политика Марияна Николова участва в 40-ото и последното за тази година заседание на Националният съвет за закрила на детето (НСЗД), на което беше одобрен проекта на Националната стратегия за детето 2019-2030 г.  Това съобщиха от  правителствената информационна служба . В своето изказване вицепремиерът подчерта, че проектът на Националната стратегия за детето 2019-2030 г. поставя амбициозни цели. „Този рамков политически документ отразява цялостната визия на българската държава и на гражданското общество за развитието на следващите поколения на Република България и се надявам тази визия да бъде подкрепена.“, заяви заместник министър-председателят и добави, че работата на НСЗД трябва да бъде по-регулярна и по-интензивна. Вицепремиерът Марияна Николова се ангажира да присъства на заседанията, които предложи да бъдат на всяко тримесечие.  „Политиките за детето са хоризонтални политики, те изискват по-висока степен на координация и синхрон между институциите, които ги формират и които ги прилагат.“, заяви заместник министър-председателят и отбеляза, че очаква от Държавната агенция за закрила на детето повече работа по същество, както и да намери по-добър баланс между политиките за подкрепа на децата и семействата и контролните функции, които осъществява.    \r\nДържавната агенция за закрила на детето координира процеса на създаването на Националната стратегия за детето 2019 -2030 г., който протече по прозрачен начин и в сътрудничество с всички заинтересовани страни. Активно участваха организации на деца и младежи, членовете на НСЗД, широк кръг неправителствени организации, синдикални структури и професионални обединения. Бяха проведени консултации с международни организации като УНИЦЕФ, Върховния комисариат на ООН за бежанците и представители на академичните среди.", "date": "2018.12.19", "title": "Вицепремиерът Марияна Николова: Проектът на Националната стратегия за детето 2019-2030 г. отразява визията на държавата и на обществото за развитието на следващите поколения"}
{"url": "http://www.focus-news.net/news/2018/12/19/2603662/vitsepremierat-tomislav-donchev-predlozhihme-desetki-varianti-za-gazovite-druzhestva-no-prodazhba-na-mazhoritaren-dyal-e-nepriemliva.html", "text": "В хода на преговорите с Европейската комисия българската страна предложи десетки варианти за реорганизация на газовите дружества „Булгаргаз“ и „Булгартрансгаз“, заяви вицепремиерът Томислав Дончев по време на днешното правителствено заседание във връзка с наложената от Брюксел глоба на Българския енергиен холдинг. Това съобщиха от  правителствената информационна служба . Вицепремиерът подчерта, че в рамките на продължилите три години преговори по проблема, страната ни е предложила различни мерки, но предложението на ЕК собствеността на „Булгартрансгаз“ да бъде сменена чрез продажба на мажоритарен дял, е неприемливо. „Миналата година Парламентът ни забрани да постигаме споразумение с Европейската комисия. Естествено, никой от правителството не би се споразумял за продажба на мажоритарен дял“, каза още вицепремиерът Дончев. Той подчерта, че Комисията се е съобразила с аргументите срещу налагането на максималния размер на глобата, който може да достигне 320 млн. евро и тя е намалена до 77 млн. евро.", "date": "2018.12.19", "title": "Вицепремиерът Томислав Дончев: Предложихме десетки варианти за газовите дружества, но продажба на мажоритарен дял е неприемлива"}
{"url": "http://www.focus-news.net/news/2018/12/19/2603670/utvardeni-sa-datite-na-religioznite-praznitsi-prez-2019-g-na-veroizpovedaniyata-razlichni-ot-iztochnopravoslavnoto.html", "text": "По предложение на ръководствата на религиозните общности в България правителството определи дните на религиозните празници през 2019 г. на вероизповеданията, различни от източноправославното. Това съобщиха от  правителствената информационна служба . Съгласно Кодекса на труда и Закона за държавния служител, служителите и работниците, които изповядват тези вероизповедания, могат да ползват, по свой избор, част от платения си годишен или неплатен отпуск за религиозните празници. \r\nПразниците на Католическата църква у нас са 22 април - вторият ден от Възкресение, 29 юни – „Св. Св. Апостоли Петър и Павел“, 1 ноември – „Вси Светии“ и 8 декември - Непорочното зачатие на Света Богородица. \r\nМюсюлманското вероизповедание ще празнува Рамазан байрам - на 4, 5 и 6 юни, Курбан байрам на 12 и 13 август и Рождението на Мохамед - 8 ноември. \r\nЗа религиозната общност на евреите празниците са на 28 април - Пecax, 30 и 31 септември - Рош Ашана, 9 октомври - Йом Кипур и Сукот - на 21 и 22 октомври. \r\nАрменската апостолическа православна църква ще празнува Рождество Христово на 6 януари, 14 април - Цветница, 21 април - Възкресение Христово, 28 юли - Преображение Господне, 18 август - Успение Богородично, 15- септември – Кръстовден. \r\nПразничните дни за обществото „Бяло братство“ са 22 март - Ден на пролетното равноденствие, раждането на Учителя Петър Дънов - 12 юли, Съборните дни – 19, 20 и 21 август, и Денят на кончината на Учителя - 27 декември. \r\nЦърквите на адвентистите от Седмия ден ще празнуват шест съботни дни, ако според трудовия им или служебен договор са задължени да работят в тези дни. \r\nПразници за Общество за Кришна съзнание са Гаура Пурнима на 21 март, Рама Навами - 13 април, Нарасимха Чатурдаши на 17 май, Ратха Ятра - на 14 септември, Кришна Джанмащами на 23 август. \r\nПоследователите на Диамантен път на будизма - България, ще празнуват на 18 май - Весак (ден на раждането, просветлението и паранирваната на Буда Шакямуни). \r\nСвидетелите на Йехова в България отбелязват Възпоминанието за смъртта на Исус Христос на 19 април и конгресни дни на 12 и 13 юли, 23 август и 6 и 7 септември. \r\nЕвангелските църкви ще празнуват 31 октомври деня на Реформацията. \r\nЗа празници на Будистката общност в България са определени 19 май - Денят на Буда, 5 февруари - Нова година, 17 юли - Денят Дхарма и 8 декември - Денят Бодхи. \r\nПразниците на Бахайска общност в България са 21 март - Hoy Руз, 21 април - Резван, 24 май - декларацията на Баб, 29 май - възнесението на Бахаулла, 29 октомври - Рождението на Баб, Рождението на Бахаулла - 30 октомври.", "date": "2018.12.19", "title": "Утвърдени са датите на религиозните празници през 2019 г. на вероизповеданията, различни от източноправославното"}
{"url": "http://www.focus-news.net/news/2018/12/19/2603663/zam-ministar-verginiya-krasteva-predlozhenite-promeni-v-sferata-na-biologichnoto-proizvodstvo-shte-osashtestvyat-efektivnost-i-prozrachnost-na-kontrolnite-organi-v-sektora.html", "text": "Предложените промени в сферата на биологичното производство ще осъществят ефективност и прозрачност на контролните органи в сектора. Това каза зам.-министърът на земеделието, храните и горите Вергиния Кръстева по време на пресконференция, в която бяха представени резултатите от работата в сектора през годината, предаде репортер на  Агенция „Фокус“ . По думите ѝ миналата седмица са били предложени на обществено обсъждане промени в сферата на биологичното производство. „Целта е да осъществим по-ефективен и качествен контрол и прозрачност по отношение на контролиращите лица.  Законът дава възможност за изграждането на информационна база данни за биологичното производство, която обединява производители, преработватели и търговци на биологични храни. Ще даде възможност за проследяване в този сектор“, коментира тя.  \r\nСпоред нея Законът за собствеността, поземлените отношения и опазването на земеделските земи също поражда обществен интерес. „Бяха дадени предложения вътре в него да залегне и Закона за арендата и Закона за опазване на селскостопанското имущество, който е доста остарял“, коментира още зам.-министър Вергиния Кръстева.  \r\nДаяна ДЮЛГЕРОВА", "date": "2018.12.19", "title": "Зам.-министър Вергиния Кръстева: Предложените промени в сферата на биологичното производство ще осъществят ефективност и прозрачност на контролните органи в сектора"}
{"url": "http://www.focus-news.net/news/2018/12/19/2603669/marin-zahariev-zam-kmet-na-smolyan-s-96-mln-lv-shte-bade-podmenena-gorivnata-baza-na-domakinstvata-za-podobryavane-na-kachestvoto-na-atmosferniya-vazduh-v-grada.html", "text": "Отворена е процедурата за кандидатстване по програмата за подобряване на качеството на атмосферния въздух с подмяна на горивната база на домакинствата, а сумата за Община Смолян е 9,6 млн. лв. Това каза на пресконференция зам.-кметът на Смолян Марин Захариев, предаде репортер на  Радио „Фокус“ – Смолян . Очаква се одобрението на общините да стане след шест месеца, но администрацията е поела ангажимент да кандидатства по-рано, за да може кандидатурата й да се разгледа възможно по-скоро, поясни Захариев.  \r\n„Ако имаме договор с програмата, ще започнем и по-ранното й изпълнение. Първият етап е подготвителен, като се извършва проучване нагласите на хората за това дали искат да подменят отоплението на твърдо гориво с такова на климатик, котел на пелети или газ, проучват се квадратурите на домакинствата, типа строителство, наличие на изолация, пределни стойности за домакинство. Данните трябва да се предоставят в околна среда, те да го одобрят и вече да се поръчат котли и климатици. Ще опитаме максимално да ускорим процеса, така че през 2019 г. да завършим този първи етап и да търгуваме отоплителните уреди“, поясни Захариев. Той подчерта, че крайният срок за финализацията на проекта и предоставянето на новите горивни бази е 2020 г. по програма и разчети. „Надяваме се към края на 2019 г. да сме приключили и максимално бързо да се случи подмяната на горивните бази“, посочи Захариев.  \r\nТой допълни, че със предложената сума може да се подмени базата на около 3000 домакинства в Смолян, като ако останат средства, ще може да се помисли и за домакинства в селата в общината. \r\nНели ГЕРГЬОВСКА", "date": "2018.12.19", "title": "Марин Захариев, зам.-кмет на Смолян: С 9,6 млн. лв. ще бъде подменена горивната база на домакинствата за подобряване на качеството на атмосферния въздух в града"}
{"url": "http://www.focus-news.net/news/2018/12/19/2603671/pravitelstvoto-predlaga-akad-mincho-hadzhiyski-da-bade-udostoen-s-orden-sv-sv-kiril-i-metodiy-parva-stepen.html", "text": "Правителството предлага на Президента на Република България да издаде указ за награждаване на акад. Минчо Хаджийски с орден „Св. Св. Кирил и Методий“- първа степен, за неговите големи заслуги в областта на образованието и науката. Това съобщиха от  правителствената информационна служба . В продължение на 52 години акад. Хаджийски има активна преподавателска и научна дейност в Техническия университет-Варна, и Химикотехнологичния и металургичен университет. Автор е на 25 нови учебни курса в областта на автоматизацията на корабни машини и механизми, теория и управление на техническата кибернетика, автоматизация на химикотехнологични и металургични обекти и др. Създал е 7 нови учебни лаборатории и е развил нови учебни и научни направления. Акад. Хаджийски е автор на 7 учебника, като е въвел в учебните планове нови научни направления. Бил е гост-преподавател в редица чуждестранни университети в Англия, Германия, Финландия, Гърция, Полша и други. Негови 43 разработки са внедрени, за което е документиран икономически ефект от 2 100 000 лв. Акад. Хаджийски е главен редактор на списание „Автоматика и информатика“ от 2002 г. и заместник главен редактор на списание „Journal of Information Technologies and Control“ до 2016 г. Член е на множество чуждестранни научни организации - Senior member на IEEE, председател на Националния комитет и член на два технически комитета на IF АС и др. Той е един от учредителите на Съюза по автоматика и информатика. „Джон Атанасов“, бивш негов председател и към момента член на ръководните му органи. За активната си научна и преподавателска дейност акад. Хаджийски нееднократно е бил награждаван - два пъти носител на почетния знак на ХТМУ, удостоен е със званието „Почетен професор на ТУ-Варна“, златен медал на Федерацията на научно-техническите съюзи, първа награда на Фонд „Научни изследвания“ и др.", "date": "2018.12.19", "title": "Правителството предлага акад. Минчо Хаджийски да бъде удостоен с орден „Св. Св. Кирил и Методий“- първа степен"}
{"url": "http://www.focus-news.net/news/2018/12/19/2603668/priet-e-dokladat-za-napredaka-v-izpalnenieto-na-merkite-v-natsionalnata-programa-za-reformi-za-2018-g-za-perioda-ot-may-do-oktomvri-tazi-godina.html", "text": "Правителството прие доклада за напредъка в изпълнението на мерките в Националната програма за реформи за 2018 г. за периода от месец май до месец октомври тази година. Това съобщиха от  правителствената информационна служба . Документът е изготвен на основание РМС № 396/2017 г. за определяне на механизъм за координация и наблюдение на структурните реформи в рамките на Европейския семестър. Докладът съдържа отчетна информация, която обхваща мерките, насочени за подобряване на конкурентоспособността на икономиката и за постигане на националните цели по стратегия „Европа 2020“, както и мерките, свързани с препоръките на Съвета на ЕС от 13 юли 2018 г. и тези от 2017 г. Препоръките на Съвета на ЕС за тази година са три, с една по-малко спрямо предходната, и са фокусирани основно върху областите фискална политика, финансов сектор, регулаторна рамка по несъстоятелността, система за социална защита, образование и здравеопазване. В отчета към доклада е направен преглед на изпълнението на отделните политики и са посочени евентуални рискове пред тяхното осъществяване.", "date": "2018.12.19", "title": "Приет е докладът за напредъка в изпълнението на мерките в Националната програма за реформи за 2018 г. за периода от май до октомври тази година"}
{"url": "http://www.focus-news.net/news/2018/12/19/2603673/opredelen-e-direktor-za-stranata-ni-v-saveta-na-direktorite-na-chbtr.html", "text": "Правителството определи за поста директор за Република България в Съвета на директорите на Черноморската банка за търговия и развитие (ЧБТР) Петя Кузева, директор на дирекция „Държавен дълг“ в Министерството на финансите. Това съобщиха от  правителствената информационна служба . ЧБТР е международна финансова институция на страните-участнички в Организацията за Черноморско икономическо сътрудничество. Основана е от Албания, Армения, Азербайджан, България, Грузия, Гърция, Молдова, Румъния, Русия, Турция и Украйна с цел да подпомага икономическото развитие на страните от региона. Дейността на ЧБТР е насочена към финансиране и насърчаване на регионални проекти от публичния и частния сектор, както и към поощряване на търговската активност между страните-акционери. Нашата страна е със статут на страна-учредител в Банката. Членството на България дава възможност за участие на страната при разпределянето на финансовия ресурс на Банката, както и при избора на конкретните проекти и тяхната реализация. България е представена в управителните органи на Банката с управител и заместник-управител в Съвета на управителите, както и с директор и заместник-директор в Съвета на директорите.", "date": "2018.12.19", "title": "Определен е директор за страната ни в Съвета на директорите на ЧБТР"}
{"url": "http://www.focus-news.net/news/2018/12/19/2603675/brigaden-general-krasimir-kanev-e-predlozhen-za-dlazhnostta-direktor-na-shtaba-na-otbranata.html", "text": "Правителството предлага на Президента на Република България да издаде указ, с който да освободи бригаден генерал Радостин Илиев от длъжността „Директор на Щаба на отбраната“ и да го назначи на длъжността „Директор на дирекция „Отбранителна политика и планиране“, считано от 1 януари 2019 година. Това съобщиха от  правителствената информационна служба . На длъжността „Директор на щаба на отбраната“ правителството предлага да бъде назначен бригаден генерал Красимир Кънев, като преди това бъде освободен от длъжността „Директор на дирекция „Стратегическо планиране“, а също така да бъде удостоен с офицерско звание „генерал-майор“. Полковник Стайко Прокопиев е предложен за длъжността „Директор на дирекция „Стратегическо планиране“, както и за удостояване с висше офицерско звание „бригаден генерал“.", "date": "2018.12.19", "title": "Бригаден генерал Красимир Кънев е предложен за длъжността „Директор на щаба на отбраната“"}
{"url": "http://www.focus-news.net/news/2018/12/19/2603674/haskovo-obshtinata-podari-na-detsata-myuzikala-mashina-na-vremeto.html", "text": "Община Хасково подари на децата мюзикъла „Машина на времето“. Деца от пет детски градини и 8 училища изгледаха с огромен интерес спектакъла на Държавна опера Стара Загора „Машина на времето“, представен на сцената на читалище „Заря“. Това съобщиха от  Общината . \r\nИдеята и сценария на постановката са на Радост Младенова-Арабаджиева. Музиката на песните е на  Маргарита Шоселова, инструментална музика и аранжименти – Александър Тумангелов и Димитър Косев. В мюзикъла са включени както произведения на класически автори като Й. С. Бах, Ж. Батист Люли и Чайковски, така и поп и рап музика. Публиката танцува заедно с актьорите на популярните песни. \r\nЛибретото е на Мая Дългъчева. Хореограф и режисьор е Радост Младенова-Арабаджиева, сценография и художник-костюми е Теодора Джамбазова, мултимедия - Сергей Голубев, вокален педагог - Зорница Желязкова, консултант по актьорско майсторство - Деница Янакиева, майстор на кукли - Живко Кънев. \r\nУчастваха солисти и хор от Детско-юношеска студия за опера и балет „Маргаритки“ към Държавна опера Стара Загора.", "date": "2018.12.19", "title": "Хасково: Общината подари на децата мюзикъла „Машина на времето“"}
{"url": "http://www.focus-news.net/news/2018/12/19/2603677/glavna-direktsiya-granichna-politsiya-otbelyazva-svoya-profesionalen-praznik-na-20-dekemvri.html", "text": "На 20 декември 2018 г. (четвъртък) се навършват 131 години от създаването на структура за охрана на границата в министерството на вътрешните дела през 1887 г. Това съобщиха от пресцентъра на  Министерството на вътрешните работи  (МВР). На тази дата Главна дирекция „Гранична полиция” (ГДНП) отбелязва своя професионален празник. От 10.30 часа ще бъдат поднесени венци на Паметника на загиналите полицаи в градинката „Св. Седмочисленици“, а след това във фоайето на Министерството на вътрешните работи ще бъдат наградени отличените служители от ГДГП.", "date": "2018.12.19", "title": "Главна дирекция „Гранична полиция” отбелязва своя професионален празник на 20 декември"}
{"url": "http://www.focus-news.net/news/2018/12/19/2603679/dopalnen-e-planat-na-pravitelstvoto-za-merkite-za-prisaedinyavane-kam-erm-ii-i-bankoviya-sayuz.html", "text": "Правителството одобри промяна, с цел допълнение на дейности, в Плана за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз до юли 2019 година (План). За целта е изменено РМС № 611 от 2018 г. Това съобщиха от  правителствената информационна служба . Промяната е по отношение на мярка 4 от Плана - „Подобряване на рамката за несъстоятелността”, и е свързана с включване на две дейности на Националния институт по правосъдие във връзка с необходимостта от обучение на съдиите. Те ще бъдат реализирани през 2019 г. в рамките на текущ проект, финансиран по Оперативна програма „Добро управление”. Реализацията на мерките от Плана ще осигури спазването на предварително поетите ангажименти в различните области и политики, които са от голямо значение за присъединяването на страната ни към ERM II и към Банковия съюз, и като краен резултат, след изпълнение па всички критерии за конвергенция, да се въведе еврото в съответствие с член 140 от Договора за функционирането на Европейския съюз.", "date": "2018.12.19", "title": "Допълнен е Планът на правителството за мерките за присъединяване към ERM II и Банковия съюз"}
{"url": "http://www.focus-news.net/news/2018/12/19/2603678/ek-405-miliarda-evro-sa-investirani-v-realnata-ikonomika-na-evropa.html", "text": "Публикуван днес доклад показва основните резултати, постигнати от петте европейски структурни и инвестиционни фонда до средата на бюджетния период 2014—2020 г. Към октомври 2018 г. за почти две трети от бюджета на европейските структурни и инвестиционни фондове за периода 2014—2020 г. са поети задължения по конкретни проекти. До края на 2017 г. един милион предприятия, 74 000 от които новосъздадени, са получили подкрепа за разширяване, иновации, въвеждане на нови продукти и създаване на работни места. В цяла Европа общо 1,7 милиона инвестиционни проекта са били одобрени за подпомагане от ЕС, съобщава  Представителството на ЕК в България \r\nДо края на 2017 г. 15,3 милиона души — два пъти повече в сравнение с миналата година, са получили подкрепа за намиране на работа или усвояване на нови умения. 42,5 милиона граждани вече ще имат достъп до по-добри здравни услуги.", "date": "2018.12.19", "title": "ЕК: 405 милиарда евро са инвестирани в реалната икономика на Европа"}
{"url": "http://www.focus-news.net/news/2018/12/19/2603683/babh-konstatira-influentsa-po-ptitsite-v-zhivotnovaden-obekt-tip-lichno-stopanstvo-v-selo-kosovo-na-sobstvenika-na-obekta-e-sastaven-akt-za-nespazvane-na-merkite-za-vazbrana.html", "text": "На 17 декември Българската агенция по безопасност на храните (БАБХ) констатира ново огнище на заболяването Инфлуенца по птиците (H5N8) в регистриран животновъден обект, тип лично стопанство, село Косово, община Брегово, област Видин. Това съобщиха от пресцентъра на  БАБХ . Пробите са потвърдени от Националната референтна лаборатория (НРЛ) в изпитвателна лаборатория „Екзотични и особено опасни инфекции” към Националния диагностичен научноизследователски ветеринарномедицински институт (НДНИВМИ). \r\nЗасегнатите птици в обекта са кокошки, фазани и гълъби. С цел контрол и ликвидиране на заболяването, БАБХ започна прилагане на всички мерки в съответствие с действащото законодателство. Със Заповед на изпълнителния директор на БАБХ са определени мерките за ликвидиране на огнището с високопатогенна инфлуенца по птиците и срещу разпространението на инфекция сред птиците в района.  \r\nПри посещение на обекта, на 18 декември, за изпълнение на мерките по заповедта се отбелязва липса на част от птиците.  По този повод са проведени срещи с областния управител на Видин, служители на ДАНС и МВР. След като съответните институции са сезирани за случая, са стартирани мерките за откриване на контактните и заразени птици. На собственика е съставен и връчен Акт за установяване на административно нарушение (АУАН) за неспазване на мерките за възбрана, и мерките за ликвидиране на огнище като изнасяне на заразени и контактни птици и разпространение на инфекция.  \r\nПредприето е хуманно умъртвяване и унищожаване на останалите засегнати птици в обекта и са извършени почистване и дезинфекция на дворовете и улиците в и около обекта. Определени са 3-километрова предпазна зона и 10-километрова зона за наблюдение около констатираните огнища на заболяването. В ограничителните зони няма индустриални птицевъдни обекти, а само лични стопанства.  \r\nЗабранено е движението на птици и продукти от тях в и от предпазната и наблюдаваната зона. Компетентните органи извършват преброяване на птиците в тези зони.  \r\nСвикана е комисия, която със съдействие на кметовете на населените места ще провежда обхождане на обектите за целите на извършване на клинични прегледи, взимане на проби при съмнение за заболяване  и получаване на сигнали от собственици за заболеваемост сред птиците.  \r\nАктуална информация за огнищата на заболяването Инфлуенца по птиците в страната може да намерите в интерактивната карта, публикувана на сайта на БАБХ,  .", "date": "2018.12.19", "title": "БАБХ констатира Инфлуенца по птиците в животновъден обект тип лично стопанство в село Косово, на собственика на обекта е съставен акт за неспазване на мерките за възбрана"}
{"url": "http://www.focus-news.net/news/2018/12/19/2603682/balgariya-shte-predostavi-20-hil-dolara-v-podkrepa-na-deynostta-na-unitsef.html", "text": "Министерският съвет реши България да предостави доброволна вноска в размер на 20 000 щ.д. в основния бюджет на Детския фонд на ООН (УНИЦЕФ) за 2018 г. в подкрепа на дейността му. Това съобщиха от  правителствената информационна служба . Годишният бюджет на УНИЦЕФ се формира единствено и само от т. нар. „доброволни вноски“ от страна на правителствата и частния сектор. Вноската на България е израз на съпричастност и подкрепа за дейностите на Фонда, чието представителство у нас активно насърчава и подкрепя страната ни по отношение на редица национални политики и програми, свързани с правата и благоденствието на децата. Приоритетите на България не само в национален, но и в международен план в областта на правата на човека са за по-тясно ангажиране с въпросите на правата на децата. Закрилата и насърчаването на правата на детето бе и сред основните приоритети на Българското председателство на Съвета на ЕС.", "date": "2018.12.19", "title": "България ще предостави 20 хил. долара в подкрепа на дейността на УНИЦЕФ"}
{"url": "http://www.focus-news.net/news/2018/12/19/2603680/ministar-rosen-zhelyazkov-za-tozi-programen-period-v-transporta-se-investirat-okolo-2-miliarda-evro.html", "text": "За този програмен период на транспорта се инвестират около 2 милиарда евро. Това съобщи пред журналисти Росен Желязков, министър на транспорта, информационните технологии и съобщенията, по време на инспекцията на строителството на две от метростанциите от Линия, предаде репортер  Агенция „Фокус“ . „Инфраструктурата не се изгражда самоцелно, тя служи за предоставянето на услуга и ползвателите ѝ по-малко се интересуват от строителството и повече от качеството ѝ. За този програмен период се инвестират около 2 милиарда евро, разделени на 3 оси. Това е ос, свързана с пътната инфраструктура, железопътната и метрото“, каза Желязков, като допълни, че са заложили и същия подход за следващия период. „Заявили сме аналогичен, дори леко завишен ресурс, като за довършването на последните два етапа по линия 3 - до Окръжна болница, с две връзки на 1 и 3 при НДК и линия 2 и 3 при Орлов мост, със средства около 1,5 милиард евро\", обясни той, като допълни, че най-важното е да се даде възможност на повече граждани да се придвижват с метрото и да се направят необходимите връзки за интермодалност на транспорта.", "date": "2018.12.19", "title": "Министър Росен Желязков: За този програмен период в транспорта се инвестират около 2 милиарда евро"}
{"url": "http://www.focus-news.net/news/2018/12/19/2603685/ek-lipsa-na-vizova-retsiprochnost-sas-sasht-komisiyata-pravi-obzor-na-napredaka-i-razvitiyata.html", "text": "Днес Комисията докладва относно напредъка, отбелязан през последните 12 месеца за постигането на визова реципрочност със САЩ, които са единственият останал случай, при който липсва такава. Визовата реципрочност е основен принцип на общата визова политика на Европейския съюз и Комисията продължава да е твърдо решена да постигне безвизов режим за пътуване в САЩ за всички държави — членки на ЕС, като въпрос от първостепенно значение. За тази цел Комисията ще продължи да работи със САЩ в тясно сътрудничество с петте държави членки, чиито граждани все още се нуждаят от виза, за да пътуват за САЩ, чрез ориентиран към резултати процес, съобщава  Представителството на ЕК в София . \r\nПрез последните 12 месеца контактите със САЩ на политическо и техническо равнище се активизираха. Комисията продължи да настоява пред САЩ да продължат сътрудничеството си с петте засегнати държави членки — България, Кипър, Полша, Румъния и Хърватия, с цел ускоряване на напредъка към постигане на пълна визова реципрочност. Визовата реципрочност бе обсъдена по време на всички официални срещи между ЕС и САЩ, включително двете неотдавнашни срещи на министрите на ЕС и САЩ по въпросите на правосъдието и вътрешните работи, проведени в София през май 2018 г. и във Вашингтон през ноември 2018 г. \r\nКомисията ще продължи активно да подкрепя засегнатите държави членки, включително с финансова помощ, и ще работи в тясно сътрудничество с тях, за да им помогне да изпълнят изискванията на Програмата на САЩ за премахване на визите.", "date": "2018.12.19", "title": "ЕК: Липса на визова реципрочност със САЩ: Комисията прави обзор на напредъка и развитията"}
{"url": "http://www.focus-news.net/news/2018/12/19/2603686/sofiya-koloni-ot-avtomobili-sa-se-obrazuvali-i-v-trite-platna-za-dvizhenie-na-bul-tsarigradsko-shose-ot-otbivkata-za-zh-k-mladost-v-posoka-tsentara.html", "text": "Колони от автомобили са се образували и в трите платна за движение на бул. „Цариградско шосе“ в София, от отбивката за ж. к. „Младост“ в посока центъра. Това съобщи слушател на  Радио „Фокус“ .", "date": "2018.12.19", "title": "София: Колони от автомобили са се образували и в трите платна за движение на бул. „Цариградско шосе“ от отбивката за ж. к. „Младост“ в посока центъра"}
{"url": "http://www.focus-news.net/news/2018/12/19/2603688/sofiya-tramvay-dvizhesht-se-po-liniya-22-e-derayliral-na-krastovishteto-na-bul-konstantin-velichkov-i-bul-al-stamboliyski.html", "text": "Трамвай, движещ се по линия 22, е дерайлирал на кръстовището на бул. „Константин Величков“ и бул. „Ал. Стамболийски“, предаде репортер на  Агенция „Фокус“ . Инцидентът е станал преди минути. На мястото има служители на Центъра за градска мобилност. Образувала се е колона от трамваи в посока жк. „Красна поляна“. Преминаването през кръстовището е затруднено. На място пристигна кран, който да премести излезлия от релсите трамвай.  \r\nСилвия ГЕОРГИЕВА", "date": "2018.12.19", "title": "София: Трамвай, движещ се по линия 22, е дерайлирал на кръстовището на бул. „Константин Величков“ и бул. „Ал. Стамболийски“"}
{"url": "http://www.focus-news.net/news/2018/12/19/2603672/zam-ministar-lozana-vasileva-2018-g-beshe-izklyuchitelno-aktivna-za-programata-za-razvitie-na-selskite-rayoni-dogovaryanoto-do-momenta-vazliza-na-nad-16-mlrd-evro.html", "text": "2018 година беше изключително активна за Програма за развитие на селските райони както по отношение на договаряне, така и по отношение на отворените приеми. Договарянето до момента в програмата възлиза на над 1,6 млрд. евро, което представлява 56% от програмата. Това каза зам.-министърът на земеделието, храните и горите д-р Лозана Василева по време на пресконференция, в която бяха представени резултатите от работата в сектора през годината, предаде репортер на  Агенция „Фокус“ . \r\n„Проведените приеми през 2018 г. бяха реализирани чрез информационната система. Успяхме да осъществим 18 приема, в резултат на което получихме 4 700 проектни предложения в електронната система“, коментира тя. „Бюджетът по отворените приеми беше малко над 662 млн. лв. Успяхме да отворим едни от най-атрактивните мерки за кандидатите по програмата - за инвестиции, за преработка, за млади фермери, общинска мярка и горските мерки“, каза още зам.-министърът на земеделието. Тя обясни, че за 2019 година Министерството има утвърдена програма, която е качена на сайта на ведомството, има 9 приема с обща стойност на бюджета от 141 млн. евро.  \r\nДаяна ДЮЛГЕРОВА", "date": "2018.12.19", "title": "Зам.-министър Лозана Василева: 2018 г. беше изключително активна за Програмата за развитие на селските райони - договаряното до момента възлиза на над 1,6 млрд. евро"}
{"url": "http://www.focus-news.net/news/2018/12/19/2603681/ministar-rumen-porozhanov-2019-g-otnovo-shte-bade-trudna-za-zhivotnovadniya-sektor-osnovni-problemi-se-ochakvat-v-ovtsevadstvoto.html", "text": "2019 г. отново ще бъде трудна за животновъдния сектор. Това каза министърът на земеделието, храните и горите Румен Порожанов по време на пресконференция, в която бяха представени резултатите от работата в сектора през годината, предаде репортер на  Агенция „Фокус“ . „Схемите за обвързано производство, които ние реализирахме за миналата година, смятаме, че дават по-справедливото разпределение на ресурсите в сектора. Основни проблеми в животновъдството са: пазарът и субсидиите – производството“, каза той. По думите му реализираните програми в сектора дават възможност да бъдат подпомогнати малките производители. „Цените на фуража се увеличават. В началото на следващата година ще си направим среща с животновъдния и преработвателния сектор, най-вече в контекста на производството на млечните продукти. Основните проблеми отново очакваме да бъдат в овцевъдството. В производството  на краве мляко пазарът няма затлачване, както е при овцевъдството. Надявам се да приключим темите с болестите по древните преживни животни“, каза той. Министър Порожанов обясни, че опасността от пламване на африканска чума по свинете остава, защото това е болест, която твърде бързо се разпространява.  \r\nДаяна ДЮЛГЕРОВА", "date": "2018.12.19", "title": "Министър Румен Порожанов: 2019 г. отново ще бъде трудна за животновъдния сектор, основни проблеми се очакват в овцевъдството"}
{"url": "http://www.focus-news.net/news/2018/12/19/2603684/plamen-georgiev-kpkonpi-praktikata-pokazva-che-srokat-za-proverka-na-nezakonno-pridobito-imushtestvo-tryabva-da-bade-intuitiven.html", "text": "Практиката показва, че срокът за проверка на незаконно придобито имущество трябва да бъде интуитивен. Това каза председателят на Комисията за противодействие на корупцията и за отнемане на незаконно придобито имущество (КПКОНПИ) Пламен Георгиев по време на заседание на парламентарната правна комисия във връзка с отпадане на предложени текстове, с които се определят срокове на извършваните от Комисията проверки за незаконно придобито имущество, предаде репортер на  Агенция „Фокус“ . \r\n„Очакваме тълкувателно решение на съда, но искам да споделя, че действително към настоящия момент практиката в преобладаващите случаи е показала, че срокът трябва да е интуитивен. Така или иначе КПКОНПИ проверява период от 10 години и той не може да се променя. Т.е. дали проверката ще се извърши за един, два или шест месеца, тя е за точно този определен срок“, заяви той. \r\nГеоргиев посочи, че няма друга институция в държавата, при която срокът за извършване на проверка да е депозиран. „Според мен е разумно да изчакаме и да видим какво ще бъде тълкувателното решение на съда. На този етап ние си вършим проверките“, каза още той. \r\nЦветилена СИМЕОНОВА", "date": "2018.12.19", "title": "Пламен Георгиев, КПКОНПИ: Практиката показва, че срокът за проверка на незаконно придобито имущество трябва да бъде интуитивен"}
{"url": "http://www.focus-news.net/news/2018/12/19/2603690/pravitelstvoto-prie-promeni-v-tarifata-za-taksite-koito-se-sabirat-po-zop.html", "text": "Министерският съвет прие Постановление за изменение и допълнение на Тарифата за таксите, които се събират за производствата по глава 27 от Закона за обществените поръчки (ЗОП) пред Комисията за защита на конкуренцията (КЗК) и Върховния административен съд (ВАС). Това съобщиха от  правителствената информационна служба . Целта на промените е Тарифата да бъде приведена в съответствие с промените в ЗОП и в Административно процесуалния кодекс (АПК). Постановлението е прието в изпълнение на § 106 от Закона за изменение и допълнение на АПК, с който се променя размерът на касационните такси и таксите по частните жалби, дължими пред ВАС във връзка със спорове по ЗОП. Размерът на таксите за касационно обжалване пред ВАС се приравнява на този, събиран за производствата пред КЗК. Таксите по частните жалби пред ВАС вече не са предмет на уреждане в Тарифата. Съгласно промените в закона, техният размер се определя в чл. 235а от АПК и е в размер на 30 лв. за граждани и на 150 лв. за организации. Предвидена е и такса за предоставяне на презапис на електронни документи на електронен носител в производството пред КЗК, съответно 0.50 лв. за 1 бр. CD и 0.60 лв. за 1 бр. DVD. Влизането в сила на промените в Тарифата е съобразено с прилагането на новия размер на таксите по ЗОП - от 1 януари 2019 г.", "date": "2018.12.19", "title": "Правителството прие промени в Тарифата за таксите, които се събират по ЗОП"}
{"url": "http://www.focus-news.net/news/2018/12/19/2603689/20-hil-evro-se-otpuskat-kato-dobrovolni-godishni-vnoski-kam-sekretariata-na-sayuza-za-sredizemnomorieto-i-kam-fondatsiya-anna-lind.html", "text": "Правителството одобри предоставянето на доброволни годишни вноски на Република България към Секретариата на Съюза за Средиземноморието в размер на 19 558 лв. (10 000 евро) и Фондация „Анна Линд“ в размер на 19 558 лв. (10 000 евро) за сметка на бюджета на Министерството на външните работи, което ще допринесе за повишаване на относителната тежест на България в регионален и глобален аспект и ще се отрази положително на международния й имидж. Това съобщиха от  правителствената информационна служба . България членува в Съюза за Средиземноморието още от самото му създаване през 2008 г., заедно с останалите страни-членки на ЕС и 15 страни от Северна Африка, Близкия изток и Балканите. Организацията има за цел да установи стабилност и сигурност в региона, да подобри икономическите връзки, да укрепи сътрудничеството в борбата срещу корупцията, тероризма, организираната престъпност, миграцията и трафика на хора, както и да развие редица проекти, свързани с енергетиката, околната среда, образованието, социалната стабилност и др. Фондация „Анна Линд“ е основана през 2004 г. и нейната мисия е да подкрепя разбирателството между културите и религиите и да насърчава развитието на гражданското общество. Към настоящия момент фондация „Анна Линд“ е в основата на една от най-големите международни мрежи в сферата на интеркултурния диалог - повече от 3000 граждански организации, развиващи дейност в 43 страни. В България действа мрежа от 109 организации. За последния тригодишен период (2015-2017) фондацията е спонсорирала проекти на български организации на стойност 76 419,94 евро, като в различните дейности участие са взели най-малко 1000 младежи от страната.", "date": "2018.12.19", "title": "20 хил. евро се отпускат като доброволни годишни вноски към Секретариата на Съюза за Средиземноморието и към Фондация „Анна Линд“"}
{"url": "http://www.focus-news.net/news/2018/12/19/2603692/dobrich-nay-golyamoto-postizhenie-na-sportist-1-v-obshtinata-za-2018-g-e-evropeyskata-shampionska-titla-v-parvenstvoto-po-godzhu-ryu-v-portugaliya.html", "text": "Най-голямото постижение на спортист №1 в община Добрич – каратиста Пеньо Пенев, е европейската шампионска титла в първенството по годжу рю в Португалия, предаде кореспондентът на  Радио „Фокус” . 20-годишният каратист е републикански шампион и е първи при мъжете в най-стария турнир в Европа – „Златен пояс” в Сърбия. Той тренира карате от 7-годишен, в момента е студент в Педагогическия колеж към Шуменския университет. През 2019 година негова основна цел ще бъде добро представяне на Световното първенство през септември в Малайзия. Втората в класацията на Община град Добрич за най-добър спортист за 2018 г. - лекоатлетката Радосвета Симеонова от СКЛА „Добруджа 99”, през тази година e спечелила многобройни отличия в различни турнири и първенства в бягане на дълги дистанции. Днес кметът на Добрич Йордан Йорданов лично поздрави и награди призьорите.  \r\nЖулиета НИКОЛОВА", "date": "2018.12.19", "title": "Добрич: Най-голямото постижение на спортист №1 в общината за 2018 г. е европейската шампионска титла в първенството по годжу рю в Португалия"}
{"url": "http://www.focus-news.net/news/2018/12/19/2603693/odobreni-sa-promeni-po-byudzhetite-na-sedem-ministerstva.html", "text": "Правителството одобри вътрешнокомпенсирани промени по бюджета на Министерството на икономиката за 2018 г. Със сумата от 669 000 лв. се увеличават разходите за издръжка на програма „Реализация на експортния потенциал и участие в търговската политика на ЕС“ за сметка на реализирани икономии по показател „Субсидии и други текущи трансфери за нефинансови предприятия“ на програма „Насърчаване на инвестициите за повишаване на конкурентоспособността на икономиката“. Предлаганото изменение не променя общия размер на утвърдените разходи по бюджета на ведомството за настоящата година. Това съобщиха от  правителствената информационна служба . Вътрешнокомпенсирани промени се правят и по бюджета на Министерство на културата за 2018 г., като с 382 086 лв. се увеличават утвърдените разходи по „Политика в областта на опазване на движимото и недвижимото културно наследство“. Допълнителни разходи се одобряват и по бюджетните програми „Национален фонд „Култура“ и  „Обучение на кадри в областта на изкуството и културата“. Отделно по бюджета на ведомството се правят промени във връзка с увеличаване на капитала на „Аудиовидео Орфей“ ЕАД с парична вноска в размер на 302 130 лв. Увеличаването ще се извърши чрез издаване на нови поименни акции с номинална стойност 10 лв. всяка.  \r\nЧрез вътрешнокомпенсирани промени по бюджета на Министерството на правосъдието за 2018 г. се осигуряват повече средства по политиките в областта на изпълнението на наказанията в размер на 2 864 000 лв. С друго Постановление по бюджета на ведомството се одобряват и допълнителни разходи в размер на 650 000 лв. за изплащане на обезщетения по бюджета на Главна дирекция „Изпълнение на наказанията“. Средствата ще бъдат осигурени за сметка на преструктуриране на разходите и/или трансферите по централния бюджет за 2018 г. \r\nЗа настоящата година вътрешнокомпенсирани промени се правят също по бюджета на Министерството на външните работи поради необходимост от средства по бюджетните програми „Управление на задграничните представителства и подкрепа на българските граждани в чужбина“, „Администриране и осигуряване на дипломатическата служба и „Публични дейности“. Предлага се увлечение на разходите за командировъчните средства на дългосрочно командированите служители в задграничните представителства на Република България и разходите за издръжка на Централно управление на МВнР и Дипломатическия институт.  \r\nИ по бюджета на Министерството на здравеопазването се прави вътрешно преразпределение, което ще доведе до преструктуриране на предварително разчетения финансов ресурс с цел обезпечаване на нормалното функциониране на структурите към министъра на здравеопазването през 2018 г. и постигане на заложените основни стратегически и оперативни цели на министерството.  \r\nС отделно правителствено Постановление се одобряват допълнителни разходи по бюджета на Министерството на здравеопазването за настоящата година в размер на 4 359,0 хил. лева. Средствата са предназначени за държавни лечебни заведения за болнична помощ-търговски дружества, за закупуване на дълготрайни материални активи по „Политика в областта на диагностиката и лечението“, бюджетна програма „Осигуряване на медицинска помощ на специфични групи от населението“. Предвижда се закупуването на апаратура, медицинско и немедицинско оборудване за структурите по изгаряния и пластична хирургия, в това число апаратура и оборудване за анестезиология и интензивно лечение, хирургия и консервативно лечение на пациентите. \r\nДруго прието днес Постановление също касае промени по бюджета на здравното ведомство. Предвиждат се допълнителни плащания в частта на финансирането на бюджетното салдо за сметка на централния бюджет в размер на 4 000 000 лв., във връзка с увеличаване капитала на държавни лечебни заведения - търговски дружества. Средствата ще бъдат използвани за реализиране на инвестиционните намерения на лечебните заведения с цел - създаване на възможности за прилагане на най-съвременни и ефективни методи и технологии за диагностика и лечение. Заедно с това ще се подобрят условията за посрещане на нарастващите потребности на населението от своевременна и качествена здравна помощ. \r\nПравителството одобри също вътрешнокомпенсирани промени на утвърдените разходи по области на политики/бюджетни програми по бюджета на Министерския съвет за 2018 г. Промените се отнасят до осигуряването дейността и организацията на работата на МС, както и до осъществяването на държавната политика на областно ниво. Увеличават се и утвърдените разходи по бюджетна програма „Вероизповедания“. Изменя се също така правителственото Постановление № 291 от 12 декември 2018 г. за одобряване на допълнителни разходи по бюджета на Министерския съвет за 2018 г. \r\nЧрез промени по бюджета на Министерството на младежта и спорта за 2018 г. се увеличава капиталът на „Национална спортна база“ ЕАД. С предоставените средства в размер на 20 000 000 лв. ще бъде придобит мажоритарен брой акции от капитала на „Арена Русе“ АД, собственик Булстрад Арена - универсална спортно-зрелищна зала и обществен комплекс към нея. Управлението на многофункционалното спортно съоръжение от „Национална спортна база“ ЕАД ще гарантира висока степен на експлоатационна ефективност на обекта, съобразена със съвременните изисквания за подобен тип обекти и ще намали пряката ангажираност на държавата за управлението и поддържането й.  \r\nНа днешното правителствено заседание бяха одобрени и допълнителни разходи по бюджета на Министерството на вътрешните работи за 2018 г. в размер на 20 000 000 лв., Средствата са за предвидени плащания за персонал по бюджета на ведомството за настоящата година.", "date": "2018.12.19", "title": "Одобрени са промени по бюджетите на седем министерства"}
{"url": "http://www.focus-news.net/news/2018/12/19/2603691/prezidentat-rumen-radev-golyamata-nadezhda-za-badeshteto-na-balgariya-e-v-ogromniya-potentsial-na-mladite-hora.html", "text": "С всичко, което постигате, вие градите своето бъдеще, но извършвате и една изключителна общественополезна дейност, защото вашите успехи са най-добрата реклама на България пред инвеститорите да избират страната ни. С тези думи президентът Румен Радев се обърна към участниците в Осмата годишна среща на олимпийските отбори по природни науки. Това съобщиха от  прессекретариата на държавния глава . Тържественото събитие се проведе в Националния археологически институт с музей при БАН.  \r\nДържавният глава подчерта, че успехите в настоящия състезателен сезон са впечатляващи – за България са спечелени седем златни, единадесет сребърни, четиринадесет бронзови медала, както и пет почетни грамоти.  \r\n„Тези престижни отличия и победи са извоювани в оспорвани състезания по математика, физика, химия, биология, лингвистика, астрофизика и дават огромно чувство на гордост за всички нас“, заяви в словото си Румен Радев. По думите на държавния глава това доказва, че младите хора в България имат огромен потенциал и са отворени към света. „И това ни дава надежда, че България може да бъде преуспяваща държава“, допълни президентът.  \r\nВ навечерието на 60-ата годишнина от провеждането на първата ученическа Олимпиада президентът се обърна към ръководителите, преподавателите, треньорите и олимпийските отбори по природни науки на България и им благодари за всеотдайността, упоритостта, енергията и вярата. „Поколения наред вие създавате шампиони, но и вяра във всички български деца, че могат да успеят като се трудят постоянно“, отбеляза още на церемонията президентът Румен Радев.", "date": "2018.12.19", "title": "Президентът Румен Радев: Голямата надежда за бъдещето на България е в огромния потенциал на младите хора"}
{"url": "http://www.focus-news.net/news/2018/12/19/2603695/otpusnati-sa-sredstva-za-izplashtane-na-obezshteteniya-po-sporazumeniya-za-zabaveno-pravosadie.html", "text": "Допълнителни разходи в размер на 97 900 лв. по бюджета на Министерството на правосъдието бяха одобрени днес от Министерски съвет. Това съобщиха от  правителствената информационна служба . Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на сумата, изплатена за периода от 01.10.2018 г. до 05.12.2018 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок. Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. Средствата, необходими за изплащане на сумите по сключените споразумения, са планирани в централния бюджет.", "date": "2018.12.19", "title": "Отпуснати са средства за изплащане на обезщетения по споразумения за забавено правосъдие"}
{"url": "http://www.focus-news.net/news/2018/12/19/2603694/dopalnitelno-7-508-leva-se-otpuskat-za-rehabilitatsiya-na-voennoinvalidi.html", "text": "Правителството одобри допълнителен трансфер в размер на 7 508 лв. по бюджета на държавното обществено осигуряване за 2018 година. Това съобщиха от  правителствената информационна служба . Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.", "date": "2018.12.19", "title": "Допълнително 7 508 лева се отпускат за рехабилитация на военноинвалиди"}
{"url": "http://www.focus-news.net/news/2018/12/19/2603696/burgas-zadarzhan-e-16-godishen-kriminalno-proyaven-mladezh-ograbil-85-godishna-zhena-v-doma-y-selo-v-goritsa.html", "text": "На 18 декември т.г. около 13.00 ч. в Районно управление на МВР - Поморие е получено съобщение за грабеж спрямо 85-годишна жена от село Горица, община Поморие, при който е отнета сумата от 240 лв. Това съобщиха от  ОДМВР - Бургас . В резултат на бързите оперативно-издирвателни мероприятия, предприети от служителите на отдел \"Криминална полиция\" Районно управление на МВР – Поморие е установен и задържан за срок от 24 часа извършителят на деянието – това е 16-годишен криминално проявен младеж от село Горица, който проникнал в дома на възрастната жена и извършил грабежа на паричната сума. Задържаният направил пълни самопризнания. При извършения личен обиск са намерени и иззети три пликчета с  бяло кристалообразно вещество (метамфетамин) и три топчета със суха растителна маса (канабис). По случая е образувано досъдебно производство.", "date": "2018.12.19", "title": "Бургас: Задържан е 16-годишен криминално проявен младеж, ограбил 85-годишна жена в дома й село в Горица"}
{"url": "http://www.focus-news.net/news/2018/12/19/2603697/ministar-rumen-porozhanov-v-nachaloto-na-2019-g-shte-bade-realiziran-zakonat-za-gradushkite.html", "text": "В началото на 2019 г. ще бъде реализиран Законът за градушките. Това каза министърът на земеделието, храните и горите Румен Порожанов по време на пресконференция, на която бяха представени резултатите от работата в сектора през годината, предаде репортер на  Агенция „Фокус“ . „Сигурно не съм успял да кажа много от нещата, които не сме направили през 2018 г. Това, което ми се искаше да вкараме, но се забави и ще бъде реализирано в началото на следващата година е Законът за градушките“, посочи той. Моята амбиция е до края на месец януари да го предложа на Министерски съвет и да отиде към Парламента“, коментира земеделският министър. Според него в момента е много важно предприятието за борба срещу градушките да бъде създадено. Румен Порожанов обясни, че този закон ще даде възможност на много урбанизирани територии да бъдат покрити от противоградната защита и ще намалеят щетите върху имуществото. По думите му специфичността на законопроекта е, че вноските са заложени от застрахователите. „Вноската, която залагаме е между 5-6 млн.лв., тя е да има солидарност и да се намали вноската на земеделските производители“, изтъкна той.    \r\nДаяна ДЮЛГЕРОВА", "date": "2018.12.19", "title": "Министър Румен Порожанов: В началото на 2019 г. ще бъде реализиран Законът за градушките"}
{"url": "http://www.focus-news.net/news/2018/12/19/2603698/lachezar-pekov-tsgm-vazstanoveno-e-dvizhenieto-na-tramvaite-po-liniite-22-i-11.html", "text": "Мотрисът, който беше дерайлирал на кръстовището на бул. „Константин Величков“ и „Александър Стамболийски“, е наместен и вече движението на трамваите по линиите 11 и 22 е възстановено. Това каза за  Агенция „Фокус“  Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Няма пострадали хора. Причината за дерайлиралия трамвай се изяснява“, добави още Пеков.  \r\nТрамвай 22 беше дерайлирал на кръстовището на бул. „Константин Величков“ и „Александър Стамболийски“ в посока кв. „Красна поляна“. Това наложи трамваите от линия 22 да бъдат отклонени до метростанция „Опълченска“, а тези по линия 11 се движеха по бул. „Христо Ботев“, „Александър Стамболийски“ в посока кв. „Княжево“.", "date": "2018.12.19", "title": "Лъчезар Пеков, ЦГМ: Възстановено е движението на трамваите по линиите 22 и 11"}
{"url": "http://www.focus-news.net/news/2018/12/19/2603701/zaradi-otkriti-arheologicheski-obekti-srokat-za-zavarshvane-na-faza-1-ot-obhodniya-pat-na-gabrovo-se-udalzhava-do-kraya-na-2019-g.html", "text": "Министерският съвет изменя свое постановление за одобряване на допълнителни разходи по бюджета на Министерството на регионалното развитие и благоустройството за 2018 г. за финансиране изграждането на „Обход на гр. Габров“ - фаза I. Това съобщиха от  правителствената информационна служба . Постановлението предвижда с размера на неусвоените средства по чл. 1, ал. 1 от Постановление № 197 да се увеличат разходите по „Политика за поддържане, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита“, бюджетна програма „Рехабилитация и изграждане на пътна инфраструктура“ по бюджета на Министерството на регионалното развитие и благоустройството за 2018 г. Така ще се открие акредитив за обезпечаване на 100% изпълнението на проекта през 2019 г. През 2018 г. за изпълнението на обект „Обход на гр. Габрово“ на база фактически извършени разходи са разплатени средства в размер на 9 744 612,48 лв. Обектът се очаква да завърши през 2019 г. поради закъснение в изпълнението на строително-монтажните работи и поради възникването на непредвидени обстоятелства. При изпълнение на изкопни работи на обекта е регистриран неизвестен археологически обект - част от късно антична църква и съгласно Закона за културното наследство и Протокола на експертната комисия, назначена от министъра на културата, е необходимо провеждане на спасително археологическо проучване. Строителните работи по трасето на пътя в рамките на археологическия обект са преустановени до извършване на пълно спасително проучване на новооткритата недвижима културна ценност. Изграждането на „Обход на гр. Габрово“ - фаза I ще доведе до намаляване условията за възникване на ПТП, газовото и шумово замърсяване на урбанизирана територия и ще намали времето на пътуване на транзитните потоци. Разглеждан в съвкупност с Тунел под връх Шипка, проектът след неговата цялостна реализация ще осигури една от най-преките пътни връзки между Северна и Южна България по направлението на общо европейски коридор № IX.", "date": "2018.12.19", "title": "Заради открити археологически обекти срокът за завършване на фаза 1 от обходния път на Габрово се удължава до края на 2019 г."}
{"url": "http://www.focus-news.net/news/2018/12/19/2603687/kmetat-na-sofiya-yordanka-fandakova-ot-utre-se-vazstanovyava-dvizhenieto-na-tramvaite-po-ul-graf-ignatiev.html", "text": "Вече има издадено разрешение за ползване на първия етап от проекта за цялостна реконструкция на ул. Граф Игнатиев“, а именно трамвайното трасе. Това съобщи пред журналисти кметът на София Йорданка Фандъкова по време на инспекцията на строителството на две от метростанциите от Линия 3 на метрото, предаде репортер  Агенция „Фокус“ . „В момента всички имат задача да направят нужната организация и от утре да възстановим движението на трамваите“, заяви столичният кмет. Тя се извини на гражданите, защото ще продължи работата по полагането на настилките, което затруднява движението на пешеходците. „Навсякъде, където е възможно, са премахнати оградите, за да може и магазините да работят предколедно и хората да могат да се движат по-свободно“, посочи Йорданка Фандъкова. „ Моля, да се има предвид, че абсолютно е забранено движението по трамвайните релси и за това са сложени ограничители, включително и временните, за да не пострада някой“, коментира тя и припомни, че трамваите там преминават често. „Има информационни табели и всичко е възстановено във вида, в който трябва да се движи трамваят. Трамвай номер 10 беше само заместващ, за това няма да го има. Всички трамваи, които се движат по ул. „Граф Игнатиев“ ще възстановят своето движение по графика, по, който са се движели преди“, обяви кметът и уточни, че информация може да се намери в сайта на Центъра за градска мобилност. „Ще бъде пуснато съобщение на електронните табла, които са на всички спирки“, каза още Йорданка Фандъкова и допълни, че в момента се правят различни варианти на дизайна на таблата на спирките, за да се избере най-добрият.", "date": "2018.12.19", "title": "Кметът на София Йорданка Фандъкова: От утре се възстановява движението на трамваите по ул. „Граф Игнатиев“"}
{"url": "http://www.focus-news.net/news/2018/12/19/2603700/mvr-ne-se-doveryavayte-i-ne-davayte-pari-na-nepoznati.html", "text": "Не се доверявайте и не давайте пари на непознати, призовават от  МВР . От полицията информират, че най-често прилаганата схема сред телефонните измами е „оказване на съдействие на полицията“. В повечето случаи схемата се прилага спрямо възрастни хора в големите градове, които при първото обаждане са сами.  \r\nСценариите може да са различни, но измамниците ще направят всичко възможно да задържат жертвата на слушалката, после ще я стресират, ще я изолират и накрая ще я убедят, че те са единственото възможно решение и тя трябва да направи всичко, което й кажат. Всичко започва с едно обаждане от непознат. Възможно е от другата страна на слушалката човекът да се представи за служител на реда. В един от вариантите той ще предупреди, че ще последва обаждане от измамници, което се и случва. Следва нов разговор, в който е възможно да се включи и друг човек, представящ се за роднина или лекар. Разговорът започва с това, че ваш роднина е пострадал, и че трябва да се осигурят пари за да му се помогне – било да се излекува, да избегне проблеми със закона, вариантите са много. Обикновено на тези думи никой не реагира, но започват брутални заплахи, езикът се променя, става крайно циничен. Жертвата в този момент вече е силно стресирана. Следва нов разговор, той пак е със „служител на реда“, който уж успокоява жертвата и в подходящия момент я убеждава, че хората, които са я стресирали, могат да бъдат заловени, но за тази цел трябва да се заложи капан с пари или ценности, които тя спешно трябва да осигури, ще последват обещания, че парите или ценностите ще бъдат върнати.  „Добрият“ герой от другата страна на слушалката ще даде и указания как да стане предаването на парите и ценностите. При всички мними гаранции, жертвата се е доверила, убедена, че помага, вярва в „добрата развръзка“ и изпълнява указанията. Разбира, че е измамена, едва часове по-късно, когато номерата, с които е говорила, изведнъж замлъкнат. Междувременно измамниците са изпратили мулетата да вземат парите и правят всичко възможно да унищожат следите си, свързващи ги с престъпната дейност.  \r\nЗа да се добие представа как реално се случва една измама, ето един реален случай:  \r\nВъзрастна жена от голям областен град получава обаждане в късен сутрешен час на стационарния си телефон. Непознат мъжки глас се представя за началник на едно от районните управления в града. Той обяснява, че работят по задържането на четирима мъже от банда телефонни измамници, които са много опасни, и моли жената да помогне като изцяло се съгласи с измамниците, за да може полицията да ги залови с доказателства. Добавя, че поддържа връзка с прокурор и телевизия, която ще заснима цялата операция. По молба на представилия се за полицейски началник, жената му диктува мобилния си телефон, за да държи постоянно връзка с него. В последствие на стационарния пост се обажда мъж, който иска всичките й пари, следва и заплаха за живота. По инструкция на мнимия полицай жената събира и слага наличните в дома си пари в плик. Според инструкцията поставя плика в хладилна чанта, защото „тя не се засичала от уредите на измамниците“ и ги хвърли през терасата на жилището си. Пак по инструкция на мнимия служител на реда тя се скрива, защото щяло да има престрелка.", "date": "2018.12.19", "title": "МВР: Не се доверявайте и не давайте пари на непознати"}
{"url": "http://www.focus-news.net/news/2018/12/19/2603703/uvelichava-se-razmerat-na-angazhimentite-i-zadalzheniyata-za-razhodi-za-patni-proekti-na-mrrb-do-kraya-na-godinata.html", "text": "Правителството одобри увеличаване на максималния размер на ангажиментите за разходи, които могат да бъдат поети от Министерството на регионалното развитие и благоустройството през 2018 г., със 134 867 628 лв. Това съобщиха от  правителствената информационна служба . С приетото от Министерския съвет постановление се увеличава и максималният размер на новите задължения за разходи, които могат да бъдат натрупани от министерството през същата година, със сумата от 139 721 992 лв. Промяната е свързана с необходимостта от поемането на ангажименти за изграждане на приоритетни пътни проекти, чието изпълнение стартира през 2018 г., и разплащане на действително извършени дейности през същата година за неотложни аварийно - възстановителни работи.  Изменя се също така постановлението за одобряване на допълнителни разходи по бюджета на Министерството на регионалното развитие и благоустройството за 2018 г. за ремонтно-възстановителни дейности по републиканската пътна мрежа. С промяната се дава възможност за включване на нови отсечки, което ще позволи ефективното използване на вече предоставения ресурс в размер на общо 150 млн. лв. за ремонт на пътни отсечки. Така ще се осигури инвестиция за подобряване на състоянието на нови участъци от републиканската пътна мрежа и ще се повиши безопасността на движение.", "date": "2018.12.19", "title": "Увеличава се размерът на ангажиментите и задълженията за разходи за пътни проекти на МРРБ до края на годината"}
{"url": "http://www.focus-news.net/news/2018/12/19/2603704/pravitelstvoto-se-razporedi-s-imoti.html", "text": "По решение на Министерския съвет се отчуждават имоти и части от имоти - частна собственост в землищата на гр. Ихтиман, с. Стамболово и с. Мирово. Те са необходими за изграждане на ж. п. линия в участъка Ихтиман - Септември по проекта за модернизация на железопътната линия София - Пловдив. Средствата за обезщетяване на собствениците, респективно правоимащите лица на засегнатите имоти, са за сметка на Национална компания „Железопътна инфраструктура“. Това съобщиха от  правителствената информационна служба . От публична в частна държавна собственост се променя статутът на имот, управляван от „Североизточно държавно предприятие“ ДП - Шумен. Поземленият имот е с площ 11 960 кв. м и построени в него двуетажна административна сграда със застроена площ 182 кв. м, гаражи със застроена площ 129 кв. м. и работилница и навес със застроена площ 540 кв. м. Промяната на неговия статут ще създаде възможност за по-ефективното му използване в бъдеще и за извършване на разпоредителни действия, чрез които да се реализират допълнителни приходи. \r\n„Български пощи“ ЕАД ще извърши замяна на недвижими имоти със съсобственика „Българска телекомуникационна компания“ ЕАД с цел дългосрочно спестяване на разходи. Дружеството ще придобие чрез замяна правото на собственост върху сграда в София с обща площ 1000 кв. м. В замяна, „Български пощи“ ЕАД ще предостави помещения с обща площ 180 кв. м. Целта на замяната е дружеството да премести административните служби на Регионално управление „Западен регион“. Към момента те се помещават в сграда, за което плащат годишен наем.  \r\nОдобрена е продажбата на 19,5709 % идеални части от недвижим имот на летище София. Имотът е изграден със средства на „България Ер Меинтенанс“ ЕАД по инвестиционен проект „Разширяване на база за ремонт и поддръжка на самолети „Луфханза Техник София“ ООД и изграждане на логистична база с административна част и подземен паркинг на „ДиЕйчЕл Експрес България“ ЕООД“. Той включва - административна сграда 5, логистична база с административна част и подземен паркинг с 2 бр. КПП, енергиен блок, разширение склад, КПП, коридор за достъп, паркинг и площадкова инфраструктура. „Летище София“ ЕАД продава притежаваните идеални части, които не могат да бъдат използвани от дружеството съгласно Правилника за реда за упражняване правата на държавата в търговските дружества с държавно участие в капитала, чрез пряко договаряне със съсобственика „България Ер Меинтенанс“ ЕАД, при начална цена не по-ниска от определената от лицензиран оценител. \r\nПравителството одобри също така внасянето на два имота - частна държавна собственост, като непарична вноска в капитала на „ДЪРЖАВНА КОНСОЛИДАЦИОННА КОМПАНИЯ“ ЕАД, гр. София. Имотите се намират в землището на Община Елин Пелин и представляват терени с площ от 80.854 дка и 57.623 дка. Те са с подходяща локация за изграждане на зона по подобие на Икономическа зона София-Божурище, където да бъдат привличани инвеститори. На министъра на икономиката е възложено да осъществи дейностите по увеличаването на капитала на „ДЪРЖАВНА КОНСОЛИДАЦИОННА КОМПАНИЯ“ ЕАД.  \r\nМинистерският съвет допълни и решението си, с което стопанство „Кричим“ се предоставя за безвъзмездно управление на „Югозападно държавно предприятие“ ДП - Благоевград. На държавното предприятие ще бъдат предоставени още две сгради - трафопостове с площ 8,12 кв. м и с 19,87 кв. м, които не са били включени във вече приетото решение.", "date": "2018.12.19", "title": "Правителството се разпореди с имоти"}
{"url": "http://www.focus-news.net/news/2018/12/19/2603705/uvelichava-se-kapitalat-na-nauchnoizsledovatelski-stroitelen-institut-nisi.html", "text": "Правителството одобри промени в бюджета на Министерството на регионалното развитие и благоустройството за 2018 г. във връзка с увеличаване капитала на „Научноизследователски строителен институт – НИСИ“ ЕООД, в София с 200 000 лв. Това съобщиха от  правителствената информационна служба . Средствата ще се осигурят за сметка на намаление на разходите по бюджета на министерството за 2018 г. от програма „Ефективна администрация и координация“. Те ще се използват за финансово осигуряване на търговското дружество от системата на МРРБ, за обновяване и модернизация на материалната база с цел продължаване на пазарната му дейност, подобряване качеството на предлаганите услуги и повишаване на конкурентоспособността.Промяната е в рамките на утвърдените разходи по бюджета на МРРБ за 2018 г.", "date": "2018.12.19", "title": "Увеличава се капиталът на „Научноизследователски строителен институт – НИСИ“"}
{"url": "http://www.focus-news.net/news/2018/12/19/2603702/ministar-rumen-porozhanov-635-mln-lv-sa-direktnite-plashtaniya-ot-fond-zemedelie-za-58-hil-proizvoditeli-prez-2018-g.html", "text": "Държавен фонд „Земеделие“ преведе 634 337 431 лева на 57 909 кандидати по Схемата за единно плащане на площ (СЕПП). Това каза министърът на земеделието, храните и горите Румен Порожанов по време на пресконференция, в която бяха представени резултатите от работата в сектора през годината, предаде репортер на  Агенция „Фокус“ .  Общият бюджет за подпомагане по схемата тази година е 743 млн. Окончателната ставка по СЕПП за Кампания 2018 г. ще бъде определена със заповед на министъра на земеделието, храните и горите. Тя ще бъде издадена след актуализирането на слой „Площи, допустими за подпомагане“. Актуализацията става на база на подадените възражения от земеделските стопани и след изясняване принадлежността на констатираните двойно заявени площи за Кампания 2018 г. Въз основа на обновената информация ДФ „Земеделие” – РА ще извърши окончателните разплащания по Схемата за единно плащане на площ .  \r\nДаяна ДЮЛГЕРОВА", "date": "2018.12.19", "title": "Министър Румен Порожанов: 635 млн. лв. са директните плащания от Фонд „Земеделие“ за 58 хил. производители през 2018 г."}
{"url": "http://www.focus-news.net/news/2018/12/19/2603676/voennoe-obozrenie-rusiya-vazrazhdaneto-na-amerikansko-turskata-druzhba-otnovo-se-otlaga.html", "text": "Вашингтон опроверга сензационната новина, че Белият Дом е готов да екстрадира ислямския проповедник Фетулах Гюлен, който живее в САЩ и е обвиняван от правозащитните органи, че е организирал военния преврат в Турция през лятото на 2016 година, пише   в материал, представен без редакторска намеса.  \r\nНапомняме, че Анкара не без основания счита, че спецслужбите на САЩ, опекуни на Гюлен, имат непосредствено отношение към подготовката на пуча. При това Ердоган е давал да се разбере, че е готов да прехвърли цялата отговорност за това на предходната администрация на Барак Обама и да започне „всичко от бял лист“ с новата републиканска администрация на Доналд Тръмп. \r\nТака, горе-долу, постъпи и самият Ердоган, който изцяло прехвърли вината за сваления руски бомбардировач на заговорниците-гюленисти. Които уж по този начин са искали да скарат Анкара и Москва. \r\nСамият американски лидер обвиняваше своя предшественик за това, че провежданата от неговия кабинет политика е разрушила отношенията на Америка с нейния ключов съюзник – Турция. Освен това Тръмп е давал да се разбере, че неговият турски колега му е много симпатичен и че той се надява да установи с него приятелски и добри работни отношения. \r\nДруг сериозен проблем в отношенията между двете страни стана подкрепата на американците за незаконните кюрдски въоръжени формирования, действащи в Северна Сирия. В дейността на кюрдските сепаратисти, които Турция счита за терористи, Анкара вижда директна заплаха за своята национална сигурност и иска от САЩ да спрат подкрепата за тях. \r\nКризата в отношенията с Турция създава много сериозни проблеми за Америка. Освен това, че Анкара престана да играе по сценария на Вашингтон в Сирия и Ирак и повече не може да се разглежда като американски форпост в региона. Тя влезе, макар и в ситуационен, но алианс с такива противници на САЩ, като Русия и Иран. Към това можем да прибавим и такива неприятни за американците програми на взаимодействие между Турция и Русия, като енергийното и военно-техническото сътрудничество. \r\nС други думи, Вашингтон е крайно заинтересован от възстановяването на пълноценните съюзнически отношения с Анкара. Чистките, на които Ердоган периодично подлага туските силови структури, традиционно пълни с американски агенти на влияние, не оставя шансове за успех на нов преврат. Т.е. трябва да се градят отношения именно с това ръководство на Турция. В светлината на което възникна и възниква въпросът: какво реално е готов Вашингтон да добави към „добрите думи“ на Тръмп? \r\nИ тук прозвучаха две наистина сензационни новини. Първата от тях се заключваше в това, че на полето на неотдавнашната среща на върха на страните от Г-20 в Аржентина американският президент предполагаемо обеща да предаде на Турция Фетулах Гюлен. Това бе обявено на 16 декември от външния министър на Турция Мевлют Чавушоглу. \r\n„В Аржентина Тръмп каза на Ердоган, че САЩ работят над въпроса за предаване на Гюлен и други“, заяви турският министър. \r\nНякак си се появи движение и по втория въпрос – кюрдският. Това бе съобщено от президента на Турция Реджеп Таийп Ердоган на митинг в провинция Коня, като тогава той отбеляза, че САЩ са се отнесли положително към военната операция, която Турция планира да започне скоро в районите на Сирия, източно от река Ефрат. \r\n„Този въпрос бе обсъден с главата на Белия Дом. Вашингтон се отнесе положително към плановете на Анкара. Сега ние ще осъществим нашите инициативи. Турция ще изчисти от терористи цялата територия на Сирия и ще унищожи всички бойци“, подчерта Ердоган, като добави, че ако САЩ се считат за стратегически партньор на Турция, то те трябва да й помогнат да ликвидира заплахите, произлизащи от ОНС/ПКК (сирийските кюрдски „Отряди за народна самоотбрана“/ турската „Работническа партия на Кюрдистан“). \r\n„Говорих с Тръмп. Терористите трябва да се изтеглят в районите на Сирия на изток от река Ефрат. В противен случай Турция ще ги принуди да го направят. Действията на терористите в Сирия тревожат Турция“, добави държавният глава. \r\nИзхождайки от тези две заявления, може да се заключи, че срещата в Буенос Айрес наистина е била пробив и Ердоган някак си е успял да „завърти“ Тръмп и е направил невъзможното – накарал е американците да се съобразяват с чужди национални интереси. \r\nНо много скоро се изясни, че всичко това може и да не е съвсем така. „Гласът на Америка“ съобщи, че Доналд Тръмп не е обещавал по време на срещата си с турския лидер Ердоган да предаде ислямския проповедник Гюлен. \r\n„По време на срещата с президента Ердоган на Г-20 президентът не е поемал ангажимент да предаде Фетулах Гюлен“, заяви високопоставен чиновник от Белия Дом, кой именно, медията не съобщава. \r\nВъзниква следната интрига. Кой именно от четиримата лъже: Ердоган, Тръмп, „Гласът на Америка“ или неназования високопоставен чиновник? \r\nМеждувременно беше опровергано и твърдението на турския лидер, че уж е достигнал консенсус със САЩ за операцията в Северна Сирия. Представителят на Министерството на отбраната на САЩ Шон Робърстън, в коментар за изявлението на Ердоган относно подготовката на нова военна операция на територията на Сирия, заяви, че всякакви едностранни действия на Турция в Североизточна Сирия са недопустими и ще предизвикат сериозно безпокойство, „особено ако американските военни могат да присъстват там или в близост до тази зона, предизвикват сериозно безпокойство“. \r\nДа отбележим също, че практически синхронно с това „предупреждение“ от Пентагона, кюрдските формирования преминаха към явно терористически действия на контролираните от Турция и турските проксита територии. \r\nНа 16 декември, в Африн, в района на оживен зеленчуков пазар, се взриви кола бомба. Експлозията уби 9 души. Турски източници констатират рязка активизация на подполните организации на ОНС, след като САЩ официално се обявиха против поредната операция на Турция в Северна Сирия, в района на Манбидж и източния бряг на река Ефрат. \r\nОчевидно е и това, че без санкцията на вашингтонските си покровители, бойците от ОНС, които са американско прокси, едва ли биха предприели такива действия. И това еднозначно ще бъде разбрано от турците като директно предизвикателство от страна на американците. \r\nА какво става в такъв случай с обещанията на Тръмп, дадени на Ердоган на срещата на Г-20? Да кажем веднага: немислимо е турският президент, подобно на Петро Порошенко, да започне да си измисля и да приписва на събеседника си това, което той не е казал. Репутационните въпроси за него имат голямо значение и той не би ги рискувал. \r\nВъз основа на това може да се приеме, че Доналд Тръмп е дал на Ердоган определени гаранции по отношение на операцията в Североизточна Сирия и екстрадирането на метежния проповедник. Напомняме, че американците бяха обещали на турците да изгонят ОНС от Манбидж, което, в действителност, не изпълниха. Що се касае до предаването на Гюлен, то подобен, както изглежда, невероятен ход, подхожда изцяло на логиката на Тръмп, който, както е известно, публично заяви, че не счита смъртта на Хашоги за достатъчна причина да постави под въпрос изгодните контракти със Саудитска Арабия. \r\nИмайте предвид, че стратегическото геополитическо значение на Турция за Съединените щати е не по-малко важно от Кралството на Саудитите. \r\nНо Тръмп и неговото обкръжение нямат намерение да изпълнят обещанията, които са дали. Тоест, той може да обещае всичко, да даде всички гаранции, но това няма никакво значение. Ще бъде направено само това, което получи одобрението на тези, които са реалната власт в САЩ. Екипът на Тръмп от самото начало не разчиташе на група единомишленици, предани на своя лидер. Впоследствие президентът бе принуден да се отърве от най-преданите си хора. В резултат той се оказа едва ли не в изолация, практически лишен от субектност и реални властови лостове. При което не бива да изключваме и това, че изпълнението на някои ангажименти, поети от Тръмп, се саботират от неговото обкръжение, за да го „подставят“ и за пореден път да докажат недееспособността и неадекватността му. \r\nЗа това, какви щети върху репутацията на самите САЩ нанася това, те, изглежда, не се замислят. За тях „да свалят“ Тръмп на всяка цена стана свръхзадача и фикс-идея. На фона на това, въпросът за ценността и целесъобразността на срещите между нашия (руския) президент с американския му колега, който, както виждаме, не може да отговаря за нищо, е нулева. \r\nПревод и редакция:", "date": "2018.12.19", "title": "„Военное обозрение“ (Русия): Възраждането на американско-турската дружба отново се отлага"}
{"url": "http://www.focus-news.net/news/2018/12/19/2603709/balgariya-shte-ima-pochetno-konsulstvo-v-yaponskiya-grad-fukuoka.html", "text": "Министерският съвет прие решение, с което открива почетно консулство в Япония със седалище в град Фукуока с консулски окръг Кюшу-Окинава и Шикоку. За почетен консул е назначен японският гражданин Хироши Мунемаса. Това съобщиха от  правителствената информационна служба . Хироши Мунемаса е уважаван бизнесмен, ползващ се с авторитет и влияние сред японските делови среди. От 2017 г. насам Хироши Мунемаса има ръководни функции в рамките на Асоциацията за приятелство Фукуока-България и работи активно за насърчаване на двустранния диалог в областта на културата, спорта и обмена между местните власти на двете държави. Консулският окръг включва 12 префектури с население от близо 17 млн. души. На територията на консулския окръг има над 40 университета, като в редица от тях се обучават и български студенти. В Япония функционират още две български почетни консулства - в Йокохама и в Идзумиоцу.", "date": "2018.12.19", "title": "България ще има почетно консулство в японския град Фукуока"}
{"url": "http://www.focus-news.net/news/2018/12/19/2603699/parlamentarnata-pravna-komisiya-ottegli-predlozhenieto-da-se-udalzhat-srokovete-za-proverkite-za-nezakonno-pridobitoto-imushtestvo.html", "text": "Зам.-председателят на парламентарната правна комисия и депутат от ДПС Хамид Хамид оттегли предложението да се удължат сроковете за проверките на незаконно придобитото имущество, предаде репортер на  Агенция „Фокус“ . С действащия Закон за противодействие на корупцията и за отнемане на незаконно придобитото имущество проверката за незаконно придобито имущество може да продължи до една година. С предложението се предвиждаше този срок да се удължи с шест месеца, а в случаите при предоставяне на информация от друга държава – с до 18 месеца. \r\nЦветилена СИМЕОНОВА", "date": "2018.12.19", "title": "Парламентарната правна комисия оттегли предложението да се удължат сроковете за проверките за незаконно придобитото имущество"}
{"url": "http://www.focus-news.net/news/2018/12/19/2603707/odobren-e-otchetat-na-18-mesechnata-programa-na-saveta-na-es.html", "text": "Правителството прие отчета на 18-месечната програма на Съвета на ЕС (1 юли 2017 г. - 31 декември 2018 г.). Това съобщиха от  правителствената информационна служба . В отчета е предоставена информация относно изпълнението на заложените приоритетни теми и досиета и степента на реализиране на целите, които трите председателства на Съвета на ЕС (Естония, България и Австрия), си поставиха по тях в приетата на 20 юни 2017 г. от Съвет „Общи въпроси“ Програма на Съвета на Европейския съюз за периода 1 юли 2017 г. - 31 декември 2018 г. В нея бяха очертани ориентирани към бъдещето приоритети, съсредоточени върху очакванията на гражданите, върху съвместното преодоляване на общите предизвикателства и върху достигането до реални резултати. Трите председателства работиха по различни инициативи и действия в областта на цифровия единен пазар, за преодоляване на предизвикателствата в областта на уменията и недостига на умения, за устойчивост на околната среда и инвестиране в бъдещето, така че Европа да може да посрещне предизвикателствата на утрешния ден. Интелигентните инвестиции в човешки капитал и трансгранична инфраструктура, в т.ч. цифрова, транспортна и енергийна, в съответствие с Пакта за стабилност и растеж, бяха приоритет и за трите председателства. Продължиха обсъжданията по задълбочаването на Икономическия и паричен съюз. В областта на социалната политика основно значение бе отдадено на постигане на напредък на равнище ЕС по инициативи в областта на равното третиране и недискриминация. насърчаването на социалната справедливост, борба срещу бедността и социалното изключване, включително съсредоточаване върху намаляването на детската бедност, насърчаване на равенството между половете, съвместяване на професионалния и семейния живот. Трите председателства работиха за Енергиен съюз с насочена към бъдещето политика в областта на климата. Те поставиха основен акцент върху подобряването на сигурността на гражданите на Европейския съюз и по-ефективното управление на миграционните процеси, като укрепването на граничния контрол беше изведено като хоризонтален приоритет, отнасящ се до двата горепосочени приоритета и постигнаха редица успехи в областта на правосъдието. Председателствата работиха за утвърждаването на ЕС като мощен фактор на световната сцена с фокус върху прилагането на Глобалната стратегия на ЕС; миграцията: разширяването и Западните Балкани; стабилизиране на съседните на ЕС региони; засилване на сътрудничеството отвъд съседните на ЕС региони; политиката за сътрудничество и развитие и търговия.", "date": "2018.12.19", "title": "Одобрен е отчетът на 18-месечната програма на Съвета на ЕС"}
{"url": "http://www.focus-news.net/news/2018/12/19/2603708/tass-ukrayna-gotvi-novo-preminavane-prez-kerchenskiya-protok.html", "text": "Украйна готви ново преминаване през Керченския проток, предава  TACC \r\nУкрайна не възнамерява да се откаже да преминава с военните си кораби до Азовско море през Керченския проток. Това съобщи в сряда секретаря на  Съвета за Националната сигурност и отбрана на Украйна Олександър Турчинов. В интервю за BBC той каза, че следващият преход ще се осъществи възможно най-скоро. \r\n\"Ако ние спрем и отстъпваме, Русия ще изпълни задачата си да завземе Азовско море, ще представи  нови морски граници в Черно море, фактически легализирайки окупацията на Крим\", каза той. въпросът не може да бъде бавен.Ние също предлагаме на нашите партньори да вземат участие в това преминаване от украинските черноморски пристанища до украинските пристанища на брега на Азов. \r\nПо-специално, той заяви готовността си да покани представители на ОССЕ, НАТО и други международни организации да присъстват на украинските кораби.  Юлиян Марков", "date": "2018.12.19", "title": "TАСС: Украйна готви ново преминаване през Керченския проток"}
{"url": "http://www.focus-news.net/news/2018/12/19/2603710/odobren-e-analiz-za-balgarskiya-opit-v-podgotovkata-i-provezhdaneto-na-rotatsionnoto-predsedatelstvo-na-saveta-na-es.html", "text": "Министерският съвет одобри анализ „Опитът на България в подготовката и провеждането на Ротационното председателство на Съвета на Европейския съюз 2018 (как „Съединението прави силата“)“. Това съобщиха от  правителствената информационна служба . Първото Българско председателство на Съвета на Европейския съюз се проведе в периода 1 януари - 30 юни 2018 г. Това бе период на вземане на стратегически решения, с оглед ключовия етап, в който се намира развитието на европейския проект, когато се провежда дебатът за бъдещето на Европа и когато ЕС трансформира много от своите политики, за да бъдат те адекватни на новите реалности. Това бе изключително динамичен период, предвид факта, че 2018 г. бе последната пълна година от текущия мандат на Европейския парламент (ЕП) и Европейската комисия (ЕК), което създаваше очаквания за напредък по множеството ключови законодателни предложения и инициативи, обект на преговори. Анализът е структуриран тематично и в последователни раздели представя подготовката на Председателството с фокус върху институционалната организация, нормативната уредба, отделните направления от координационен и организационен характер, финансовото обезпечение на всяка от дейностите, обученията на екипа; политическите въпроси с фокус върху разработването на Програмата на Председателското трио (Естония-България-Австрия) и програмата на Българското председателство, националния координационен механизъм, взаимодействието с Европейския парламент и дейността на Постоянното представителство на Република България към ЕС; организирането и провеждането на събитията от Календара на Българското председателство в България и свързаните с тях организационно-логистични въпроси; комуникационната стратегия с фокус върху избора на лого и визуална идентичност, публичната комуникация в нейното национално и регионално измерение, работата с медиите, организирането на международен пресцентър. Приемането на анализа с направените изводи и препоръки от опита на България в подготовката и провеждането па първото Българско председателство на Съвета на ЕС могат да бъдат полезни на институциите в тяхната работа по европейските въпроси и на екипите на бъдещи Ротационни председателства на страните-членки, както и да послужат на изследователите от гражданското общество и академичната общност.", "date": "2018.12.19", "title": "Одобрен е анализ за българския опит в подготовката и провеждането на Ротационното председателство на Съвета на ЕС"}
{"url": "http://www.focus-news.net/news/2018/12/19/2603706/api-firmite-shte-mogat-da-kupuvat-do-100-razlichni-e-vinetki-s-edin-bankov-prevod.html", "text": "На интернет страниците на   и на   е публикувано   за купуването на електронни винетки за 2019 г. от bgtoll.bg с банков превод от фирми и държавни предприятия. Това съобщиха от пресцентъра на  АПИ . Детайлно са описани стъпките, които трябва да следва потребителят и фирмените данни, които е необходимо да въведе, влизайки на bgtoll.bg и избирайки бутона „КУПИ Е-ВИНЕТКА“. С един банков превод юридическите лица могат да купят до 100 електронни винетки, които са с различен срок на валидност и за различните категории превозни средства. Целта е максимално улеснение на фирмите, разполагащи с голям автопарк.  \r\nПълният текст на указанието е публикуван  . \r\nВзети са всички мерки за IT сигурността на интернет страницата на   и за защита на данните на ползвателите.", "date": "2018.12.19", "title": "АПИ: Фирмите ще могат да купуват до 100 различни е-винетки с един банков превод"}
{"url": "http://www.focus-news.net/news/2018/12/19/2603714/uvelichava-se-razhodniyat-tavan-po-byudzheta-na-mzhg-za-2018-g.html", "text": "Правителството прие увеличение на утвърдените със Закона за държавния бюджет на България за 2018 г. показатели на максималния размер на ангажиментите за разходи на Министерството на земеделието, храните и горите (МЗХГ), които могат да бъдат поети през 2018 г. Това съобщиха от  правителствената информационна служба . Проектът предвижда увеличение на максималния размер на новите задължения за разходи, които могат да бъдат натрупани през 2018 г., във връзка с със сключени през месец ноември многогодишни договори и начисляване на коректив за задължения. Максималният размер на ангажиментите за разходи, които могат да бъдат поети през 2018 г., е с 11 138 000 лв. повече от утвърдения със Закона за държавния бюджет на Република България за 2018 г. по бюджета на МЗХГ. Максималните размери на новите задължения за разходи, които могат да бъдат натрупани през 2018 г., е увеличен със сумата от 4 000 000 лв.", "date": "2018.12.19", "title": "Увеличава се разходният таван по бюджета на МЗХГ за 2018 г."}
{"url": "http://www.focus-news.net/news/2018/12/19/2603712/udalzhava-se-srokat-na-sporazumenieto-za-predostavyane-na-konsultantski-uslugi-mezhdu-agentsiyata-po-obshtestveni-porachki-i-mbvr.html", "text": "Министерският съвет одобри проект на Изменение на Споразумението за предоставяне на консултантски услуги между Агенцията по обществени поръчки (АОП) и Международната банка за възстановяване и развитие, подписано на 2 ноември 2017 г. Това съобщиха от  правителствената информационна служба . С промяната се предвижда удължаване на срока на действие на Споразумението за предоставяне на консултантски услуги до 28.02.2019 г. Целта е да се осигури ефективно оценяване на актуалната система на обществените поръчки в България, да се установи реалното въздействие на предприетите мерки в изпълнение на Националната стратегия за развитие на сектора на обществените поръчки за периода 2014-2020 г., както и да се идентифицират потенциални области за подобрение. Финансирането на дейностите е осигурено в рамките на проект BG05SFOP001-2.008-0001 „Преглед и оценка на системата на обществените поръчки в България“, който се осъществява с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд.", "date": "2018.12.19", "title": "Удължава се срокът на Споразумението за предоставяне на консултантски услуги между Агенцията по обществени поръчки и МБВР"}
{"url": "http://www.focus-news.net/news/2018/12/19/2603713/odobrena-e-balgarskata-pozitsiya-za-dve-predstoyashti-zasedaniya-na-saveta-na-es.html", "text": "Правителството одобри позицията на страната за заседанието на Съвета на ЕС по околна среда, което ще се проведе на 20 декември в Брюксел. Това съобщиха от  правителствената информационна служба . Ще бъдат обсъдени Програма LIFE, установяването на стандарти за емисиите СО2 от нови тежкотоварни автомобили и дългосрочната визия за неутрална по отношение на климата икономика. Европейската комисия ще представи Стратегическа дългосрочна визия за просперираща, модерна, конкурентоспособна и неутрална по отношение на климата икономика. Министрите ще обменят мнения по документа, чиято цел е да бъде потвърдена водещата глобална роля на ЕС в действията срещу измененията на климата чрез постигане на нетни нулеви емисии за парникови газове по социално справедлив и разходо-ефективен начин. Съветът на ЕС „Транспорт, телекомуникации и енергетика“ ще заседава във формат „Енергетика“ на 19 декември. Очаква се на енергийните министри да бъде представена информация, свързана с актуалното състояние на преговорния процес по законодателните предложения, включени в пакета „Чиста енергия за всички европейци“. Австрийското председателство ще запознае участниците в съвета с предложението за регламент за създаване на Механизъм за свързване на Европа. Очаква се също така Европейската комисия да информира за външните отношения на ЕС в областта на енергетиката. В дневния ред за заседанието се предвижда министрите да дискутират Стратегията на ЕК за дългосрочно намаляване на емисиите на парникови газове на ЕС в съответствие с Парижкото споразумение. Одобрени са също резултатите от няколко заседания на Съвета на ЕС, проведени също в Брюксел. В рамките на Съвета на ЕС по земеделие и рибарство, на 19 ноември, министрите обсъдиха предложението за регламент относно финансирането, управлението и мониторинга на Общата селскостопанска политика, както и регламентът за общата организация на пазара на селскостопански продукти. Комисията представи данни за актуалното състояние на пазарите на мляко, млечни продукти, захар и свинско месо. По време на заседанието беше постигнато политическо споразумение по Предложението за регламент на Съвета за определяне на възможностите за риболов за 2019 и 2020 г. на някои запаси от дълбоководна риба. На него министрите бяха запознати и с работата на Оперативна група за селските райони на Африка. Извънредно заседание на Съвет „Общи въпроси“ по чл. 50 от Договора за ЕС се проведе също на 19 ноември. Съветът подготви заседанието на Европейския съвет (чл. 50) на 25 ноември. Държавите-членки обмениха мнения по проекта на Споразумението за оттегляне на Обединеното кралство от ЕС и на Политическата декларация, очертаваща рамката на бъдещите отношения между ЕС и Лондон. Комисията определи етапа на преговорите като решителен, след изразената позиция на британското правителство, че ще подкрепи текста на Споразумението за оттегляне.  В периода 26-27 ноември заседава Съветът по образование, младеж, култура и спорт на ЕС. Във формат министри, отговорни за образованието, беше постигнат частичен общ подход по предложението за регламент за създаването на новата програма „Еразъм“. Приета беше Препоръка относно насърчаване автоматичното признаване на дипломите за висше образование и за завършен гимназиален етап на средно образование. Във формат „Младеж“ беше постигнат частичен общ подход по предложението за регламент за Европейския корпус за солидарност (2021-2027). В допълнение Съветът прие резолюция за стратегията на ЕС за младежта (2019-2027) и заключения за работата с младежта по въпросите на миграцията и бежанците. По точката за дебат беше обсъдена темата за стратегията на ЕС за младежта (2019-2027): от визия към изпълнение. Съветът на министрите, отговорни за аудиовизуалната политика и културата, прие доклад за напредъка по предложението за регламент по програмата „Творческа Европа“ (2021-2027), както и заключения за работния план за култура за 2019-2021 г. и за засилването на европейското съдържание в цифровата икономика. Във формат „Спорт“ Съветът прие заключения за икономическото измерение на спорта и социално-икономическите ползи от него. Заседанието на Съвета на ЕС по Общи въпроси във формат „Кохезионна политика“ се проведе на 30 ноември. Министрите се обединиха около виждането, че политиката за сближаване е призвана да продължи своята роля за справяне с предизвикателствата пред ЕС и да подпомага всички региони по пътя към тяхното развитие.", "date": "2018.12.19", "title": "Одобрена е българската позиция за две предстоящи заседания на Съвета на ЕС"}
{"url": "http://www.focus-news.net/news/2018/12/19/2603711/burgas-s-tarzhestvena-tseremoniya-i-svetlinno-shou-obshtina-pomorie-shte-nagradi-nay-dobrite-si-sportisti-na-20-dekemvri.html", "text": "Тържествената церемония по награждаване на най-добрите спортисти в община Поморие ще се състои от 18.00 часа на 20 декември в залата на Народно читалище просвета „Просвета 1888”, съобщиха от пресцентъра на  Община Поморие . За доброто настроение на всички присъстващи ще се погрижат грациите от Ансамбъла по художествена гимнастика с треньор Рада Вражева и талантите от Клуб по спортни танци „Поморие“ с треньор Никола Абрашев. Специални гости на церемонията ще бъдат и танцьорите от Boriana Dance, които ще омагьосат зрителите с уникалното си светлинно шоу. Ще бъдат раздадени призове в различни категории „Поморийска гордост“, „Рицар на спорта“, „Треньор на годината“ и „Спортист на годината“.  \r\nВ рамките на церемонията ще бъде представена и каузата на олимпийската надежда Стефани Музакова. Тя е състезател по ветроходство в Общински младежки спортен клуб „Циклон“ – Поморие и благодарение на всичките си постижения до момента, Стефани е единственият поморийски спортист, който има реални шансове да събере необходимата квота за участие на олимпиадата в Токио през 2020 година. На специално поставена за целта видеостена ще бъдат излъчени поздрави от популярни личности, които подкрепят каузата – www.stefanimuzakova.com Вечерта обещава много изненади и забавни мигове както за победителите, така и за всички в публиката. Община Поморие кани всички жители и гости на града да присъстват на официалното събитие, за да окуражат своите фаворити. Входът е свободен.", "date": "2018.12.19", "title": "Бургас: С тържествена церемония и светлинно шоу Община Поморие ще награди най-добрите си спортисти на 20 декември"}
{"url": "http://www.focus-news.net/news/2018/12/19/2603715/otpuskat-se-dopalnitelni-5-mln-lv-za-avariyno-vazstanovitelni-deynosti-za-predpazvane-ot-vrednoto-vazdeystvie-na-vodite.html", "text": "Правителството одобри допълнителни разходи по бюджета на Министерството на земеделието и храните за 2018 година за извършване от „Напоителни системи“ - ЕАД на аварийно-възстановителни дейности за предпазване от вредното въздействие на водите. Това съобщиха от  правителствената информационна служба . Заради създалата се през 2018 г. тежка обстановка по обектите за предпазване от вредното въздействие на водите (ОПВВВ) се наложи спешно предприемане на аварийно-възстановителни дейности. В резултат на усложнените климатични процеси беше засегната техническата инфраструктура от национално и местно значение, както и пътища, поземлени имоти и земеделска продукция. С приемането на постановлението се цели възстановяване на разрушените 74 обекта - участъци от корекции на реки, предпазни диги, отводнителни системи и други съоръжения по ОПВВВ. С промените ще се осигурят допълнителни средства в размер на 5 000 000 лв. по бюджета на МЗХГ за 2018 г. за сметка на преструктуриране на разходите и/или трансферите по централния бюджет.", "date": "2018.12.19", "title": "Отпускат се допълнителни 5 млн. лв. за аварийно-възстановителни дейности за предпазване от вредното въздействие на водите"}
{"url": "http://www.focus-news.net/news/2018/12/19/2603717/izmenya-se-pravilnikat-za-prilagane-na-zakona-za-otbranata-i-vaorazhenite-sili-na-republika-balgariya.html", "text": "Министерският съвет прие промени в Правилника за прилагане на Закона за отбраната и въоръжените сили на Република България, приет с ПМС № 46/2010 г. Това съобщиха от  правителствената информационна служба . Изменя се чл. 71з, ал. 3 от Правилника. За подобряване на процесите по попълване на международните длъжности извън територията на страната се променя периодът, в който служителите не могат да кандидатстват за длъжности в задграничните представителства на Република България, в международни организации или в други международни инициативи извън територията на страната, като се удължава от 2 на 3 години и се уеднаквява с този на служителите, които заемат длъжности в международни организации или в Други международни инициативи на територията на страната. Изменения се правят и в разпоредбата на § 43, ал. 1, 2 и 3 от Преходните и заключителни разпоредби към Постановление № 188 на Министерския съвет от 4 юли 2011 г. за изменение и допълнение на Правилника за прилагане на Закона за отбраната и въоръжените сили на Република България (обн. ДВ, бр. 53 от 2011 г.), чрез удължаване срока на нейното действие. Посочената разпоредба осигурява окомплектоването на ключови длъжности, без които се затруднява максимално дейността на военните формирования и съответните структури. Допълва се разпоредбата на § 99, ал. 1 от Преходните и заключителни разпоредби към Постановление № 191 на МС от 4 септември 2017 г. за изменение и допълнение на Правилника за прилагане на Закона за отбраната и въоръжените сили на Република България (обн. ДВ, бр. 74 от 2017 г)., чрез което се дава възможност и на офицерите, приети за обучение във Военна академия „Г. С. Раковски“ през учебната 2010/2011 г. при условията и по реда на наредбата по чл. 142, ал. 1 от Закона за отбраната и въоръжените сили на Република България, завършили специалности от професионално направление „Национална сигурност“, да се обучават по индивидуален план по реда, предвиден в разпоредбата. Тези военнослужещи са се обучавали по учебна документация, в.ч. учебни планове, учебни програми, положени изпити, получени кредити и издадени дипломи идентични с тези, по които са се обучавали студентите по специалности от професионално направление „Национална сигурност“, приети за учебните 2011/2012, 2012/2013 и 2013/2014 г., поради което се включват като правоимащи лица по § 99, ал. 1. В преходните и заключителни разпоредби на проекта на постановление се създава нарочна разпоредба, с която се дава възможност офицерите, заемащи длъжности от кариерно поле „професионално“, за които се изисква образователно-квалификационна степен „магистър“ по гражданска специалност от висши граждански училища и не са я придобили, да заемат съответните длъжности и да се преназначават на длъжности от същото кариерно поле в обхвата на притежаваното военно звание до изтичане на срока на договора им за военна служба. По този начин ще се създаде възможност и на офицерите, завършили гражданска специалност във висши военни училища да заемат длъжности от кариерно поле „професионално“ в обхвата на притежаваното военно звание, без това да бъде в противоречие с разпоредбите на ППЗОВСРБ.", "date": "2018.12.19", "title": "Изменя се Правилникът за прилагане на Закона за отбраната и въоръжените сили на Република България"}
{"url": "http://www.focus-news.net/news/2018/12/19/2603716/reglamentirat-se-dopalnitelni-pravila-pri-prilaganeto-na-isun.html", "text": "Правителството прие промени в свое Постановление № 118/2014 г. за условията и реда за определяне на изпълнител от страна на бенефициенти на безвъзмездна финансова помощ от финансовия механизъм на европейското икономическо пространство, Норвежкия финансов механизъм, фонд „Убежище, миграция и интеграция“ и фонд „Вътрешна сигурност“.Това съобщиха от  правителствената информационна служба . Измененията в документа са продиктувани от констатираната непълнота по отношение на задължението на бенефициентите за безвъзмездна помощ по фондове „Вътрешна сигурност“ и „Убежище, миграция и интеграция“ да използват ИСУН. С приемането на постановлението се преодолява именно това несъответствие и се осигурява значителна оптимизация в процеса на провеждането на процедурите по избор на изпълнител. Очакваните резултати са намаляване на административната тежест по отношение на бенефициентите и кандидатите за изпълнители и създаване на условия за намаляване на нивото на допусканите до момента грешки при провеждането им. Паралелно с това се постига и по-голяма прозрачност, което ще разшири кръга на потенциалните участници в процеса и ще повиши доверието в институциите при разходването на публичния финансов ресурс.", "date": "2018.12.19", "title": "Регламентират се допълнителни правила при прилагането на ИСУН"}
{"url": "http://www.focus-news.net/news/2018/12/19/2603719/nova-pomosht-zamenya-personalnata-pensiya-za-dete.html", "text": "От 1 януари 2019 г. се въвежда нов вид месечна помощ за деца без право на  наследствена пенсия, която ще се отпуска без доходен критерий. Тя ще може да се получава с останалите видове помощи, предвидени в Закона за семейни помощи за деца, но няма да може да се получава с персонална пенсия, отпусната за дете. Това съобщиха от  правителствената информационна служба . Поради това от 1 януари 2019 г. отпускането на персонални пенсии на деца се прекратява. Това предвиждат промени в Наредбата за пенсиите и осигурителния стаж, които бяха одобрени от правителството. Отпуснатите до 31 декември 2018 г. персонални пенсии на деца ще продължат да се изплащат в размерите, определени към тази дата по досегашния ред. Персоналната пенсия на дете, за което е отпусната новата месечна помощ, ще се прекратява поради отпаднало основание за получаването й. Чрез промени в Правилника за прилагане на Закона за семейни помощи за деца правителството уреди и редът за предоставяне на новата месечна помощ за деца без право на наследствена пенсия от починал родител. Регламентира се служебен обмен на информация между ангажираните институции - Агенцията за социално подпомагане и Националния осигурителен институт. Новата помощ ще се предоставя от 2019 г., като ще се отпуска без доходен тест. Очаква се около 8 000 деца да бъдат подкрепени. С промените се улесняват семействата и при отпускането на семейните помощи, като се премахва изискването за представяне на някои официални удостоверителни документи на хартиен носител. Дирекции „Социално подпомагане“ ще извършват проверка на декларираните данни по служебен път.", "date": "2018.12.19", "title": "Нова помощ заменя персоналната пенсия за дете"}
{"url": "http://www.focus-news.net/news/2018/12/19/2603723/ministerstvoto-na-zdraveopazvaneto-publikuva-za-obshtestveno-obsazhdane-proekt-na-naredba-za-usloviyata-i-reda-za-zaplashtane-na-lekarstveni-produkti-pokrivani-ot-nzok.html", "text": "Министерството на здравеопазването ще публикува за обществено обсъждане проект на Наредба 10 от 2009 г. за условията и реда за заплащане на лекарствени продукти, заплащани от Националната здравноосигурителна каса (НЗОК). Това съобщиха от пресцентъра на  министерството . \r\nСлед среща на министър Кирил Ананиев и зам.-министър Жени Начева с представители на пациентски организации и председателя на управителния съвет на Българския фармацефтичен съюз, от проекта отпада отмяната на чл. 8, ал. 5. Разговорите и консултациите по промените в Наредба 10 ще продължат още в началото на 2019 г., в хода на публичното ѝ обсъждане.", "date": "2018.12.19", "title": "Министерството на здравеопазването публикува за обществено обсъждане проект на наредба за условията и реда за заплащане на лекарствени продукти, покривани от НЗОК"}
{"url": "http://www.focus-news.net/news/2018/12/19/2603720/gerb-general-toshevo-otbelyaza-159-godini-ot-rozhdenieto-na-gen-stefan-toshev.html", "text": "ГЕРБ-Генерал Тошево отбеляза 159 години от рождението на ген. Стефан Тошев. Това съобщиха от пресцентъра на  партията . От името на общинската организация на ГЕРБ в Генерал Тошево, цветя на паметника на патрона на града ген. Стефан Тошев положи общинският съветник Росица Стоянова. Тя положи цветя на бюст-паметника му в града по време на организирано от Общината тържество.", "date": "2018.12.19", "title": "ГЕРБ-Генерал Тошево отбеляза 159 години от рождението на ген. Стефан Тошев"}
{"url": "http://www.focus-news.net/news/2018/12/19/2603724/vladimir-uruchev-evrodeputat-ot-gerbenp-neobhodimi-sa-razyasnitelni-razgovori-s-deputatite-ot-iztochnata-i-ot-starata-chast-na-evropa-za-paketa-mobilnost.html", "text": "Необходими са разяснителни разговори с депутатите от източната и от старата част на Европа за пакета „Мобилност“. Това каза в дневния блок на  Радио „Фокус“  „Добър ден“  Владимир Уручев, евродепутат от ГЕРБ/ЕНП във връзка с предстоящото гласуване на новите мерки от първия пакет \"Мобилност\" в Европейския парламент. Той обясни, че в момента конфликта е „изток-запад“. Според него събирането на мнозинство е постижимо, но няма достатъчно време. Въпреки всичко той е оптимист по темата. „За пръв път на ниво законодателство виждаме как в защита на определен бранш надделяват над общо европейската свобода на бизнеса и услугите. В това отношение можем да намерим подкрепа сред европейските депутати, защото сред тях има достатъчно мнозинство, които са убедени, че съществуването на единен пазар е локомотивът, който дърпа цялата икономика на Европа“ каза той. Според Владимир Уручев има нарушение на общоевропейските принципи за свобода и единен пазар. Той каза, че ще подкрепи предложението за даване на право на шофьорите да избират къде да ползват по-продължителните си почивки, като се декларират пред работодателите си. Това е единственият правилен изход от ситуацията, каза още той и добави, че предстоят така наречените „триалози“ между парламента и Съвета. Уручев  каза още, че с депутати и съмишленици ще внесът отново предложението към доклада за законодателството, който да се гласуват в ЕП.", "date": "2018.12.19", "title": "Владимир Уручев, евродепутат от ГЕРБ/ЕНП: Необходими са разяснителни разговори с депутатите от източната и от старата част на Европа за пакета „Мобилност“"}
{"url": "http://www.focus-news.net/news/2018/12/19/2603722/otmenyat-se-razporedbite-za-izdavane-na-hartieni-vinetki.html", "text": "От 1 януари 2019 г. започва да функционира смесената електронна система за таксуване на различните категории пътни превозни средства на база време и на база изминато разстояние. От тогава влизат в сила електронните винетки. Затова с промени в Правилника за прилагане на Закона за пътищата се отменят разпоредбите за издаване на хартиени стикери. Това съобщиха от  правителствената информационна служба . Винетна такса за ползване на платената републиканска пътна мрежа ще заплащат собствениците или ползвателите на автомобили с обща технически допустима максимална маса до 3,5 тона, включително, а на такива над 3,5 тона - такса за изминато разстояние. Тол системата за тежкотоварни автомобили ще функционира от 16 август 2019 г. Дотогава водачите им ще заплащат винетна такса. Администрирането на приходите от постъпили пътни такси, изготвянето на отчети и прогнози ще се извършва от Агенция „Пътна инфраструктура“. Тя ще поддържа системите за генериране и продажба на електронни винетки и маршрутни карти и ще организира разпространяването и поддръжката на бордови устройства за целите на тол таксуването. Агенцията ще оперира и поддържа Електронна система за събиране на пътни такси, в т.ч. техническата и софтуерната поддръжка на компонентите на системата. С приетите промени подзаконовият нормативен акт се привежда в съответствие с измененията в Закона за пътищата предвид въвеждането на смесената система за заплащане за преминаване по републиканската пътна мрежа.", "date": "2018.12.19", "title": "Отменят се разпоредбите за издаване на хартиени винетки"}
{"url": "http://www.focus-news.net/news/2018/12/19/2603726/prezidentat-rumen-radev-shte-udostoi-poslanika-na-kitayskata-narodna-republika-dzhan-haydzhou-s-orden-stara-planina-parva-stepen-na-20-dekemrvi.html", "text": "На 20 декември, четвъртък, от 10.30 часа на церемония в Гербовата зала на „Дондуков“ 2 президентът Румен Радев ще удостои с орден \"Стара планина\" първа степен посланика на Китайската народна република Джан Хайджоу. Това съобщиха от  прессекретариата на държавния глава . \r\nДипломатът ще получи висшето държавно отличие за неговите заслуги за развитието на двустранните отношения между България и Китайската народна република.", "date": "2018.12.19", "title": "Президентът Румен Радев ще удостои посланика на Китайската народна република Джан Хайджоу с орден \"Стара планина\" първа степен на 20 декемрви"}
{"url": "http://www.focus-news.net/news/2018/12/19/2603729/sport-kashima-gotvi-iznenada.html", "text": "Кашима Антлърс победи с 3:2 Гуадалахара на 1/4финала и си уреди нова среща срещу Реал М. Преди 2 г. на родна земя японците бяха близо до сензацията и сериозно измъчиха Белия балет, който се нуждаеше от продължения и хеттрик на Кристиано Роналдо, за да ликува с 4:2 в спора за трофея. Героят с двете си попадения Гаку Шибасаки (сега в Хетафе) вече го няма, но друг от участниците в драмата в Йокохама - Шома Дой, е сигурен, че има с какво да изненадат фаворита. \r\n\"Реал е футболен гигант, невероятен клуб. Техните постижения показват колко са големи. Очевидно са фаворити в сблъсъка, но ние се радваме, че отново ще играем срещу тях и се готвим да поднесем изненада\", заяви 26-годишният офанзивен халф. Дой се намира в отлична форма и неслучайно бе избран за играч на мача срещу Гуадалахара. Шома асистира на Нагаки за 1:1, след което японците осъществиха обрат до 3:1. „Това е начинът, по който играем. Дори и в най-тежките ситуации никога не се отказваме и винаги играем до края\", твърди Дой. Две години по-късно японецът смята, че отборът е помъдрял и си е извлякъл поуки от загубата. \"Знаем, че ако не сме концентрирани, ще ни накажат. Това научихме от финала през 2016 г. Не искаме да го повтаряме, защото в противен случай нямаме никакви шансове\", завърши Дой.", "date": "2018.12.19", "title": "Спорт: Кашима готви изненада"}
{"url": "http://www.focus-news.net/news/2018/12/19/2603727/prieta-e-naredba-za-usloviyata-i-reda-za-sabirane-na-taksite-za-spetsialno-polzvane-na-republikanskite-patishta.html", "text": "Правителството прие Наредба за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища. Това съобщиха от  правителствената информационна служба . Както досега, такси ще могат да се въвеждат за ползване на отделни съоръжения по републиканските пътища, посочени в списък, приет с решение на Министерския съвет и обнародван в „Държавен вестник“, както в момента се плаща за преминаване по двата моста над река Дунав. Такси в лева ще плащат както водачи на регистрирани в България превозни средства, така и на регистрираните в чужбина. Последните ще могат да плащат и в евро. От обхвата на таксуването се изключват пътните превозни средства на Министерството на вътрешните работи, на Националната служба за охрана, на Държавна агенция „Национална сигурност“, на Неотложната медицинска помощ и на въоръжените сили. С правителственото Постановление, с което се приема наредбата, подзаконовата нормативна уредба се привежда в съответствие с последните промени в Закона за пътищата. С него се отменя действащата досега Наредба за условията и реда за събиране на таксите за ползване на пътната инфраструктура по Закона за пътищата.", "date": "2018.12.19", "title": "Приета е Наредба за условията и реда за събиране на таксите за специално ползване на републиканските пътища"}
{"url": "http://www.focus-news.net/news/2018/12/19/2603730/sluzhitelite-v-diplomaticheskite-predstavitelstva-i-prez-sledvashtata-godina-nyama-da-poluchavat-komandirovachni-sredstva-za-praznichnite-i-pochivni-dni-po-vreme-na-otpusk.html", "text": "С приетите днес от правителството промени в Наредбата за командировъчните средства при задграничен мандат се предоставя правото на дългосрочно командирования служител и членовете на семейството му да изберат дали да сключат договор за медицинска осигуровка за срока на задграничния мандат в Република България или в приемащата държава, при условие покритието да бъде в приемащата държава. Това съобщиха от  правителствената информационна служба . Разходите за неотложна животоспасяваща медицинска намеса ще се поемат от изпращащата администрация по отношение на всички дългосрочно командировани служители, в случай че лимитът по наредбата е недостатъчен или е надхвърлен лимитът по сключения договор за медицинска осигуровка. С промените в наредбата, приети днес, се увеличава базисният размер на командировъчните средства за Аржентина, предвид влиянието на сериозните инфлационни процеси, настъпили в страната. Съгласно решението на правителството в сила остава действащото и досега ограничение в Наредбата за командировъчните средства при задграничен мандат на служителите в българските дипломатически мисии да не се изплащат командировъчни средства по време на отпуск, включително за празничните и почивни дни. Това ограничение е в сила от 2011 г., като всяка следваща година неговото действие се продължава заради ограниченията в бюджета на МВнР.", "date": "2018.12.19", "title": "Служителите в дипломатическите представителства и през следващата година няма да получават командировъчни средства за празничните и почивни дни по време на отпуск"}
{"url": "http://www.focus-news.net/news/2018/12/19/2603731/izmenya-se-ustroystveniyat-pravilnik-na-ministerstvoto-na-turizma.html", "text": "Правителството одобри промени в Устройствения правилник на Министерството на туризма, като целта е той да се приведе в съответствие с последните изменения в Закона за противодействие на корупцията и отнемане на незаконно придобитото имущество, с Наредбата за структурата и минималната численост на инспекторатите и взаимодействието им със специализираните контролни органи и с други нормативни документи. Това съобщиха от  правителствената информационна служба . Прецизират се функциите и се извършват промени в числеността на административните звена в Министерство на туризма, но в рамките на общата численост. Предвижда се част от функциите на дирекция „Административно правно обслужване и човешки ресурси“, свързани с информационното обслужване, да бъдат отделени и да се изпълняват от звено „Информационно обслужване и системи за сигурност“, пряко подчинено на министъра на туризма, на което ще бъдат възложени и функциите по сигурност на информацията и по защита на личните данни. Звеното ще отговаря за оптимизиране на процесите но предоставяне на електронни административни услуги с оглед намаляване на административната тежест за граждани те и бизнеса и развитие на електронното управление в администрацията. Необходимите щатни бройки за обезпечаване на посочените дейности ще бъдат осигурени чрез вътрешноведомствено компенсиране в рамките на утвърдената численост и средства за Персонал, в т.ч. работна заплата и осигурителни плащания.", "date": "2018.12.19", "title": "Изменя се Устройственият правилник на Министерството на туризма"}
{"url": "http://www.focus-news.net/news/2018/12/19/2603718/kanal-5-makedoniya-dali-ratifikatsiyata-na-prespanskiya-dogovor-v-gartsiya-mozhe-da-bade-problem.html", "text": "Дали ратификацията на Преспанския договор в Гърция може да бъде проблем? Македонският телевизионен  “Канал 5“  представя мненията на експерти. \r\nСпоред  гръцкия професор Сотирис Сербос Договорът е от особено значение за стабилността на Западните Балкани. \r\nТой смята, че без съмнение, Договорът ще бъде ратифициран в Гърция, въпреки несъгласието на опозицията и на част от гръцката общественост. \r\n„Оптимист съм, че споразумението от Преспа ще бъде ратифицирано от гръцкия парламент. Както ви казах, това е историческа стъпка, това не е просто споразумение между две страни, а договор, който осигурява стабилност в проблемния регион“, заявява Сербос. \r\n„На Македония ѝ предстои важен период, в който ще трябва да извърши много реформи, но членството в евроатлантическите структури може да се осъществи само чрез прилагане на Преспанския договор - смята университетският професор Никола Дуйовски от Македония. \r\nСпоред друг македонски професор Ванчо Узунов „евроатлантическата интеграция на страната е от решаващо значение за пълния социален прогрес“. По неговите думи членството в НАТО гарантира сигурността на страната, но членството в ЕС е пътната карта за всички реформи, които страната трябва да направи.  Юлиян Марков", "date": "2018.12.19", "title": "„Канал 5“ (Македония): Дали ратификацията на Преспанския договор в Гърция може да бъде проблем"}
{"url": "http://www.focus-news.net/news/2018/12/19/2603721/ministar-rosen-zhelyazkov-shte-izpolzvame-vsichki-mehanizmi-sreshtu-plana-makron.html", "text": "Ще използваме всички допустими механизми срещу плана „Макрон”. Това каза министърът на транспорта, информационните технологии и съобщенията Росен Желязков в предаването „Плюс-Минус. Коментарът след новините“ по  Нова телевизия . Министърът заяви, че подкрепя всякакви действия срещу плана”Макрон”.  „Всичко, което е в рамките на правилата го подкрепям, в това число и протестите, защото те са форма на изразяване на позиция”, посочи той. Министърът припомни, че България заедно  с Полша, Литва и Унгария е излязла с обща декларация срещу  предложенията в пердложените промени в пакета „Мобилност“ на френския президент Еманюел Макрон:  „10 държави са гласували против, т.е. може да се каже, че 30% от населението е застъпено в отрицанието на този общ подход, който обрича важен бранш\", добави той. Желязков уточни, че по времето на Българско председателство не се е допуснало темата за общия подход да бъде поставена за разглеждане. „Същевременно в ЕП беше отхвърлено самото предложение. Това създаде усещането, че тази тема ще бъде отложена за следващия мандат на Комисията предвид предстоящите европейски избори. Към онзи момент, самото постигане на мнозинството в парламента беше повод за адмирации. От друга страна ние ще се опитаме да постигнем същото януари месец. Ние сме изиграли първото полувреме в Съвета с общия подход, който не в наш интерес. На 10 януари има заседание на транспортната комисия в Брюксел. Наред с това, заедно с Полша, Литва и Унгария изпратихме писма с искане за срещи на 9 януари. Ще имаме срещи с докладчиците по отделните въпроси, в това число и с председателя на транспортната комисия, с еврокомисаря и ще кажем, че 30% от гражданите на Европа ще бъдат засегнати\", обясни министърът.  \r\nРосен Желязков коментира и качеството на пътищата. „Няма нищо по-естествено от това да се правят експертизи на пътищата и те не трябва да бъдат, защото една политическа сила е счела, че това е политически въпрос, а такива проверки би трябвало да се правят периодично на годишна база”, каза той. „Много е вредно да се настройват едни части от обществото срещу други в търсенето на решения, особено когато замирише на избори. Това е много проблемно. Наближат ли избори се активизират теми, които никой рационален човек в нормална обстановка няма да повдигне”, добави министърът. Желязков обясни, че страната ни за последните 4 години е увеличила БВП с 30%. За същия период са увеличени данъчните приходи с 40%, според статистиката на министъра.  \r\nПо думите на транспортния министър БДЖ 175 млн. лв. отиват на година за компенсиране на дефицита. „За да се поддържа една достъпна транспортна услуга. Тенденцията показа, че субсидията е все по-голяма, но броят на превозваните пътници е все по-малък. Има разминаване между вложен ресурс и ефективност. Всичко е въпрос на организация на работа. Не е тайна, че има изтичане на средства. Амбицията е с новото ръководство порочните практики да спрат”, обясни Росен Желязков. \r\nМинистърът заяви, че е наредил проверка на сигнал за сключен договор за зареждането на безмитните магазини с фирма с неясни параметри. Очаква се тя да приключи в началото на следващата година. Желязков обяви, че ТОЛ системата за автомобили над 3,5 тона влиза в сила от 17 август 2019 година.", "date": "2018.12.19", "title": "Министър Росен Желязков: Ще използваме всички механизми срещу плана „Макрон”"}
{"url": "http://www.focus-news.net/news/2018/12/19/2603728/pravnata-komisiya-prie-priznavaneto-na-nevinnost-da-ne-prechi-za-predyavyavane-na-isk-za-otnemane-na-nezakonno-pridobitoto-imushtestvo-v-polza-na-darzhavata.html", "text": "Комисията по правни въпроси в Народното събрание прие признаването на невинност да не пречи за предявяване на иск за отнемане на незаконно придобитото имущество в полза на държавата, предаде репортер на  Агенция „Фокус“ . Предложението беше прието с 13 гласа „За“, 5 гласа „против“ и без \"въздържали се\". \r\nСпоред предложените промени в Законопроекта за изменение и допълнение на Закона за противодействие на корупцията и за отнемане на незаконно придобитото имущество прекратяването на наказателното производство или влизането в сила на присъда, с която подсъдимият е признат за невинен за престъпления, не съставляват законова пречка за съществуването и надлежното упражняване правото на иск за отнемане на незаконно придобитото имущество в полза на държавата. \r\nПо време на дебатите народният представител от ПГ на „БСП за България“ Крум Зарков посочи, че едната част на това предложение се съдържа в друга точка на закона и не дава никакво ново съдържание. „А другата част е безсмислена и може да доведе отново до въпроси и неразбиране“, каза още той.  \r\nЦветилена СИМЕОНОВА", "date": "2018.12.19", "title": "Правната комисия прие признаването на невинност да не пречи за предявяване на иск за отнемане на незаконно придобитото имущество в полза на държавата"}
{"url": "http://www.focus-news.net/news/2018/12/19/2603732/smolyan-v-grada-se-provede-koleden-praznik-za-400-detsa-sas-spetsialni-obrazovatelni-potrebnosti-detsa-ot-priemni-semeystva-i-tehni-priyateli.html", "text": "За осма поредна година евродепутатът Владимир Уручев и кметът на Смолян Николай Мелемов подариха коледен празник за 400 деца със специални образователни потребности, деца от приемни семейства и техни приятели. Това съобщиха от пресцентъра на  Община Смолян . Освен лакомства за малчуганите, раздадени от дядо Коледа и Снежанка,  бе излъчен и спектакъла „Сливи за смет” на Центъра за изкуства „Родопите”. Уникалната постановка, която предизвика детските усмивки е гостувала в над 15 държави по целия свят. Празникът, който се проведе в театъра, откри началникът на Регионално управление на образованието – Смолян Мария Семерджиева. Тя отбеляза, че той се провежда за осма поредна година и се утвърди като традиция за децата.  \r\n„ Отново в навечерието на Рождество Христово и Нова година сме заедно. За мен, като кмет, това е един от най-приятните моменти да съм с вас и да ви подарим един хубав празник. За нас е най-важно да видим вашите усмивки и да бъдете щастливи. Желая ви весели празници и много подаръци. Бъдете живи, здрави, любопитни и се радвайте на живота”, посочи в поздрава си към малчуганите  Мелемов. \r\n„Изключително се радвам, че за пореден път мога да бъда част от тази осемгодишна традиция на която да се съберат на едно място най-хубавата част от нас-децата. Поводът е да отпразнуваме един от най-светлите празници Коледа и настъпващата Нова година. Нека вашите усмивки да озарят тази зала, а дядо Коледа да ви донесе подарък, който да ви напомня за този празник. Нека да вярваме в топлината и добротата, която в тези дни я има и да я разпространим през цялата година”, каза в поздрава си към малките палавници Уручев.    \r\nНа тържеството поздрави децата и командирът на 101 Алпийски полк полковник Димитър Кацаров.  \r\nПразникът уважи и директорът на Регионална дирекция „Социално подпомагане” – Смолян Петя Пампорова.", "date": "2018.12.19", "title": "Смолян: В града се проведе коледен празник за 400 деца със специални образователни потребности, деца от приемни семейства и техни приятели"}
{"url": "http://www.focus-news.net/news/2018/12/19/2603725/makfaks-yens-stoltenberg-zayavi-che-nato-shte-pretseni-svoeto-nivo-na-uchastie-v-novosformiranata-kosovska-armiya.html", "text": "Генералният секретар на НАТО Йенс Столтенберг заяви, Алиянсът ще продължи мисията на КФОР в Косово и обяви, че, Северноатлантическият пакт ще разгледа своето ниво на ангажиране с новосформираната Косовска армия следващата година в телефонен разговор с косовския премиер Рамуш Храдинай, цитиран от  Макфакс . \r\n\"Генералният секретар в  разговор с Харадинай обяви, че в съответствие с развитието на ситуацията около трансформацията на Коосвските сили за сигурност в Косовска армия Северноатлантическият алианс ще разгледа нивото на ангажиране на НАТО с КСС догодина. НАТО ще продължи с мисията на КФОР за осигуряване на сигурна среда в Косово. КФОР работи под мандат на ООН и няма да бъде повлияна от Закона за трансформация на КСС“, съобщиха от пресслужбата на НАТО.  Юлиян Марков", "date": "2018.12.19", "title": "Макфакс: Йенс Столтенберг заяви, че НАТО ще прецени своето ниво на участие в новосформираната Косовска армия"}
{"url": "http://www.focus-news.net/news/2018/12/19/2603737/mladezhite-ot-gerb-gostuvaha-na-kluba-za-sotsialna-integratsiya-na-slyapo-gluhite-v-plovdiv.html", "text": "Младежката организация на ГЕРБ в Пловдив посети Клуба за социална интеграция на сляпо-глухите на коледното им тържество. Това съобщиха от пресцентъра на  партията . По традиция Младежи ГЕРБ всяка година посещават хората с увреждания преди светлите Великденски празници, тази година благотворителната инициатива се реализира и преди Коледа. \r\nМомчетата и момичетата от МГЕРБ зарадваха хората с коледни пакети, подготвени специално за всеки един от тях и пожелания за по-успешна и положителна 2019 година. \r\nПожелаваме Ви весели празници, много топлина и уют в семействата. Не забравяйте, че в наше лице имате приятели, на които винаги може да разчитате, заяви Мирослав Тенев от ръководството на МГЕРБ-Пловдив.", "date": "2018.12.19", "title": "Младежите от ГЕРБ гостуваха на Клуба за социална интеграция на сляпо-глухите в Пловдив"}
{"url": "http://www.focus-news.net/news/2018/12/19/2603733/ministerskiyat-savet-prie-postanovlenieto-za-izpalnenieto-na-byudzhet-2019.html", "text": "Министерският съвет прие Постановление за изпълнението на държавния бюджет на Република България за 2019 г. в срока, определен в Закона за публичните финанси - до един месец след обнародването на годишния закон за държавния бюджет. Това съобщиха от  правителствената информационна служба . С него се определят конкретни задължения и отговорности на разпоредителите с бюджет при изпълнението на съответните им бюджети. Конкретизират се и показателите по отделните бюджетни програми по бюджетите на първостепенните разпоредители с бюджет, които прилагат програмен формат на бюджет, с изключение на бюджета на Народното събрание, в рамките на утвърдените с годишния закон за държавния бюджет разходи по области на политики и бюджетни програми. Процедурите за отпускане и разходване на планираните средства в Закона за държавния бюджет на Република България за 2019 г., които се регламентират в постановлението, подпомагат създаването на добра организация и осигуряването на условия за прозрачност на изпълнението на държавния бюджет. Постановлението за изпълнението на държавния бюджет съдейства за ефективно и ефикасно разпределение и управление на държавните финансови ресурси, както и за запазване на устойчивостта при изпълнението на държавните функции и осъществяване на основните дейности, финансирани от държавния бюджет.", "date": "2018.12.19", "title": "Министерският съвет прие постановлението за изпълнението на Бюджет 2019"}
{"url": "http://www.focus-news.net/news/2018/12/19/2603738/mvr-19-624-vodachi-na-motorni-prevozni-sredstva-sa-provereni-za-upotreba-na-alkohol-i-narkotichni-veshtestva.html", "text": "Общо 19 624 водачи на моторни превозни средства са проверени по време на проведена специализирана полицейска операция по линия на Европейската мрежа на службите на пътна полиция TISPOL в седмицата от 10 до 16 декември 2018 г. с цел установяване на нарушения, свързани с употребата на алкохол, наркотични вещества и техните аналози от водачите на МПС. Това съобщиха от пресцентъра на  МВР .  \r\nЗа сравнение, при предишна подобна операция, проведена през лятото, от 4 до 10 юни, са проверени 19 366 водачи на МПС. При проверките са установени 246 (387) нарушения, като от тях 204 (296) са на водачи употребили алкохол и 42 (91) водачи, управлявали МПС след употреба на наркотични вещества и/или техните аналози.  \r\nПо време на проверките са констатирани и криминални престъпления. Екипите са засекли 15 случая на притежаване на наркотични вещества и техните аналози, един нелегален мигрант, 8 издирвани лица и са разкрити 36 други криминални престъпления, като основно управление на МПС с концентрация на алкохол в кръвта над 1,2 на хиляда и управление на МПС в срока на наложено наказание по административен ред.", "date": "2018.12.19", "title": "МВР: 19 624 водачи на моторни превозни средства са проверени за употреба на алкохол и наркотични вещества"}
{"url": "http://www.focus-news.net/news/2018/12/19/2603736/podborat-na-kandidatite-za-evropeyski-prokuror-ot-balgariya-shte-se-provede-sled-publichno-izslushvane.html", "text": "На 9 ноември 2018 г. Министерският съвет със свое решение възложи на министъра на правосъдието да създаде Комисия по подбора на кандидатите за длъжността европейски прокурор от Република България, която да предложи три кандидатури за европейски прокурор от България в съответствие с изискванията на Регламента за установяване на засилено сътрудничество за създаване на Европейската прокуратура (ЕРРО). Това съобщиха от  правителствената информационна служба . Създадената със заповед на министъра на правосъдието Комисия реши подборът на кандидатите за европейски прокурор да премине през два етапа - проверка за допустимост на кандидатите въз основа на представените документи и събеседване. След началото на работа на Комисията и проведеното събеседване беше получено писмо от комисаря за правосъдието, потребителите и равнопоставеността между половете Вера Йоурова и комисаря за бюджета и човешките ресурси Гюнтер Йотингер с покана за предприемане на необходимите действия от страна на българското правителство с оглед представяне на трите кандидатури от България за позицията на европейски прокурор до края на м. март 2019 г. В писмото е посочено, че Комитетът по подбора съгласно Регламента за Европейската прокуратура, ще извърши преценка на кандидатите, като един от тях впоследствие ще бъде назначен от Съвета. Следва да се има предвид, че трите кандидатури, излъчени от българската страна, ще бъдат внимателно разгледани от посочения Комитет по подбора, като и тримата кандидати ще преминат присъствено изслушване пред този Комитет. На 18 декември 2018 г. писмото на комисарите беше обсъдено от членовете на Комисията по подбора. Като взе предвид необходимостта процедурата по подбора да се проведе при повишена прозрачност и публичност, както и посоченият в писмото на комисарите срок за представяне на кандидатурите, Комисията предложи да се стартира нова процедура за подаване на документи от кандидатите в срок до 25 януари 2019 г. Подалите до този момент документи кандидати не е необходимо да ги подават отново. Освен това, с цел да бъде осигурена прозрачност на процедурата по подбора, следва да бъде проведено публично изслушване на кандидатите. Като съобрази предложението на Комисията по подбора, министърът на правосъдието внесе проект на решение за изменение на приетия на 9 ноември акт на Министерския съвет в горния смисъл.", "date": "2018.12.19", "title": "Подборът на кандидатите за европейски прокурор от България ще се проведе след публично изслушване"}
{"url": "http://www.focus-news.net/news/2018/12/19/2603735/odobreni-sa-promeni-v-aktualiziranata-srednosrochna-byudzhetna-prognoza-za-perioda-2019-2021-g.html", "text": "Правителството одобри промени в актуализираната средносрочна бюджетна прогноза за периода 2019-2021 г., която беше одобрена с РМС № 768 от 2018 година. Това съобщиха от  правителствената информационна служба . С промените се осигурява съгласуваност на параметрите в актуализираната средносрочна прогноза за периода 2019-2021 г. с приетите от Народното събрание бюджетни закони за 2019 г., както и с данъчните закони и произтичащите от това промени в средносрочен план. Изпълнено е и изискването това да стане в едномесечен срок от обнародването на тези закони, така както е заложено в Закона за публичните финанси, което е важен елемент за доброто управление на финансовите средства на държавата. Одобрените промени в актуализираната средносрочна бюджетна прогноза за периода 2019-2021 г. са свързани с приетия от Народното събрание със Закона за бюджета на държавното обществено осигуряване за 2019 г. нов размер на минималния осигурителен доход за регистрираните земеделски стопани и тютюнопроизводители от 400 лв. от началото на 2019 г., вместо предложения от правителството размер от 560 лв. Отразено е и увеличаването на разходните тавани на Министерството на труда и социалната политика за периода 2019-2021 г. - съответно със 71,5 млн. лв. за 2019 г., 77,2 млн. лв. за 2020 г. и с 82,6 млн. лв. за 2021 г., с предвидените по централния бюджет средства за асистентска подкрепа на хората с увреждания. Привеждането на бюджетните показатели на първостепенните разпоредители с бюджет за периода 2019-2021 г. в съответствие с настъпилите промени в приетите от Народното събрание бюджетни закони за 2019 г. ще осигури актуализирана база, която е необходима на първостепенните разпоредители с бюджет за реалистично планиране на средносрочните им бюджетни прогнози за следващия период 2020-2022 година.", "date": "2018.12.19", "title": "Одобрени са промени в актуализираната средносрочна бюджетна прогноза  за периода 2019-2021 г."}
{"url": "http://www.focus-news.net/news/2018/12/19/2603741/strukturata-na-gerb-v-sungurlare-podkrepi-blagotvoritelen-koleden-bazar.html", "text": "Структурата на ГЕРБ в община Сунгурларе подкрепи благотворителен коледен базар. Събраните средства ще бъдат дарени в подкрепа на клуба по борба „Сунгурларска долина“. Това съобщиха от пресцентъра на  партията . Много жители предоставиха за нуждите на базара коледни декорации, украса, сувенири, кулинарни изкушения. Майки ГЕРБ от Бургас също се включиха в каузата и дариха различни изделия за щандовете.  \r\nСпортният клуб бе зарадван с ново чучело за провеждане на тренировките и подготовка за състезания, както и с изработени рекламни материали от спонсори. В него тренират деца на различна възраст, носители на медали от различни републикански надпревари. \r\nВ рамките на благотворителния базар бе открита и метална конструкция за събиране на пластмасови капачки. Подвижната конструкцията е изработена и спонсорирана от симпатизанти на клуба по борба по идея на ГЕРБ-Сунгурларе. Това е поредният подобен обект на територията на област Бургас, след като през януари тази година от клуб „България за младите“ стартираха инициативата. Конструкцията ще бъде поставена пред офиса на партията в града, всеки ден  от 9.00 - 18.00 ч. Капачките ще се събират, като средствата от тяхното предаване ще бъдат в подкрепа на спортните клубове на град Сунгурларе.", "date": "2018.12.19", "title": "Структурата на ГЕРБ в Сунгурларе подкрепи благотворителен коледен базар"}
{"url": "http://www.focus-news.net/news/2018/12/19/2603734/parlamentarnata-pravna-komisiya-prie-predlozhenieto-nepriklyuchilite-proverki-na-kpkonpi-sled-vlizane-v-sila-na-noviya-zakon-da-se-izvarshvat-po-dosegashniya-red.html", "text": "Парламентарната правна комисия прие между първо и второ четене предложението неприключилите проверки на КПКОНПИ след влизане на новия закон да се довършат според него, предаде репортер на  Агенция „Фокус“ . Предложението за промени в Законопроекта за изменение и допълнение на Закона за противодействие на корупцията и за отнемане на незаконно придобитото имущество беше прието с 12 гласа „за“, 5 гласа „против“ и с един въздържал се. \r\nС предложените промени неприключилите до влизането в сила на новия закон проверки и производства пред съда във връзка с отменения Закон за отнемане в полза на държавата на имущество придобито от престъпна дейност, както и производства по установяване на конфликт на интереси и налагане на административни наказания, се довършват по досегашния ред от Комисията.  \r\nЦветилена СИМЕОНОВА", "date": "2018.12.19", "title": "Парламентарната правна комисия прие предложението неприключилите проверки на КПКОНПИ след влизане в сила на новия закон да се извършват по досегашния ред"}
{"url": "http://www.focus-news.net/news/2018/12/19/2603743/odobreni-sa-1517-mln-lv-za-realizirane-na-znachimi-obshtinski-proekti-remont-na-hramove-i-za-realizirane-na-obekti-ot-sotsialnata-sfera.html", "text": "Министерският съвет одобри допълнителни разходи/трансфери за 2018 г. по бюджетите на редица общини и по бюджетите на Министерския съвет, Министерството на образованието и науката, Министерството на здравеопазването и на Министерството на младежта и спорта в общ размер на 151,7 млн. лв. Това съобщиха от  правителствената информационна служба . Одобрените разходи по бюджета на Министерския съвет за 2018 г. са в размер на 2,1 млн. лева. Те са за основен ремонт на Епархийската библиотека на Великотърновската света митрополия и на храм „Св. Петка“ в гр. Русе. Осигуряват се допълнителни средства в общ размер от 3,8 млн. лв. по бюджетите на Министерството на образованието и науката, Министерството на здравеопазването и на Министерството на младежта и спорта за реализирането на значими за тяхната дейност обекти. Предоставят се допълнителни трансфери по бюджетите на общини в общ размер 145,7 млн. лева. Средствата ще се използват приоритетно за ремонт на общински пътища и на улична мрежа на територията на редица населени места и за реализиране на инфраструктурни проекти – доизграждане на водопроводни мрежи, изграждане на комплекс за лица с увреждания и на дом за възрастни хора, изграждане на спортна зала и спортни площадки, ремонт и възстановяване на централната градска част на някои населени места. Одобрени са и 2,1 млн. лв. за основен ремонт на Епархийската библиотека на Великотърновската света митрополия и за ремонтно възстановителни дейност в храм „Св. Петка“, гр. Русе. Допълнителните разход и трансфери се осигуряват за сметка на преструктуриране на разходите и/или трансферите по централния бюджет за 2018 година.", "date": "2018.12.19", "title": "Одобрени са 151,7 млн. лв. за реализиране на значими общински проекти, ремонт на храмове и за реализиране на обекти от социалната сфера"}
{"url": "http://www.focus-news.net/news/2018/12/19/2603742/evrodeputatat-asim-ademov-gerbenp-evrodeputatite-ot-balgariya-sme-na-edinno-mnenie-che-tryabva-da-zastanem-tvardo-zad-iskaniyata-na-nashite-prevozvachi.html", "text": "Евродепутатите от България сме на единно мнение, че трябва да застанем твърдо зад исканията на нашите превозвачи. Това каза пред  Радио „Фокус“  Асим Адемов, евродепутат от ГЕРБ/ЕНП във връзка с предстоящото гласуване на новите мерки от първия пакет \"Мобилност\" в Европейския парламент. Ще се работи в посока промените да минимизират максимално щетите, които ще бъдат нанесени на този бранш, обясни той. „Промените, които се предвиждат и които се предлагат, са породени от факта, че западните ни партньори са сериозно притеснени от конкуренцията на българските превозвачи. Но, тъй като нещата предстоят да се уточняват, да се предоговарят, това, което ние можем да направим като български евродепутати, е да ангажираме в този процес и наши колеги от други заинтересовани страни, които също ще бъдат потърпевши, така че с общи усилия да постигнем в крайна сметка такава договорка, такъв краен вариант, който максимално да намали щетите, които може да понесе бранша, а именно българските превозвачи. Радващото в случая е, че всичките 17 евродепутати от България, независимо от коя политическа сила сме представени, сме на единно мнение, че трябва да застанем твърдо зад исканията на нашите превозвачи, и ние ще го направим, разбира се, с каквото можем да бъдем полезни“, коментира евродепутатът. Асим Адемов каза още, че след празниците лично ще предприеме инициатива да се срещне с Ертуг, който е основният докладчик по темата с превозвачите, за да проведе разговор с него. \r\nЙоланда ПЕЛОВА", "date": "2018.12.19", "title": "Евродепутатът Асим Адемов, ГЕРБ/ЕНП: Евродепутатите от България сме на единно мнение, че трябва да застанем твърдо зад исканията на нашите превозвачи"}
{"url": "http://www.focus-news.net/news/2018/12/19/2603747/deputatat-ot-gerb-radostin-tanev-se-sreshtna-s-zhiteli-na-selo-mogilovo-obshtina-chirpan.html", "text": "Жителите на село Могилово, община Чирпан, поканиха за среща народния представител от ГЕРБ-Стара Загора Радостин Танев, за да му връчат подписка, с която търсят решение на един от основните си проблеми – ремонт на пътя, който води към населеното място. Това съобщиха от пресцентъра на  ПП ГЕРБ . Подписа си са сложили близо 70 души, които живеят в селото и изпитват затруднения с ежедневните пътувания по 6-километровия път.   \r\n„Глас в пустиня са исканията ни до този момент. Канихме кмета на Чирпан, да дойде, да види в какво състояние е пътят от Винарово до тук. Да вземе отношение и да ни помогне. Няколко години пишем писма, но нищо – това са по-малко от 6 км. път, но за нас той е жизненоважен“, категорични са от селото. „Два автомобила не могат да се разминат спокойно, пукаме гуми, картери, опасно е, особено сега, когато е мокро и мъгливо, освен това видимостта е намалена заради непочистени клони. Улиците в селото също имат нужда от ремонт, но никой не ни чува. Идват само по избори и след това забравят за нас“, оплакаха се пред старозагорския депутат могиловци. Те допълниха, че заради състоянието на инфраструктурата много често влизат в конфликт с  частни превозвачи, а общински транспорт има само 2 пъти в седмицата. „Като падне сняг и линейка не може да влезе в селото, а тук са предимно възрастни хора“, заявиха още могиловци по време на срещата. \r\n„Пътят, за който искате подкрепа, е общински. Проведох разговори, след като ме потърсихте, с представители на Агенция „Пътна инфраструктура“, сподели с жителите на селото Радостин Танев. Според него пътищата в региона не са в добро състояние. Той припомни, че Община Чирпан е глобена във връзка с некачествено изпълнение на европейски проекти, сред които и такива за рехабилитация и обновяване на пътна инфраструктура за сума от над 9 млн. лева. „Това означава, че общината ще може да се възползва от финансиране, само ако върне тези пари към държавния орган. Т.е. няма вариант пътната отсечка да бъде ремонтирана с европейско финансиране“, категоричен бе Радостин Танев. Той пое ангажимент да се запознае подробно с поставените пред него казуси, както и да предаде подписката с искане за решаване на проблема на село Могилово, в ресорните министерства. \r\n„Община Чирпан няма ресурс да се справи с този проблем“, подчерта общинският съветник и председател на ГЕРБ в Чирпан Христо Стефанов. Той отбеляза, че липсва каквато и да е визия за развитие в региона. „Два са вариантите – средства да дойдат по проект и да бъде обновена и подобрена пътната връзка между селата Винарово и Могилово, което е невъзможно преди новия програмен период и изчистване на задълженията към ДФ „Земеделие“ . Другият е да дойде помощ от държавата, но това е опция когато има диалог и екипна работа, а при това управление на общината липсва всякакво желание за такива“, категоричен бе Христо Стефанов. Той заяви, че в рамките на 6 години в общината няма нито един изработен проект, а както вървят нещата, до края на 2020 година няма и да има. „При работещ общински екип проблемът с пътя не би бил толкова труден за разрешаване, но в настоящата ситуация е почти невъзможно това да стане“, посочи общинският председател на ГЕРБ в Чирпан. \r\nСпоред жителите на Могилово, за да вървят нещата в общината, тя се нуждае от кмет, който да знае как и какво да прави, да работи в интерес на жителите, на хората, които са му гласували доверие. „В нашата община явно не е така“, категорично заявиха хората. „Кметицата в нашето село е с вързани ръце, защото в община Чирпан не се работи“, казаха още те. \r\nЗа още един проблемен участък от път в Могилово сигнализираха жителите – има пропадане на уличното платно и по пътя към местния язовир. Хората търсят подкрепа и за подобряване на комуникацията с фирмите за дървесина, които не винаги спазват предварителните си маршрути за преминаване през населеното място и създават допълнителен дискомфорт на живущите, рушат земеделски пътища и замърсяват. \r\nРадостин Танев отбеляза и друг факт - община Чирпан няма нито една сграда, която да е санирана по Националната програма за енергийна ефективност – нещо, с което се гордеят стотици български общини и хиляди семейства подобриха вида на жилищата си. \r\nНа срещата с над 40 души, в местния пенсионерски клуб, присъстваха още и кметският наместник в селото Иванка Гешова, както и представител на най-големия инвеститор в региона, вложил десетки милиони лева в изграждането и налагането на региона като спа и винена дестинация. От страна на частната фирма споделиха, че помагат с каквото могат, за да правят селото уютно и приветливо, но смятат, че лошата инфраструктура им реализира финансови загуби. \r\nКопия от подписката на могиловци бяха връчени освен на народния представител Радостин Танев, така и на общинските съветници от Чирпан.", "date": "2018.12.19", "title": "Депутатът от ГЕРБ Радостин Танев се срещна с жители на село Могилово, община Чирпан"}
{"url": "http://www.focus-news.net/news/2018/12/19/2603746/balgariya-shte-uchastva-v-svetovnoto-izlozhenie-ekspo-2020-v-dubay.html", "text": "Правителството одобри участието на България в Световното изложение ЕКСПО 2020 в Дубай, ОАЕ. То ще се проведе  от 20 октомври 2020 г. до 10 април 2021 г. Това съобщиха от  правителствената информационна служба . Участието на България в Световно изложение ЕКСПО 2020 Дубай ще даде благоприятна възможност за реклама на България, българските производители и износители, както и българските научни постижения и продукти с цел реализирането им на международните пазари.  Страната ни ще може да представи своите уникалните природни и културни дадености, с цел популяризиране имиджа ни на туристическа дестинация. България и българските фирми ще получат възможността да установят бизнес контакти и да обменят опит.", "date": "2018.12.19", "title": "България ще участва в Световното изложение ЕКСПО 2020 в Дубай"}
{"url": "http://www.focus-news.net/news/2018/12/19/2603745/uudsayd-enerdzhi-balgariya-limitid-poema-30-ot-pravata-za-tarsene-i-prouchvane-na-neft-i-priroden-gaz-v-blok-han-kubrat.html", "text": "Тридесет на сто от правата за търсене и проучване на нефт и природен газ в „Блок 1-14 Кубрат“ ще бъдат прехвърлени от „Шел Интернешънъл Експлорейшън енд Дивелъпмънт Италия С.П.А.“ на „Уудсайд Енерджи (България) Лимитид“. Това е регламентирано в решение на Министерския съвет, взето на днешното му заседание, съобщиха от  правителствената информационна служба .През октомври 2015 г. Министерският съвет даде разрешение на „Шел Експлорейшън енд прадакшън (LIX) Б.В.“, да извърши търсене и проучване на нефт и природен газ в площ „Блок 1-14 Силистар“, разположена в континенталния шелф и в изключителната икономическа зона на Република България в Черно море. Договорът за търсене и проучване е подписан на 23.02.2016 г. През април 2017 г. Министерският съвет даде разрешение за прехвърляне изцяло на правата и задълженията по предоставеното разрешение от „Шел Експлорейшън енд прадакшън (LIX) Б.В.“ на „Шел Интернешънъл Експлорейшън енд Дивелъпмънт Италия С.П.А.“ Със същото решение наименованието на проучвателната площ е променено на „Блок 1-14 Хан Кубрат“. Възможността за прехвърляне на правата и задълженията по предоставено разрешение за търсене и проучване, е регламентирана в Закона за подземните богатства. С днешното си решение Министерският съвет упълномощи министъра на енергетиката да сключи допълнително споразумение по договора за търсене и проучване на нефт и природен газ, между „Шел Интернешънъл Експлорейшън енд Дивелъпмънт Италия С.П.А.“, „Уудсайд Енерджи (България) Лимитид“ и министъра на енергетиката. Разходите по прехвърлянето на правата и задълженията са за сметка на „Шел Интернешънъл Експлорейшън енд Дивелъпмънт Италия С.П.А.", "date": "2018.12.19", "title": "„Уудсайд Енерджи (България) Лимитид“ поема 30% от правата за търсене и проучване на нефт и природен газ в блок „Хан Кубрат“"}
{"url": "http://www.focus-news.net/news/2018/12/19/2603739/beh-veroyatno-shte-obzhalva-reshenieto-na-ek-i-razmera-na-globata.html", "text": "Дружествата „Български Енергиен Холдинг“ и дъщерните му дружества „Булгаргаз“ и „Булгартрансгаз“ внимателно ще разгледат Решението на ЕК и вероятно ще го обжалват, като ще оспорят както твърденията, така и размера на глобата. Това съобщиха от пресцентъра на  „Български енергиен холдинг“ ЕАД . В случай на обжалване процедурните правила предвиждат или условно плащане на глобата, която подлежи на възстановяване в случай на успешно обжалване, или предоставяне на обезпечение. Дружествата „Български Енергиен Холдинг“ и дъщерните му дружества „Булгаргаз“ и „Булгартрансгаз“ изразяват съжаление, че Комисията е решила да пристъпи към приемане на Решението, както и налагане на глоба. Дружествата посочват, че трябва да се има предвид, че предполагаемото поведение касае период далеч в миналото, който е бил преходен за българския енергиен пазар след присъединяването на България към Европейския съюз. БЕХ и дъщерните му дружества не приемат заключенията на Комисията, че са злоупотребили с господстващо положение на българския газов пазар. Дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони. Също така предоставянето на достъп до румънския транзитен газопровод никога не е било под контрола нито на БЕХ, нито на някое от неговите дъщерни дружества. Наред с това, дружествата считат, че размерът на глобата е очевидно несъразмерен. Дружествата посочват, че през целия период на разследването българската страна е оказала пълно съдействие на Комисията и е положила всички усилия за приключване на Делото със споразумение („поемане на ангажименти“) по взаимно приемлив начин. „За съжаление Комисията отхвърли предложенията, които включваха значителни отстъпки от  българска страна.  Изразяваме съжаление от това развитие, предвид кооперативния подход на Комисията по отношение на други скорошни антитръстови дела, касаещи търговията с природен газ в Централна и Източна Европа“, заявяват дружествата. Отбелязват, че Комисията е отчела част от аргументите на българската страна по отношение на продължителността на предполагаемото нарушение, което според Решението  е приключило в самото начало на 2015 г.  Комисията също така е приела, че отделянето на дъщерно дружество от БЕХ като структурна принудителна мярка вече не е наложително. Такава мярка беше предвидена от Комисията в Изложението на възраженията до трите дружества през 2015г.  Наложената глоба от EUR 77 068 000, макар и очевидно прекомерна, въпреки това e значително под допустимия максимален размер от EUR 316 800 000 (т.е 10% от оборота на БЕХ за 2014 г.). Подчертават, че в нито един момент от периода на твърдяното нарушение не са били засегнати интересите на българските потребители.  Цените на природния газ в България са били регулирани от независим орган – Комисията за енергийно и водно регулиране – по правила, които защитават интересите на потребителите и обществото, и ограничават възможностите за ценообразуване от обществения доставчик Булгаргаз. Български Енергиен Холдинг и дъщерните му дружества полагат всички усилия за реализация на проекти, които водят до диверсификация на източниците за доставка на  природен газ в България. Тези усилия се оценяват положително и се подкрепят от Комисията. Съвместните цели на дружествата и Комисията остават непроменени и реализацията им по никакъв начин няма да бъде засегната от Решението.", "date": "2018.12.19", "title": "БЕХ вероятно ще обжалва решението на ЕК и размера на глобата"}
{"url": "http://www.focus-news.net/news/2018/12/19/2603748/dots-veneta-handzhiyska-veroyatno-statuyata-na-apolon-medikus-e-otkradnata-prez-noshtta-na-16-sreshtu-17-dekemvri.html", "text": "Вероятно статуята на Аполон е открадната в неделя през нощта, 16-ти срещу 17-ти декември. Това каза за  Агенция „Фокус“  директорът на Регионалния исторически музей в София доц. Венета Ханджийска. „Статуята е дело на известния наш скулптор Георги Чапкънов. Тя е поставена там, когато се реновира това пространство, през 2003 година, във връзка с обновяването на 48 чешми за свободен достъп за наливане на минерална вода. Тогава е направена и тази бронзова статуя на Аполон Медикус, там, където се смята, че е центърът на минералния извор“, допълни директорът на музея.  \r\n„Понеделник сутринта беше установено със сигурност, че липсва статуята. Обадихме се в полицията и там ни съобщиха, че всъщност вече е подаден сигнал и не е нужно да подаваме втори и започват работа по него. Търсиха съдействие от нашата страна относно това дали камерите на музея обхващат и този участък. Нашите камери не снимат водоналивното пространство и там, където се е намирала статуята на Аполон“, обясни още директорът на музея.  \r\nТеодора ПАТРОНОВА", "date": "2018.12.19", "title": "Доц. Венета Ханджийска: Вероятно статуята на Аполон Медикус е открадната през нощта на 16 срещу 17 декември"}
{"url": "http://www.focus-news.net/news/2018/12/19/2603744/pravnata-komisiya-ottegli-predlozhenieto-promenite-v-antikoruptsionniya-zakon-da-vlyazat-v-sila-ot-23-yanuari-2018-g.html", "text": "Председателят на Комисията по правни въпроси в Народното събрание и депутат от ГЕРБ Данаил Кирилов оттегли предложението промените в антикорупционния закон да влязат в сила от 23 януари 2018 г., предаде репортер на  Агенция „Фокус“ . Предложението беше прието с 18 гласа „за“. \r\nЦветилена СИМЕОНОВА", "date": "2018.12.19", "title": "Правната комисия оттегли предложението промените в антикорупционния закон да влязат в сила от 23 януари 2018 г."}
{"url": "http://www.focus-news.net/news/2018/12/19/2603749/obshtinskite-savetnitsi-ot-gerb-balchik-provezhdat-blagorodna-initsiativa.html", "text": "Общинските съветници от ГЕРБ в Балчик закупиха метална конструкция във формата на пулсиращо сърце за събиране на пластмасови капачки. Тя е разположена пред магазин „Аквилон” в града, където всеки може да пуска своите пластмасови капачки в удобно за него време. Това съобщиха от пресцентъра на  партията . \r\nОт ГЕРБ-Балчик приканват всички желаещи да го напълнят с пластмасови капачки, благодарение на които ще се събират средства за лечението на 32-годишния Димитър Стоев от с. Оброчище, който има нужда от операция със стволови клетки.", "date": "2018.12.19", "title": "Общинските съветници от ГЕРБ-Балчик провеждат благородна инициатива"}
{"url": "http://www.focus-news.net/news/2018/12/19/2603752/deputatat-ot-gerb-vladimir-toshev-prisastva-na-tseremoniyata-po-vrachvaneto-na-nagradite-sportist-na-godinata-vav-vidin.html", "text": "Народният представител от ГЕРБ Владимир Тошев присъства на тържествената церемония по връчване на наградите „Спортист на годината” във Видин. Това съобщиха от пресцентъра на  партията . Класирането на отличените спортисти бе в две възрастови категории – юноши и девойки и мъже и жени.  \r\nИвайло Иванов, капитан на мъжкия футболен отбор „Бдин 1923”, е  Спортист №1 на Видин за 2018 г. Централен защитник, изиграл над 300 мача за родния си клуб, е любимец на видинските привърженици. Втори е Веселин Вълчов от Спортен клуб по кану-каяк „Ванто“ с треньор Цветан Иванов. \r\nНародният представител Владимир Тошев връчи отличието на Кристен Радуканова,  класирана на трето място. Кристен, която през месец ноември бе избрана за Мис BGathletic.com, e златна медалистка в спринта на 60 метра от Държавното първенство по лека атлетика. “Красиви, талантливи, борбени, трудолюбиви. Това са нашите младежи. Желая на Кристен още много победи! Нека продължава да бъде посланик на Видин”, каза Владимир Тошев.  \r\nНа церемонията бяха връчени и индивидуални отличия. Владимир Тошев връчи приз за популяризиране на леката атлетика на Мирослав Радуканов, треньор на видинския клуб по лека атлетика „Радуканови“.  \r\nКметът на община Видин Огнян Ценков получи плакет от БФАС за изключителен принос в развитието на автомобилния спорт. Спортистите, които влязоха в Топ 10 за 2018 година, бяха избрани от специална комисия. Гласуването стана чрез анкетни карти, като номинациите бяха предложени от спортните клубове.", "date": "2018.12.19", "title": "Депутатът от ГЕРБ Владимир Тошев присъства на церемонията по връчването на наградите „Спортист на годината” във Видин"}
{"url": "http://www.focus-news.net/news/2018/12/19/2603740/the-washington-post-donald-tramp-planira-izteglyane-ot-siriya.html", "text": "Администрацията на американския президент Доналд Тръмп планира да изтегли от Сирия всички американски войници, заяви в сряда представител на Пентагона, а президентът Тръмп обяви победа срещу „Ислямска държава“, пише авторитетното американско издание  The Washington Post . \r\nПрезидентът, в съобщение в социалната мрежа „Туитър“, каза, че Съединените щати \"победиха „Ислямска държава“ в Сирия, което е единствената ми причина да съм там по време на президентството на Тръмп\". \r\nИзявлението му дойде малко след като новините съобщиха, че Белият дом е взел решение във вторник да изтегли бързо цялата американска сила от повече от 2000 военнослужещи от Сирия и да прекрати продължителната американска наземна кампания срещу „Ислямска държава“. \r\nТръмп отдавна обещава да приключи кампанията срещу „Ислямска държава“ и оспорва стойността на скъпите и опасни военни мисии в чужбина. Но войските на САЩ, работещи заедно със сирийските партньори, все още се борят да изкоренят останалите джобове от бойци на групировката в Централна Сирия. Едно рязко американско оттегляне би поставило въпроса дали бойците на „Ислямска държава“ не биха могли по-лесно да си възвърнат силата. \r\nРешението е нов завой на фона на неуспеха на американските лидери да намерят решение за дългия граждански конфликт в Сирия, в който участват както  американски съюзници така и съперници -Турция, Русия и Иран, пише изданието. \r\nАдминистрациите на Тръмп и Обама  не се решават да се намесят по-ангажиращо в конфликта в Сирия, но много високопоставени служители, включително в Държавния департамент и Пентагона, подкрепиха продължаващото присъствие на войски в Сирия, докато се подобрят условията за сигурност и може да се постигне политическо решение, припомня вестникът. \r\nПредставителите на отбраната, говорейки при условие на анонимност за решението, което все още не е обявено, заявиха, че изтеглянето се очаква да се случи възможно най-бързо и ще засегне цялата сила на повече от 2000 американски члена на службата. The Wall Street Journal съобщи за първи път в сряда, че американските войски ще бъдат изтеглени от Североизточна Сирия.  Юлиян Марков", "date": "2018.12.19", "title": "The Washington Post: Доналд Тръмп планира изтегляне от Сирия"}
{"url": "http://www.focus-news.net/news/2018/12/19/2603753/afp-bivsh-bosnenski-general-otricha-voenni-prestapleniya.html", "text": "Пенсионираният босненски генерал Атиф Дудакович в четвъртък не се призна за виновен по обвинения в \"престъпления срещу човечеството\" за предполагаемата му роля в убийството на повече от 300 сърби, предимно цивилни, по време на войната през 90-те, предава  AFP . \r\nАтиф Дудакович, който e командвал  единица на босненската мюсюлманска (бошняшка) армия по време междуетническия  конфликт, е изправен пред съда заедно с 16 други военни от корпуса му. \r\n\"Не съм виновен за никакви обвинения\", е заявил 65-годишният генерал в съда. Другите ответници, които са присъствали, са заявили същото. \r\nСпоред прокурорите мъжете са извършили убийствата в периода 1994-1995 г. в северозападния район Бихач, който по това време е бил заобиколен от сръбски сили. \r\nЖертвите са \"предимно възрастни цивилни, както и военнопленници, които са се предали или са били арестувани\", се казва в изявление на прокуратурата. \r\nНякои от телата са били ексхумирани от масови гробове, докато други все още не са открити, добавя изявлението. \r\nЗаподозрените бяха обвинени в унищожаването на 38 православни църкви и други религиозни обекти.  Юлиян Марков", "date": "2018.12.19", "title": "AFP: Бивш босненски генерал отрича военни престъпления"}
{"url": "http://www.focus-news.net/news/2018/12/19/2603750/", "text": "По време на среща на контактната група в Минск в сряда Украйна отказа да обсъди темата за прекратяване на огъня в Донбас преди края на военното положение, което бе въведено за 30 дни от 26 ноември, предава  TACC \r\nПредставителят на украинската страна в хуманитарната подгрупа Ирина Герашченко заяви в сряда, че Киев е предложил да се върне на този въпрос на 27 декември под формата на телеконференция. \r\n\"Ако на 27 декември по време на конферентния разговор  е възможно да се обяви де-ескалация и да се приеме датата за установяване на режим на прекратяване на огъня, това ще бъде 18-ия опит за примирие\", пише тя в социалната мрежа „Фейсбук“ \r\nПо-рано в сряда пълномощникът на самопровъзгласената Луганска народна република (ЛНР) при преговорите в столицата на Беларус Владислав Дейнего заяви, че републиките в Донбас са предложили на Киев да обяви ново прекратяване на огъня в Донбас от 22 декември По-късно представителят на ЛНР в групата за сигурност на контактната група Роман Иванов информира, че представителите на Киев са отказали  да обсъдят въвеждането на новогодишното примирие. \r\nВ момента в Донбас действа така нареченото училищно примирие - друго споразумение за прекратяване на огъня, което влезе в сила от полунощ на 29 август. От началото на конфликта в източната част на страната страните вече са се споразумявали за примирие повече от 20 пъти, но не е постиган стабилен режим на прекратяване на огъня, припомня агенцията.  Юлиян Марков", "date": "2018.12.19", "title": "ТАСС: Киев се отказа да обсъжда прекратяване на огъня в Донбас, докато е в сила военното положение"}
{"url": "http://www.focus-news.net/news/2018/12/19/2603751/rumen-petkov-abv-balgariya-tryabva-da-otstoi-sobstveniya-si-interes-pryaka-dostavka-na-gaz-za-evropa.html", "text": "България трябва да отстои собствения си интерес- пряка доставка на газ за Европа. Това е европейски интерес. Това каза лидерът на АБВ Румен Петков в предаването „Плюс-Минус. Коментарът след новините“ по  Нова телевизия . „Засега диверсификацията се свежда от това да взимаме руска газ от Турция, което сами разбирате, че е обидно за държава като България – с такава история в гарантиране на газовата сигурност на Европа, да бъде опосредствана доставката“, коментира той. „Ние и в момента имаме добри условия. Просто трябва да си гарантираме националния интерес без да се съобразяваме с външния натиск”, заяви Румен Петков. Според него България се е забавила много с изграждането на АЕЦ „Белене”. „В това време и Турция, и Унгария, и Румъния направиха много сериозни крачки напред и в момента България има шанса да навакса със стратегически инвеститор и мисля, че не трябва да губим никакво време”, обясни лидерът на АБВ. Той обяви, че утре АБВ ще представи документ за политиката на доходите, политиката в икономиката и в селското стопанство и политиката в духовната сфера: „Ние искаме да кажем достатъчно ясно на българските граждани, че има възможни социални решения в рамките на тежката ситуация, в която се намираме“, каза още Румен Петков.", "date": "2018.12.19", "title": "Румен Петков, АБВ: България трябва да отстои собствения си интерес- пряка доставка на газ за Европа"}
{"url": "http://www.focus-news.net/news/2018/12/19/2603756/pregled-na-mezhdunarodnite-novini-do-18-chasa-agentsiya-fokus.html", "text": "Пенсионираният босненски генерал Атиф Дудакович в четвъртък не се призна за виновен по обвинения в \"престъпления срещу човечеството\" за предполагаемата му роля в убийството на повече от 300 сърби, предимно цивилни, по време на войната през 90-те, предава  AFP . \r\nАтиф Дудакович, който e командвал  единица на босненската мюсюлманска (бошняшка) армия по време междуетническия  конфликт, е изправен пред съда заедно с 16 други военни от корпуса му. \r\n\"Не съм виновен за никакви обвинения\", е заявил 65-годишният генерал в съда. Другите ответници, които са присъствали, са заявили същото. \r\nСпоред прокурорите мъжете са извършили убийствата в периода 1994-1995 г. в северозападния район Бихач, който по това време е бил заобиколен от сръбски сили. \r\nЖертвите са \"предимно възрастни цивилни, както и военнопленници, които са се предали или са били арестувани\", се казва в изявление на прокуратурата. \r\nНякои от телата са били ексхумирани от масови гробове, докато други все още не са открити, добавя изявлението. \r\nЗаподозрените бяха обвинени в унищожаването на 38 православни църкви и други религиозни обекти. \r\n*** Администрацията на американския президент Доналд Тръмп планира да изтегли от Сирия всички американски войници, заяви в сряда представител на Пентагона, а президентът Тръмп обяви победа срещу „Ислямска държава“, пише авторитетното американско издание  The Washington Post . \r\nПрезидентът, в съобщение в социалната мрежа „Туитър“, каза, че Съединените щати \"победиха „Ислямска държава“ в Сирия, което е единствената ми причина да съм там по време на президентството на Тръмп\". \r\nИзявлението му дойде малко след като новините съобщиха, че Белият дом е взел решение във вторник да изтегли бързо цялата американска сила от повече от 2000 военнослужещи от Сирия и да прекрати продължителната американска наземна кампания срещу „Ислямска държава“. \r\nТръмп отдавна обещава да приключи кампанията срещу „Ислямска държава“ и оспорва стойността на скъпите и опасни военни мисии в чужбина. Но войските на САЩ, работещи заедно със сирийските партньори, все още се борят да изкоренят останалите джобове от бойци на групировката в Централна Сирия. Едно рязко американско оттегляне би поставило въпроса дали бойците на „Ислямска държава“ не биха могли по-лесно да си възвърнат силата. \r\nРешението е нов завой на фона на неуспеха на американските лидери да намерят решение за дългия граждански конфликт в Сирия, в който участват както  американски съюзници така и съперници -Турция, Русия и Иран, пише изданието. \r\nАдминистрациите на Тръмп и Обама  не се решават да се намесят по-ангажиращо в конфликта в Сирия, но много високопоставени служители, включително в Държавния департамент и Пентагона, подкрепиха продължаващото присъствие на войски в Сирия, докато се подобрят условията за сигурност и може да се постигне политическо решение, припомня вестникът. \r\nПредставителите на отбраната, говорейки при условие на анонимност за решението, което все още не е обявено, заявиха, че изтеглянето се очаква да се случи възможно най-бързо и ще засегне цялата сила на повече от 2000 американски члена на службата. The Wall Street Journal съобщи за първи път в сряда, че американските войски ще бъдат изтеглени от Североизточна Сирия. \r\n*** Украйна готви ново преминаване през Керченския проток, предава  TACC \r\nУкрайна не възнамерява да се откаже да преминава с военните си кораби до Азовско море през Керченския проток. Това съобщи в сряда секретаря на  Съвета за Националната сигурност и отбрана на Украйна Олександър Турчинов. В интервю за BBC той каза, че следващият преход ще се осъществи възможно най-скоро. \r\n\"Ако ние спрем и отстъпваме, Русия ще изпълни задачата си да завземе Азовско море, ще представи  нови морски граници в Черно море, фактически легализирайки окупацията на Крим\", каза той. въпросът не може да бъде бавен.Ние също предлагаме на нашите партньори да вземат участие в това преминаване от украинските черноморски пристанища до украинските пристанища на брега на Азов. \r\nПо-специално, той заяви готовността си да покани представители на ОССЕ, НАТО и други международни организации да присъстват на украинските кораби. \r\n***  Президентът на САЩ Доналд Тръмп е казал на своя турски колега Реджеп Таийп Ердоган, че Вашингтон „е готов да разгледа“ възможността за екстрадиция на живеещия в САЩ мюсюлмански проповедник Фетулах Гюлен, който Анкара обвинява за неуспешния опит за държавен преврат, но американският лидер не е давал никакви обещания, заяви в сряда прессекретарят на Белия Дом Сара Сандърс, цитирана от  руската агенция EurAsia Daily . \r\n„Единственото, което е казал, е, че ние сме готови да разгледаме тази възможност. Към момента – нищо повече. Този процес не се съпровожда от каквито и да е ангажименти“, заяви тя. \r\n*** Европейската комисия постигна споразумение с Италия за бюджета на страната за 2019 година, с който се избягва възбуждането на дисциплинарни процедури срещу Рим, заяви вицепредседателят на ЕК Валдис Домбовскис, цитиран от  Reuters . \r\n„Решението не е идеално. То не представлява дългосрочно решение на икономическите проблеми на Италия. Но позволява да се избегне процедура за големия дефицит на този етап“, заяви Домбовскис на пресконференция в Брюксел. \r\nТой добави, че решението може да бъде преразгледано през януари, ако Рим не приложи напълно постигнатата с Брюксел сделка. \r\nСпоред компромиса, Италия ще намали бюджетния си дефицит за следващата година до 2,04 от брутния вътрешен продукт от 2,4%, както беше планирано по-рано. \r\nПо-значимият структурен дефицит обаче, който изключва еднократните позиции и промените в бизнес цикъла, няма да се промени през 2019 г. от нивата през 2018-а - компромис, наречен от Домбровскис „граничен“. \r\nСпоред правилата на ЕС Рим е трябвало да намали структурния дефицит с 0,6% от БВП, но вместо това предложи в първоначалния си проектобюджет за 2019 г. увеличение от 1,2%, според Комисията. \r\nКомпромисът при нулева промяна не беше идеален, каза Домбровскис, но позволи на Комисията да се откаже от плановете за започване на дисциплинарни действия, които могат да доведат до глоби.", "date": "2018.12.19", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/12/19/2603761/aktsenti-v-sutreshniya-blok-dobro-utro-balgariya-na-radio-fokus-na-20-dekemvri.html", "text": "На Игнажден ще си припомним традициите за древния празник в българския обреден календар. Гост в сутрешния блок  „Добро утро, България“  на  Радио „Фокус“  ще бъде фолклористът проф. Георг Краев. С какви поверия е свързан деня в Родопите, ще научим от репортаж на Нели Гергьовска от  Радио „Фокус“ – Смолян .  \r\nВъв връзка с предстоящото гласуване на новите мерки от първия пакет \"Мобилност\" в Европейския парламент гост в ефира ни ще бъде Халил Летифов, депутат от ДПС и председател на Транспортна комисия в Народното събрание.  \r\nКаква беше 2018 година за Община Стара Загора? Равносметката ще направи кметът Живко Тодоров.  \r\nХудожествената галерия „Владимир Димитров – Майстора” в Кюстендил приключва изявите за изминаващата година с коледна изложба, в която ще се включат творци от цялата област. Колегата от  Радио „Фокус” – Кюстендил  Венцеслав Илчев ще ни разкаже повече за предстоящото събитие.  \r\nНад 27 000 туристи са посетили античната крепост на нос Св. Атанас край Бяла през годината. Подробности очакваме от репортера ни във Варна Марияна Валентинова.  \r\nЗапочнете деня информирани! Тези и още теми – в „Добро утро, България“, от 06.00 до 10.00 часа на 20 декември, с водещ Йоланда Пелова.", "date": "2018.12.19", "title": "Акценти в сутрешния блок „Добро утро, България“ на Радио „Фокус“ на 20 декември"}
{"url": "http://www.focus-news.net/news/2018/12/19/2603758/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\nМетеорологична обстановка: \r\nТемпературите са в интервала от - 6° до + 10°. Времето над страната е облачно. Вятър духа в областите: Варна, Велико Търново, Видин, Добрич, Кърджали, Пазарджик, Перник, Разград, Силистра, Смолян, Търговище, Хасково и Шумен. Слаб дъжд вали в област Ямбол. Слаб сняг вали в областите Габрово и Добрич, както и в района на Априлци, „Троянски“ проход и Шипково /обл. Ловеч/, Малко Търново /обл. Бургас/, Ивайловград и Харманли /обл. Хасково/ \r\nПътните настилки са предимно мокри, заснежени, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- до 150 м в района на проход „Шипка“ \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nСъстояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок 31.05.2019 г. \r\nОбласт Стара Загора: \r\nДвижението по АМ  ,,Тракия“ от км 156 до км 167 в посока София се осъществява в изпреварващата лента поради ремонт на асфалтовата настилка. Срок до 21.12.2018 г. в часовия интервал от 08:00 ч до 17:00 ч. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nВъведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n-\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n-\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.12.2018 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nСъстояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка Провадия – Айтос се осъществява от дясно по посока на движението поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.12.2018 г. \r\nПът III-795: Движението по път III-795 в участъка Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 в участъка Черница - Сунгурларе - Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20 \r\n31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г.  \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.19", "title": "Актуална пътна обстановка"}
{"url": "http://www.focus-news.net/news/2018/12/19/2603757/sitel-makedoniya-aleksis-tsipras-shte-poseti-belgrad-v-petak.html", "text": "Гръцкият премиер Алексис Ципрас ще посети Белград в петък и ще се срещне със сръбския президент Александър Вучич, съобщи кабинетът на президента на Сърбия, цитиран от македонския телевизионен канал  “Сител“ . \r\nСпоред кореспондента на Македонската информационна агенция (МИА) от Белград след срещата  се предвижда второ заседание на Висшия съвет за сътрудничество между Сърбия и Гърция, на което ще присъстват Вучич и Ципрас.  Юлиян Марков", "date": "2018.12.19", "title": "„Сител“ (Македония): Алексис Ципрас ще посети Белград в петък"}
{"url": "http://www.focus-news.net/news/2018/12/19/2603765/obshtina-svishtov-natsionalniyat-eksperten-savet-po-ustroystvo-na-teritoriyata-zasedava-na-tema-natsionalen-obekt-prenosen-gazoprovod-za-gr-svishtov.html", "text": "В средата на месец декември в София се проведе заседание на Националния експертен съвет по устройство на територията и регионална политика при Министерство на регионалното развитие и благоустройство. Това съобщиха от пресцентъра на  Община Свищов . \r\nЗаседанието бе назначено от министъра на регионалното развитие и благоустройството Петя Аврамова, във връзка са Решение на Министерски съвет от 10 май 2018 г., с което „Преносен газопровод за гр. Свищов“ е обявен за национален обект и за обект от национално значение. На заседанието община Свищов беше представлявана от кмета Генчо Генчев, който защити интересите на община Свищов във връзка с реализирането на преносния газопровод. В рамките на работната среща на Националният експертен съвет беше представен проектът, текущото му състояние и неговият график. Беше съгласуван и ПУП – Парцелиран план на „Преносен газопровод за гр. Свищов“, с проектни части по землища.  \r\nОт отчета за текущото състояние стана ясно, че са изпълнени основни разрешителни процедури, геодезичните и геоложки проучвания са приключени, а в процес на изпълнение е техническият проект. Нуждата от реализация на проекта бе обоснована с бъдещ икономически растеж на местната индустрия, повишаване качеството на живот и намаляване емисиите на вредните вещества във въздуха. Предвидената индикативна стойност на проекта до гр. Свищов е в размер на 4,72 млн. евро, от които 50% се осигуряват от ЕБВР по Международен фонд Козлодуй, а съфинансирането е от страна на “Булгартрансгаз” ЕАД. Дължината на трасето от 41.66 км ще преминава праз общините Павликени и Свищов, като на територията на община Свищов ще обхваща землищата на селата: Овча могила, Горна Студена, Козловец, Българско Сливово, Царевец, с крайна точка АГРС – гр. Свищов. \r\nПрез април 2019 предстоят археологически проучвания II етап, през месец май – уреждане на сервитутните права и съгласуване на Технически проект, а през месец юни 2019 година се очаква да излезе разрешението за строеж.", "date": "2018.12.19", "title": "Община Свищов: Националният експертен съвет по устройство на територията заседава на тема национален обект „Преносен газопровод за гр. Свищов“"}
{"url": "http://www.focus-news.net/news/2018/12/19/2603763/sofiya-zadrastvane-se-e-obrazuvalo-po-bul-nikola-vaptsarov-v-stolitsata.html", "text": "Задръстване се е образувало по бул. \"Никола Вапцаров\" в столицата. Това съобщи слушател на  Радио „Фокус“ . Движението е затруднено в участъка от Румънското посолство до бул. \"Черни връх\". Според случатела разстояние от 100 м се изминава с автомобил за около 30 минути.", "date": "2018.12.19", "title": "София: Задръстване се е образувало по бул. Никола Вапцаров в столицата"}
{"url": "http://www.focus-news.net/news/2018/12/19/2603766/dots-veneta-handzhiyska-dni-predi-izchezvaneto-na-statuyata-na-apolon-sa-izcheznali-i-tri-mesingovi-chuchuri-do-sgradata-na-regionalniya-istoricheski-muzey-sofiya.html", "text": "Дни преди изчезването на статуята на Аполон, са изчезнали три месингови чучури до сградата на Регионалния исторически музей – София. Това каза за  Агенция „Фокус“  директорът на Регионалния исторически музей в София доц. Венета Ханджийска. „На пети декември, вечерта, в интервала между 19.00 и 21.00 часа, трите месингови чучура на трите чешми, които са непосредствено до сградата на музея. Те са част от музея, счупени са и са откраднати. Само една е останала на място. За да могат хората да продължат да наливат вода, сме поставили временно пластмасови приспособления. Това, което е заснето на нашите камери, е извършено вероятно от един човек, става въпрос за мъж. Кадрите вече са предадени в Пето районно управление, където се работи по случая“, обясни тя по случая с откраднатите чучури. На въпроса какво е предприето оттук нататък, Ханджийска обясни, че се очаква отговор от властите, евентуално за заподозрян или да се разкрие кой е извършил това, да върнат чучурите на чешмите. „Това, което ние ще предприемем, още след празниците, е да възстановим чучурите и да потърсим вариант те да бъдат закрепени по-стабилно, за да не се допускат в бъдеще такива вандалски прояви, доколкото е възможно. А по отношение на статуята на Аполон, предполагам, че като много други статуи, общината, когато не се намери статуята, предприема мерки тя да бъде възстановена. Много други статуи изчезнаха в София в последните години от парковете“, каза тя. На въпрос дали са защитени паметниците на културата, Ханджийска каза, че са защитени доколкото е възможно. „Тази защита зависи до голяма степен от гражданите. Това, което зависи от нас, е да се опитаме да възпитаваме отношение към тези културни ценности, за да няма подобен тип вандалски прояви. Защитата не знам доколко е възможна, защото просто достъпът до тях трябва да бъде ограничен максимално, но това пък ще ограничи възможността на хората да се докоснат до тях, да ги видят отблизо. Не знам дали едно видеонаблюдение дали би било максимално полезно в случая. Виждате, пред музея има видеонаблюдение, установихме в последствие кражбата, но паметниците на културата в София са много и не знам дали е възможно всеки един обект да бъде наблюдаван“, обясни Ханджийска. \r\nТеодора ПАТРОНОВА", "date": "2018.12.19", "title": "Доц. Венета Ханджийска: Дни преди изчезването на статуята на Аполон, са изчезнали и три месингови чучури до сградата на Регионалния исторически музей - София"}
{"url": "http://www.focus-news.net/news/2018/12/19/2603754/rumen-hristov-sds-vaprosat-ne-e-prez-kolko-trabi-se-dostavya-ruski-gaz-a-po-tyah-da-teche-i-drug-gaz-za-da-ima-vazmozhnost-za-konkurentno-opredelyane-na-tsenite.html", "text": "Въпросът  не е през колко тръби се доставя руски газ, а по тези тръби да тече и друг газ, за да има възможност за конкурентно определяне на цените и от друга страна, ако се случи нещо, например природно бедствие, да не зависим от един доставчик. Това каза лидерът на СДС Румен Христов в предаването „Плюс-Минус. Коментарът след новините“ по  Нова телевизия . Той посочи, че е важно да има диверсификация на доставки, но според СДС обаче такива не се осигуряват с „Турски поток”. „Ние и сега получаваме 95% руски газ и ще продължим да получаваме пак руски газ“, коментира Румен Христов. Според него проектът за АЕЦ „Белене” няма да се състои. „Нямаме нужда от такъв проект, защото мощностите, с които разполагаме към настоящия момент не показват дефицит на електроенергия за България, пазарът ни не е толкова развит в региона. Освен това само 4-5 реактора се изграждат в рамките на ЕС”, заяви лидерът на СДС. По думите му според проучване дясната партия би събрала около 1% от гласовете на избирателите на предстоящите европейски избори. „Щом става дума за евроизборите ние ще търсим идейна коалиция в дясно от гледна точка на това, че искаме да изпратим поне двама депутати от десницата, от ЕНП”, каза още Румен Христов.", "date": "2018.12.19", "title": "Румен Христов, СДС: Въпросът  не е през колко тръби се доставя руски газ, а по тях да тече и друг газ, за да има възможност за конкурентно определяне на цените"}
{"url": "http://www.focus-news.net/news/2018/12/19/2603767/sofiya-metroto-i-chast-ot-nazemniya-transport-shte-rabotyat-v-novogodishnata-nosht-noshtnite-avtobusi-shte-se-dvizhat-po-promenen-marshrut.html", "text": "В новогодишната нощ на 31 декември 2018 г. срещу 1 януари 2019 г. ще се движат столичното метро и част от наземния транспорт. Това съобщиха от пресцентъра на  Столична община . \r\nПрез нощта ще се движат трамваите, обслужващи линии 5, 7, 8, 12, 18, 20 и 22, тролеи номера 1, 2,  4 и 9. През нощта ще се движат и автобуси по линиите 83, 102, 85,  285, 310, 213. \r\nВ нощта на 31 декември 2018 г. срещу 1 януари 2019 г. нощните автобусни линии  N1, N2, N3 и N4 да работят по променени маршрути, както следва:  N1  (в посока ж.к. „Младост 4“): от бул. “Тодор Александров” (площад “Независимост”) по бул. “Княз Александър Дондуков”, надясно по бул. “Васил Левски” и по бул. “Цар Освободител” по маршрута, двупосочно; \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I“; \r\n- с код  6457 “Ул. Париж”; \r\n- с код  6456 “Ул. 6-ти септември”. N2  (в посока Студентски град): от бул. “Тодор Александров” (площад “Независимост”), по бул. “Княз Александър Дондуков”, надясно по бул. “Васил Левски” и  по маршрута, двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 «Площад Княз Александър I”; \r\n- с код  6457 “Ул. Париж”; \r\n- с код  6456 “Ул. 6-ти септември”. N3  (в посока автостанция „Изток“): от бул. “Тодор Александров” (площад “Независимост”) по бул. “Княз Александър Дондуков” и след кръстовището с бул. “Васил Левски” направо по маршрута до автостанция „Изток“, двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I“; \r\n- с код  6457 “Ул. Париж”; \r\n- с код  6456 “Ул. 6-ти септември”; \r\n- двупосочна с кодове 6439 и 6440 “Площад Св. Александър Невски”; \r\n- с код 1241 “Площад Паметник Левски”; \r\n- с код 2012 “Ул. Кракра”. N4  (в посока ж.к. „Дружба 2“): от бул. “Тодор Александров” (площад “Независимост”) по бул. “Княз Александър Дондуков”, надясно по бул. “Васил Левски” и наляво по бул. “Янко Сакъзов” по маршрута, двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 “Ул. Париж”; \r\n- с код  6456 “Ул. 6-ти септември”; \r\n- двупосочна с кодове 6439 и 6440 “Площад Св. Александър Невски”. \r\nАвтобусите от четирите нощни линии ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. “Княз Александър Дондуков” при ул. “Сердика”.", "date": "2018.12.19", "title": "София: Метрото и част от наземния транспорт ще работят в новогодишната нощ, нощните автобуси ще се движат по променен маршрут"}
{"url": "http://www.focus-news.net/news/2018/12/19/2603768/", "text": "Скопие е бил най-посещаваният град в страната от чуждестранни туристи през октомври тази година, предава електронното издание на „Денар“. Според публикуваните данни през октомври броят на туристите е 83 303, а този на нощувките е 182 557. Този на туристите нараства с 7.1%, а  прекараните нощувки се увеличават с 10.1%. Съобщава се, че вътрешните туристи регистрират ръст от 13.7%, докато чуждестранните гости с 4.4%. По данни на Държавната статистическа служба Скопие е посетен от 27 849 чуждестранни туристи като 49 110 са нощувките. Прекараните нощувките на вътрешните туристи през октомври 2018 г. спрямо същия месец година по-рано се е увеличил с 11,9%, а броят на нощувките на чуждестранни туристи е нараснал с 9,1%. Сред чуждестранните туристи най-много са от Турция 5 843, 3 200 от Хърватия, над 3 000 са чуждестранни туристи от България, Гърция, Германия, Сърбия и азиатските страни. Медията предава, че за периода януари-октомври 2018 г., в сравнение със същия период на миналата година, броят на туристите се е увеличил с 13.1%, при което местните туристи са се увеличили с 14.1%, докато чуждестранните туристи – с 12.5%, предава Радио „Фокус“ в рубриката „Балкански туристически часовник“. За периода януари – октомври 2018 г. в сравнение със същия период на предходната година броят на прекараните нощувки се увеличава с 14.9%, като вътрешните туристи бележат ръст с 14.2, докато при чуждестранните туристи с 15.8%.", "date": "2018.12.19", "title": "„Денар“: Скопие е най-посещаваният град в Македония от чуждестранни туристи през октомври"}
{"url": "http://www.focus-news.net/news/2018/12/19/2603759/plamen-georgiev-kpkonpi-resheniyata-na-pravnata-komisiya-predstavlyavat-deystvitelnata-volya-na-zakonodatelya-kpkonpi-e-nay-slabo-represivniyat-organ.html", "text": "Решенията на правната комисия представляват действителната воля на законодателя, КПКОНПИ е най-слабо репресивният орган. Това каза пред журналисти председателят на Комисията за противодействие на корупцията и за отнемане на незаконно придобито имущество (КПКОНПИ) Пламен Георгиев, предаде репортер на  Агенция „Фокус“ . \r\n„Решенията на правната комисия днес представляваха действителната воля на законодателя. И реално така беше отслабена комисията, защото наказателното производство беше обвързано отново с гражданското производство. Всички права на граждани да докажат откъде имат имущество са защитени пред съда и КПКОНПИ не може да направи нито едно действие по репресия на нито едно лице“, каза още Георгиев и посочи, че Комисията е най-слабо репресивният орган. „Ако волята е да имаме наистина независима гражданска конфискация, необвързана с наказателното производство, и да отнемаме от онези, които наистина са забогатели нечестно, трябваше да бъде прието това, което се прие днес“, обясни той. \r\nПопитан дали е проблем отпадането на срока 23 януари за влизане в сила на закона, Георгиев отговори, че това не е проблем. „Това просто ще бъде бонус за лицата, които до влизане в сила на закона. Ако им се препотвърдят прекратяванията, те ще са извадили късмет“, заяви той. По отношение на сроковете за проверките Георгиев обясни, че според него предложението е оттеглено, за да се види какво е тълкувателното решение на ВКС.  \r\nЦветилена СИМЕОНОВА", "date": "2018.12.19", "title": "Пламен Георгиев, КПКОНПИ: Решенията на правната комисия представляват действителната воля на законодателя, КПКОНПИ е най-слабо репресивният орган"}
{"url": "http://www.focus-news.net/news/2018/12/19/2603770/predstoyashti-v-stranata-za-20-dekemvri-agentsiya-fokus.html", "text": "*** \r\nОт 10.30 часа на церемония в Гербовата зала на „Дондуков“ 2 президентът Румен Радев ще удостои с орден „Стара планина“ първа степен посланика на Китайската народна република Джан Хайджоу.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа министър Красимир Вълчев ще вземе участие в пресконференция за представяне на резултатите от новото издание на Рейтинговата система на висшите училища. Събитието ще се проведе в залата на 7 етаж в МОН.  \r\n*** \r\nОт 10.00 часа министърът на отбраната Красимир Каракачанов и началникът на отбраната генерал Андрей Боцев ще участват в традиционната видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. Видеовръзката ще се осъществи в конферентната зала на административната сграда на Министерството на отбраната на бул. „Ген. Тотлебен” № 34. В нея ще участва и заместник-командващият на Съвместното командване на силите генерал-майор Иван Лалов. \r\n*** \r\nОт 10.30 часа в централата на „София Франс Ауто“ (бул. „Ботевградско шосе“ 459) министърът на здравеопазването Кирил Ананиев ще участва в официалната церемония по приемането на първите два санитарни автомобила, закупени в изпълнение на големия инвестиционен проект за модернизация на спешната помощ в Република България. На събитието ще присъстват зам.-министърът на регионалното развитие и благоустройството и ръководител на Управляващия орган на ОП „Региони в растеж“ Деница Николова и ръководителят на Представителството на Европейската комисия в България Огнян Златев.  \r\n*** \r\nОт 10.00 часа МВР организира заключителна церемония по проекта „Противодействие на престъпления, свързани с трафик на моторни превозни средства” в конферентната зала на хотел „Анел“.  \r\n*** \r\nОт 16.30 часа ще започне брифинг в заседателната зала на МВР, след заседание, на което ще бъдат обсъдени предприетите мерки и създадената организация на движението във връзка с предстоящите пътувания преди и по време на Коледните и Новогодишните празници. Участие ще вземат представители на всички ангажирани институции. \r\n*** \r\nОт 09.00 часа пред банята в кв. „Горна Баня“ ще се проведе протест в защита на минералните извори и бани в София. Протестиращите настояват за възстановяване на балнеоложките центрове в „Овча купел“, „Горна баня“,  „Централна Баня“, „Княжевска Баня“, „Банкя“ и изграждането на изцяло нови спа центрове, басейни и бани в подножията на Витоша и Северния парк. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и Калоян Б.,  на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа ще започне заседанието на Столичния общински съвет.  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад за утвърждаване на цена на „Булгаргаз“ ЕАД, по която общественият доставчик продава природен газ на крайните снабдители и на клиенти, присъединени към газопреносната мрежа за I тримесечие на 2019 г. \r\n*** \r\nОт 10.00 часа в сградата на Министерство на икономиката (ул. „Славянска“ №8) ще  \r\nподписано оперативно споразумение за изпълнение на един от Фондовете за ускоряване и начално финансиране (ФУНФ), финансиран със средства по Оперативна програма „Иновации и конкурентоспособност“ 2014-2020 (ОПИК). \r\n*** \r\nОт 10.00 часа ще се състои пореден протест срещу замърсяването в столичния квартал „Враждебна“. \r\n*** \r\nОт 10.30 часа в градинката „Св. Седмочисленици“ ще бъдат поднесени венци на Паметника на загиналите полицаи по повод професионален празник на Главна дирекция „Гранична полиция”. След това във фоайето на министерството на вътрешните работи ще бъдат наградени отличените служители от ГДГП. \r\n*** \r\n От 11.00 часа в Националния пресклуб на БТА ще се проведе пресконференция на Световната ромска организация и Националният център за развитие на ромите в Република България за назначаване на ромски комисари в села, градове и общини. \r\n*** \r\nБългарският червен кръст ще раздаде подаръци за Коледа и Нова година на болни деца от 4 столични болници. От 10.00 часа доброволците на БМЧК ще бъдат в детските отделения на УМБАЛСМ „Пирогов“; от 11.00 часа в Белодробна болница „Света София“;  от 12.00 часа в Отделение по педиатрия, Национална кардиологична болница;  от 12.30 в Детска кардиология на Национална кардиологична болница. \r\n*** \r\nОт 12.00 часа Ръководството на ПП АБВ ще даде пресконференция в централата на партията на улица „Врабча“ 23. Темата на събитието ще бъде представянето на политически манифест – платформа за участие на ПП АБВ в изборите през 2019 г. \r\n*** \r\nОт 12.00 часа в Центъра за хора с редки болести ще се проведе ден на отворените врати по повод приключване на проект ExtraCareinRare, финансиран от ОП „Развитие  на човешките ресурси“. \r\n*** \r\nОт 13.00 часа главният прокурор Сотир Цацаров и директорът на Художествената гимназия в София Донка Павлова ще открият изложба с картини на възпитаници на училището на 4 етаж на Съдебната палата в пространството пред кабинета на главния прокурор. На откриването ще присъстват министърът на вътрешните работи Младен Маринов, преподавателите в Художествената академия професор Ивайло Мирчев и професор Десислава Минчева.  \r\n*** \r\nОт 13.00 часа 6-и състав на Специализирания наказателен съд ще заседава по делото срещу Методи И.,  на когото е повдигнато обвинение за изнудване. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Атанас С, Тодор С. и др.,  на които са повдигнати обвинения за организиране и ръководене на организирана престъпна група. \r\n*** \r\nОт 17.00 часа пред бл. 36а в кв. „Студентски град“ артистите от студио „140 идеи” ще покажат и разкажат приказка, която ще съживи градската среда на студентите. \r\n*** \r\nОт 19.00 часа в кино „Люмиер Лидл“ ще се проведе концертът „В нощта на Коледа“. \r\n*** \r\nОт 20.30 часа в  Арена „Армеец“ ще се проведе ежегодната  церемония по връчване на най-престижните награди за спортист, отбор и спортист с увреждания на годината. \r\n*** \r\nОт 17.30 часа в Градската библиотека „П. Хилендарски” ще бъде открита уникална за България мултифункционална зала „Коста Форев”. \r\n*** \r\nОт 18.00  и в 20.00 часа в зала „Пейо Яворов“ ще се проведат съвместни коледни концерти „Заедно на една сцена“ на съставите на ансамбъл „Пирин“ и ансамбъл „Добруджа“. \r\n*** \r\nОт 18.30 часа в Литературен клуб „Перото“ ще бъде представена книгата „Отпечатък от никого“ на Калин Донков. \r\n*** \r\nОт 19.00 часа в зала 1 на НДК ще  бъде представен музикалният проект на композитора и пианист Ангел Заберски „SYMPHONY – JAZZ“. \r\n*** \r\nОт 10.00 часа в Зала 2 на Районния съд ще се гледа делото на Атанас  А. Той е обвинен в това, че в качеството си на частен съдебен изпълнител е присвоил сума в размер на 709 633,85 лева. \r\n*** \r\nОт 11.00 часа във фоайето на третия етаж на Новия корпус в УМБАЛ-Бургас ще се проведе  \r\nтрадиционното Коледно тържество за пациентите на детските отделения на болницата. \r\n*** \r\nОт 11.30 часа в Дома на Нефтохимика ще бъде открит Коледен фест „Творци и фермери“. \r\n*** \r\nОт 18.00 часа в Дома на писателя ще бъде отбелязан 25-годишният юбилей на Литературно студио „Митични птици“ към НЧ „Л. Каравелов 1940“.  \r\n*** \r\nОт 19.00 часа в Плувен комплекс Парк „Арена ОЗК“ на официална церемония ще бъдат връчени наградите за Спортист на годината на Община Бургас. \r\n*** \r\nОт 10.00 часа Дядо Коледа и Снежанка ще пристигнат с редовен полет от Лапландия с вертолет осигурен от авиобаза „Чайка” в Пункт за базиране Варна, за да зарадват с подаръци децата на военнослужещите и цивилните служители от гарнизон Варна. \r\n*** \r\nОт 14.00 часа в сградата на Варненска и Великопреславска света митрополия Варненския  и Великопреславски митрополит  Йоан ще  произнесе своето Рождественско послание специално за електронните медии. \r\n*** \r\nОт 19.00 часа в зала 1 на Фестивален и конгресен център Варна, ще се проведе празничен Коледен концерт на Представителния духов оркестър на Военноморските сили, организиран съвместно от Община Варна, Военноморските сили и Фестивален и конгресен център Варна. \r\n***  \r\nОт 09.00 часа в Голяма зала на Общината ще се проведе последната за годината сесия на ОбС - Велико Търново.  \r\n***  \r\nОт 17.30 часа в Клуб 7 ще се проведе представяне на книгата „Разказвачът“ на Сава Василев.  \r\n***  \r\nОт 18.00 часа в Изложбени зали „Рафаел Михайлов“ ще започне Коледен концерт на формациите към Читалище „Пламък - 2016”, Велико Търново.  \r\n***  \r\nОт 18.00 часа в зала 30 на Младежки дом ще започне Коледен концерт на учениците от класа по флейта с преподавател Жана Шимидова.  \r\n***  \r\nОт 19.00 часа в  Клуб 7  ще се проведе „Изкуство+музика=на приятелство“ – среща с художника Габриел Панев.  \r\n*** \r\nОт 20.30 часа в клуб „Мелон“ ще се състои благотворителен концерт в подкрепа на Училището по изкуства и занаяти в село Русаля. \r\n*** \r\nОт 12.00 часа ще бъде открит изписаният храм „Възнесение Господне”. \r\n*** \r\nОт 16.00 часа в Младежкия дом ще се проведе фолклорен събор с  коледен базар „Бъдник”. \r\n*** \r\nОт 18.00 часа в залата на Симфониета - Видин  ще започне Коледен концерт. \r\n*** \r\nОт 10.00 часа в Конферентната зала на Общински съвет – Враца, ще се проведе заключителна пресконференция по проекти „Енергийна ефективност в многофамилни жилищни сгради в град Враца“ – Проект 1 и Проект 2.  \r\n*** \r\nОт 13.00 часа в Заседателната зала на Община Враца ще се проведе последната, за 2018-та година, пресконференция на кмета Калин Каменов.  \r\n*** \r\nОт 16.30 часа от Сувенирна палата до площад „Христо Ботев” ще се проведе Коледарско шествие. \r\n*** \r\nОт 18.00 часа в Музея на хумора и сатирата ще бъдат отбелязани 50 години от издаването на „Люти чушки” – сборник с народни епиграми, подбрани от Радой Ралин и илюстрирани от Борис Димовски. \r\n*** \r\nОт 17.00 часа в храм „Св. Иван Рилски“ в кв. „Калтинец“ ще започне празничен концерт на женска фолклорна формация „Калатина“. \r\n*** \r\nОт 18.00 часа в НЧ „Напредък“ ще се проведе Коледен концерт на балет „Калина” и вокални състави при НЧ „Напредък-1869”. \r\n*** \r\nОт 12.00 часа на пл. „България“ в Димитровград ще се проведат Кулинарното изложение „Коледна трапеза“ и Фестивал на зимната обредност и коледарските песни. \r\n*** \r\nПред паметната плоча на кап. Димитър Списаревски ще бъдат поднесени цветя по повод 75 години от гибелта на летеца. \r\n*** \r\nОт 11.00 часа на пл. „Свобода“ ще се проведе Коледен концерт на Духов оркестър - Добрич с диригент Стоян Монов. \r\n*** \r\nОт 18.30 часа в Младежкия център ще започне концертът „Коледен сън“. \r\n*** \r\nОт 19.00 часа в Концертна зала „Добрич“ ще бъде представен концерт-спектакълът „Коледно пътешествие“ на Държавна опера – Бургас. \r\n*** \r\nОт 14.00 часа кметът на Каварна Нина Ставрева ще представи новия календар на Общината за 2019 г. в своя кабинет. \r\n*** \r\nОт 17.00 часа Общинска библиотека „Искра” в Казанлък ще отличи своите най-активни читатели, съмишленици и дарители, ще събере любителите на книгите в залата на Културно-информационния център на ул. „Искра” 4. \r\n*** \r\nОт 18.00 часа в зала „Васил Караиванов“ на Община Карлово ще започне коледен концерт на Музикална школа „Карловойс“ при Военния клуб в града. \r\n*** \r\nОт 12.00 часа в клуб „Шампиони” на спортен комплекс „Осогово” ще се състои церемонията по обявяване на резултатите и награждаване на победителите в класацията „Спортист на Кюстендил“. \r\n*** \r\nОт 17.30 часа в Художествена галерия „Владимир Димитров – Майстора“ ще бъде открита годишната изложба на кюстендилските художници. \r\n*** \r\nОт 11.00 часа в Регионалния исторически музей ще бъде открита временна изложба, представяща досегашната дейност на Общински комитет „Васил Левски“ – Монтана. \r\n*** \r\nОт 18.00 часа в Драматичния театър ще започне концерт на ОДК „Ние, врабчетата“. \r\n*** \r\nОт 17.30 часа в Младежкия дом, Пловдивската митрополия и Архиерейското наместничество в град Пазарджик организират традиционно Детско тържество за Рождество Христово. \r\n*** \r\nОт 18.00 часа в голямата зала на Театър Дом-паметник ще бъде представен музикалният спектакъл „Коледна приказка“ с участието на Симфониета-Враца. \r\n*** \r\nОт 10.30 часа в зала „Струма” на Областна администрация – Перник ще се проведе годишната среща между областния управител на Перник Ирена Соколова и директорите на териториалните структури от област Перник. \r\n*** \r\nОт 09.00 часа в Конферентната зала на Община Плевен в сграда ,,Гена Димитрова\" ще се състои заседание на Общински съвет.  \r\n*** \r\n От 10.30 часа в Регионалния пресклуб на БТА ще се проведе пресконференция на Сдружение „Артилерия - генерал Владимир Вазов“ – Плевен.\t \r\n*** \r\nОт 13.00 часа в Регионалния пресклуб на БТА ще се проведе пресконференция на Академично ръководство на Медицински университет – Плевен пресконференция за представяне на резултатите по проект „Създаване на център за обучение на докторанти, постдокторанти, специализанти и млади учени към Факултет „Медицина“. \r\n*** \r\nОт 18.30 часа в салона на Драматично-куклен театър ,,Иван Радоев\" ще се състои концерт на ,,Мистерията на българските гласове\". \r\n*** \r\nОт 11.00 часа в Клиниката по детска хирургия в УМБАЛ „Св. Георги“ ученици от ОУ „Княз Александър Първи“ ще дарят средства, набрани от традиционния коледен базар. \r\n*** \r\nОт 13.30 часа в Регионалния пресклуб на БТА ще се проведе извънредна пресконференция \r\nпо повод решение на ВАС във връзка дело срещу РИОСВ Пловдив, касаещо централата за топло и електроенергия в с. Труд. Участие в нея ще вземат Радан Кънев – зам. председател на ДСБ,  \r\nЙордан Иванов – председател ДСБ Пловдив, Галина Тошева и Станимир Тончев от Сдружение „Бъдеще за с. Труд”. \r\n*** \r\nОт 18.30 часа в Камерна зала на Областна администрация – Пловдив ще се проведе  коледен концерт „Тиха нощ, Свята нощ...“. \r\n*** \r\nОт 19.00 часа на ул. „Екзарх Йосиф“ ще се проведе Коледен фермерски пазар. \r\n*** \r\nОт 18.00 часа в залата на Народно читалище просвета „Просвета 1888” ще се проведе церемонията по награждаване на най-добрите спортисти в общината. \r\n*** \r\nОт 11.00 часа ще се проведе месечният брифинг в ОДМВР-Русе. В него ще участват ръководни служители от Областна дирекция на МВР – Русе и Регионална дирекция „Пожарна безопасност и защита на населението“- Русе.  \r\n*** \r\nОт 10.00 часа в Регионална библиотека „Сава Доброплодни“ и от 11.00 часа в зала „Сирак Скитник“ ще се проведат церемонии по награждаване на победители в конкурси за най-добра коледна картичка. \r\n*** \r\nОт 09.00 часа архимандрит Висарион ще отслужи  св. божествена Литургия  за прослава на св. Игнатий Богоносец в храм „Света Неделя“ в квартал „Райково“. \r\n*** \r\nОт 13.30 часа в зала 201 на Областна администрация Смолян, Областният управител заедно с директорите на държавни институции в региона ще дадат финална за 2018-та година пресконференция.  \r\n*** \r\nОт 09.00 часа в зала 2 на Община Стара Загора кметът Живко Тодоров ще даде пресконференция във връзка с проекта за разширение на парк „Артилерийски“. \r\n*** \r\nОт 10.00 часа в сградата на Старозагорската митрополия, в присъствието на Негово Високопреосвещенство Старозагорския митрополит Киприан, кмета на града Живко Тодоров и председателя на Общинския съвет Таньо Брайков, ще бъде официалното подписване на договора за дарение на бившия ресторант на Аязмото от община Стара Загора на Старозагорска митрополия. \r\n*** \r\nОт 16.00 часа в залата на РБ „Захарий Княжески“ ще се състои тържество на децата, изучаващи религия и посещаващи неделните училища в града. \r\n*** \r\nОт 18.00 часа в зала Младежки дом ще започне Коледно парти за децата и младежите от ЦПЛР и изложба „Коледни вълшебства”. \r\n*** \r\nОт 18.30 часа в Художествената галерия ще се проведе Коледен концерт на Смесен хор „Родина“ при НЧ „Родина - 1860“ и Смесен хор „Петко Стайнов“ при НЧ „Искра 1860“, Казанлък. \r\n*** \r\nОт 18.30 часа в НЧ „Св. Климент Охридски - 1858“ ще започне музикално-танцовият спектакъл \r\n„Замъчи се божа майка“  с участието на АНТП „ Зорница“. \r\n*** \r\nОт 18.30 часа в РБ „З. Княжески“ ще започне Коледен концерт на Дамски камерен хор Библиофония при библиотеката. \r\n***   \r\nОт 11.30 часа, в зала 28 на Община Търговище ще се състои награждаването на победителите в конкурса за най-оригинална външна коледна украса на частни домове и на населените места в общината.  \r\n***   \r\nОт 14.00 часа в ОДМВР- Търговище ще бъде даден брифинг. \r\n*** \r\nОт 09.00 часа в зала 363 ще се проведе заседание на Общински съвет. \r\n*** \r\nОт 09.30 часа деца от ДГ „Слънце“ ще поздравят областния управител проф. Стефан Желев и служителите от администрацията.  \r\n*** \r\nОт 11.00 часа в РБ „Стилян Чилингиров ще се състои отчитането на XXII Регионален конкурс „Приложното изкуство в народните обичаи от Коледа до Васильовден“.  \r\n*** \r\nОт 14.00 часа с членовете от Шуменския детски парламент ще отидат в Дома за стари хора \"Д-р Стефан Смядовски“, за да подарят на възрастните хора телевизор и две ел.кани., които бяха купени със събраните средства от благотворителния базар в първата седмица на декември.   \r\n*** \r\nОт 17.00 часа в зала „Арена Шумен“ ще се състои церемонията, на която ще бъдат връчени наградите „Спортист на годината“ на Община Шумен.", "date": "2018.12.19", "title": "Предстоящи в страната за 20 декември (Агенция „Фокус“)"}
{"url": "http://www.focus-news.net/news/2018/12/19/2603772/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са заснежени и хлъзгави. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.12.19", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2018/12/19/2603773/blagoevgrad-intenziven-e-trafikat-na-izhod-za-tovarni-avtomobili-na-granichen-punkt-kulata-promahon.html", "text": "Интензивен е трафикът на изход за товарни автомобили на граничен пункт „Кулата-Промахон“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването е се извършва без забавяне. \r\nДенис НИКИФОРОВ", "date": "2018.12.19", "title": "Благоевград: Интензивен е трафикът на изход за товарни автомобили на граничен пункт „Кулата-Промахон“"}
{"url": "http://www.focus-news.net/news/2018/12/19/2603771/blagoevgrad-intenziven-e-trafikat-v-oblastta-patnite-nastilki-na-mesta-sa-mokri-i-hlazgavi.html", "text": "Интензивен е трафикът в област Благоевград, пътните настилки на места са мокри и хлъзгави. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. В момента в областта няма превалявания от дъжд или сняг. На по-високите места пътните настилки са заледени и хлъзгави като се обезопасяват с пясък и сол. В някои части от областта се наблюдава намалена видимост поради мъгла. Не е имало сигнали ѝ за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЧастични колони от автомобили се образуват на кръговите кръстовища по бул. „Васил Левски“ и „Св. св. Кирил и Методий“ в Благоевград. Нормално натоварен е трафикът в областния център като е по-интензивен близо до учебните заведения и детските градини. Пътните настилки са почистени и частично мокри. Не се наблюдава намалена видимост поради мъгла.  Спокойно пък е движението по улица „Славянска“ в района на пожарната и болницата в града. До този момент няма възникнали тежки пътни инциденти. Градския транспорт се движи по разписание.", "date": "2018.12.19", "title": "Благоевград: Интензивен е трафикът в областта, пътните настилки на места са мокри и хлъзгави"}
{"url": "http://www.focus-news.net/news/2018/12/19/2603762/plamen-georgiev-kpkonpi-95-ot-proverkite-na-kpkonpi-zavarshvat-s-prekratyavane-zashtoto-ne-ustanovyavame-nesaotvetstvie.html", "text": "95% от проверките на КПКОНПИ завършват с прекратяване, защото не установяваме несъответствие. Това каза пред журналисти председателят на Комисията за противодействие на корупцията и за отнемане на незаконно придобито имущество (КПКОНПИ) Пламен Георгиев, предаде репортер на  Агенция „Фокус“ . \r\n„Ако в един момент в сметката на някого се появи половин или един милион лева и той не може да обясни откъде са, само тогава ще му се отнема имуществото. И презумпцията е, че ако ти не можеш да докажеш това пред съда, защото очевидно тези пари са незаконни, едва тогава тези пари ти се отнемат“, обясни Георгиев. Той посочи, че единственото важно за гражданското производство е произхода на имуществото. „Защото когато едни лица забогатяват по нечестен път, това променя цялата философия на цялата икономика. И това е смисълът на антикорупционния закон“, каза Георгиев. \r\nТой посочи, че приемайки закона, България е поела по пътя да се възстанови справедливостта. „Защото има много хора, които имат много пари, но не могат да обяснят откъде са, а сега трябва да дойдат и да го направят. 95% от проверките на КПКОНПИ завършват с прекратяване, защото не установяваме такова несъответствие. Идеята е на богатите хора с милионите левове, които не могат да ги обяснят, на тях да им се отнеме имуществото“, заяви Георгиев. \r\nЦветилена СИМЕОНОВА", "date": "2018.12.19", "title": "Пламен Георгиев, КПКОНПИ: 95% от проверките на КПКОНПИ завършват с прекратяване, защото не установяваме несъответствие"}
{"url": "http://www.focus-news.net/news/2018/12/19/2603774/razgrad-mokri-na-mesta-zasnezheni-no-obraboteni-sa-patishtata-v-oblastta.html", "text": "Мокри, на места заснежени, но обработени са пътищата в област Разград. Това съобщи за  Радио „Фокус“ - Шумен  дежурният в Областното пътно управление. Използвани са смеси против заледяване. Настилките са проходими при зимни условия. 11 машини са на терен, а през деня е работила общо 45 броя техника. Температурата на въздуха е от минус 4 до минус 2 градуса. \r\nИвелина ИВАНОВА", "date": "2018.12.19", "title": "Разград: Мокри, на места заснежени, но обработени са пътищата в областта"}
{"url": "http://www.focus-news.net/news/2018/12/19/2603777/veliko-tarnovo-intenziven-e-trafikat-v-grada.html", "text": "Интензивен е трафикът във Велико Търново, предаде репортер на  Радио „Фокус“ – Велико Търново . По-натоварено е движението по основните улици и булеварди в града, както и на два пътни възела „Качица“ и „Южен“. Пътните настилки в града са мокри, на места - заснежени, но обработени и опесъчени. Условията за пътуване в останалата част от областта са нормални. Времето е предимно облачно. Настилките са мокри и хлъзгави, има и заснежени участъци. Органите на реда призовават водачите да карат внимателно и със съобразена скорост. \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. \r\nМария НЕДЕВА", "date": "2018.12.19", "title": "Велико Търново: Интензивен е трафикът в града"}
{"url": "http://www.focus-news.net/news/2018/12/19/2603776/targovishte-mokri-sa-patishtata-v-oblastta.html", "text": "Мокри са пътищата в област Търговище. Настилките са опесъчени и обработени със сол, съобщи за  Радио „Фокус“ - Шумен  дежурният в Областното пътно управление. 40 машини са били на терен. Движението се извършва при зимни условия. Котленският проход е отворен. Опасност от падащи камъни има в прохода „Боаза“ при село Пролаз. \r\nИвелина ИВАНОВА", "date": "2018.12.19", "title": "Търговище: Мокри са пътищата в областта"}
{"url": "http://www.focus-news.net/news/2018/12/19/2603775/liderat-na-bsp-korneliya-ninova-be-domakin-na-koledno-parti-za-detsa.html", "text": "Председателят на БСП Корнелия Нинова бе домакин на коледно парти за децата и внуците на служителите от \"Позитано\" 20, съобщиха от пресцентъра на  партията . За първи път в централата на партията над 50 малчугана на възраст от 10 месеца до 13 години посрещнаха Дядо Коледа и Снежанка и получиха много подаръци. За доброто им настроение се погрижиха професионални аниматори, които ги забавляваха с интересни игри и много танци. Коледни тематични подаръци децата получиха и от Младежкото обединение в БСП. \"Пожелавам ви една щастлива Коледа и тези малки сладури много, много да ви радват. А на вас, децата, да растете здрави, палави, умни, силни и обичани. На младите хора в залата, все пак в демографска криза сме, помислите по въпроса и догодина вместо 60 деца, тук да имаме 120\", каза Нинова. Тя обеща инициативата на ръководството да стане традиционна и да събира още повече деца. По-рано през деня на гости на Нинова бяха коледари от с. Кътина, район Нови Искър, които я поздравиха с традиционни за празника песни и стихотворения.", "date": "2018.12.19", "title": "Лидерът на БСП Корнелия Нинова бе домакин на коледно парти за деца"}
{"url": "http://www.focus-news.net/news/2018/12/19/2603755/ministar-lilyana-pavlova-predsedatelstvoto-beshe-kauza-koyato-ni-obedini.html", "text": "Българското председателство на Съвета на ЕС беше кауза, която ни обедини, а социологическите проучвания го определят като успешно и надпартийно. Това каза министър Лиляна Павлова пред членовете на парламентарната комисия по европейските въпроси и контрол на европейските фондове и обществения съвет към комисията. Тя отчете пред депутатите резултатите от изпълнението на програмата на триото Естония-България-Австрия. Това съобщиха от пресцентъра на  Министерството за Българското председателство на Съвета на ЕС 2018 . \r\nОт финансова гледна точка Българското председателство може да бъде определено като скромно, каза министър Павлова и посочи, че преките разходи за логистиката на председателството са 62 млн. лева или приблизително 31 млн. евро. За сравнение средствата, които са изразходвали държавите ротационни председатели през последните пет години варират между 42 млн. и 93 млн.евро, съответно за Ирландия и Люксембург,  като в тях не влизат ремонти на сграден фонд и инфраструктура. \r\nТригодишната финансова прогноза и поредицата постановления на правителството в подготвителния период предвиждат бюджет от 166 млн.лева, обясни в отговор на въпрос министър Павлова. От тях спестените са 22 млн.лева. \r\nМинистър Павлова посочи основните резултати, които са постигнати по петте общи за триото приоритета – растеж и конкурентоспособност, енергиен пазар, социален стълб, сигурност, Европа като фактор на глобалната сцена. Тя подчерта, че страната ни е затворила най-много досиета, като даде пример с цифровия пазар – от 13 досиета, които сме наследили от Естония, страната ни е затворила 9.  \r\nОт дистанцията на шестте месеца, трябва да погледнем обективно към председателството, каза Кристиян Вигенин, председател на парламентарната комисия по европейските въпроси. Той подчерта, че България е подходила амбициозно, а за екипите са приели председателството като кауза, което е и в основата на успеха му. Кристиян Вигенин поздрави министър Павлова за добрата координация и свършената работа.  \r\nОколо високата оценка, постигнатите резултати и ефективността на председателството се обединиха всички народни представители и представителите на обществения съвет, участващи в заседанието.", "date": "2018.12.19", "title": "Министър Лиляна Павлова: Председателството беше кауза, която ни обедини"}
{"url": "http://www.focus-news.net/news/2018/12/19/2603778/kyustendil-patishtata-v-oblastta-sa-prohodimi-pri-zimni-usloviya.html", "text": "Пътищата в област Кюстендил са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки на места са заледени, във високопланинските райони пътищата са заснежени и хлъзгави, но проходими. Извършва се периодично третирането на пътните настилки с пясък и луга. Движението по Автомагистрала „Струма“, път Е-79 и пътят Радомир – Кюстендил – ГКПП „Гюешево” се осъществява без проблеми, но в условия на зимна обстановка. Нормално се извършва преминаването през българо-македонския пункт. \r\nВенцеслав ИЛЧЕВ", "date": "2018.12.19", "title": "Кюстендил: Пътищата в областта са проходими при зимни условия"}
{"url": "http://www.focus-news.net/news/2018/12/19/2603779/shumen-mokri-i-obraboteni-protiv-zaledyavane-sa-patishtata-v-oblastta.html", "text": "Мокри и обработени против заледяване са пътищата в област Шумен. Това съобщи за  Радио „Фокус“ - Шумен  дежурният в Областното пътно управление. Движението се извършва нормално при зимни условия. Времето е без мъгли и валежи. Температурата на въздуха е от минус 5 до минус 1 градус. Духа слаб вятър. Ришки проход е отворен без ограничения. Върбишки проход е затворен за всички пътни превозни средства. \r\nИвелина ИВАНОВА", "date": "2018.12.19", "title": "Шумен: Мокри и обработени против заледяване са пътищата в областта"}
{"url": "http://www.focus-news.net/news/2018/12/19/2603780/gabrovo-mokri-na-mesta-zasnezheni-no-prohodimi-pri-zimni-usloviya-sa-patishtata-v-oblastta.html", "text": "Пътищата на територията на област Габрово са предимно мокри, заснежени, по усойните и планински райони - частично заледени, но обработени и проходими при зимни условия. Това съобщиха за  Радио „Фокус” – Велико  Търново от Областно пътно управление – Габрово. Трафикът по главните и второстепенни пътища е интензивен. Няма допълнително въведени ограничения и затворени пътни участъци.  През Шипка се преминава без проблеми. В прохода остава в сила ограничение за автомобили над 12 тона и ремаркета и полуремаркета над 10 тона.  Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. \r\nМария НЕДЕВА", "date": "2018.12.19", "title": "Габрово: Мокри, на места заснежени, но проходими при зимни условия са пътищата в областта"}
{"url": "http://www.focus-news.net/news/2018/12/19/2603764/tass-sasht-sa-zapochnali-izteglyaneto-na-voyskite-si-ot-siriya.html", "text": "Съединените щати започнаха да изтеглят войските си от Сирия. Това съобщи в сряда прессекретарят на Белия дом Сара Сандърс, цитирана от  TACC .  \r\n\"Започнахме да изтегляме американските войски, преминавайки към следващата фаза на тази кампания\", отбеляза тя в писмено изявление, посветено на американската операция в Сирия. \r\nОт своя страна Reuters съобщи, че служителите на Държавния департамент предстои да бъдат евакуирани от Сирия в рамките на 24 часа.  Юлиян Марков", "date": "2018.12.19", "title": "ТАСС: САЩ са започнали изтеглянето на войските си от Сирия"}
{"url": "http://www.focus-news.net/news/2018/12/19/2603782/faktor-makedoniya-optimizmat-v-saraevo-se-zavrashta-nadhvarlen-e-rekordat-na-turisticheski-poseshteniya-ot-provezhdaneto-na-zimnite-olimpiyski-igri-prez-1984-g.html", "text": "Сараево тази година за пръв път ще надмине рекордът след посещение на чуждестранни туристи от 1984 г. насам, когато в този космополитен град бяха регистрирани над един милион посетители през годината, в която се провеждат Зимните олимпийски игри, предава македонското електронно издание „Фактор“. Оттогава до днес никога не са имали повече от един милион туристи, предава Радио „Фокус“ в рубриката „Балкански туристически часовник“. През 2018 вече са отчетени 1.1 милиона и се очакват допълнително за коледните и новогодишните празници, съобщава медията, позовавайки се на „Дневни Аваз“. Съобщава се, че повечето са от Турция, САЩ, Хърватия, Германия, Сърбия и Италия.", "date": "2018.12.19", "title": "„Фактор“ (Македония): Оптимизмът в Сараево се завръща, надхвърлен е рекордът на туристически посещения от провеждането на зимните олимпийски игри през 1984 г."}
{"url": "http://www.focus-news.net/news/2018/12/19/2603784/varna-voennomorskiyat-muzey-predstavi-poslednite-si-dareniya-v-izlozhbata-po-patya-kam-morskata-istoriya-2018.html", "text": "Военноморският музей във Варна представи последните си дарения в изложбата „По пътя към морската история 2018“. Това съобщиха за  Радио „Фокус“ – Варна  от Военноморския музей. С думи на благодарност към всеки един от дарителите директорът на музея д-р Мариана Кръстева им връчи дарителски свидетелства в знак на признателност за приноса към опазването и популяризирането на българското културно-историческо наследство. Част от вече станалата традиционна годишна изложба са корабни и навигационни технически средства, ръкописът „Военноморска история“ от 1930 година с автор контраадмирал Иван Вариклечков, фотографии и документи, свързани с околосветското плаване на капитан Георги Георгиев, батитермограф от оборудването на Спасителния кораб „Протео“, оптиката от стария фар на Варненското пристанище, чиято кула е част от външната експозиция на музея, светещата глава на плаващ буй със слънчево захранване, албуми и снимки на различни випуски на Морското училище и моменти от службата на отделни личности. Изложбата може да бъде разгледана до 22 февруари 2019 година. \r\nМарияна ВАЛЕНТИНОВА", "date": "2018.12.19", "title": "Варна: Военноморският музей представи последните си дарения в изложбата „По пътя към морската история 2018“"}
{"url": "http://www.focus-news.net/news/2018/12/19/2603783/gd-granichna-politsiya-trafikat-na-tovarni-avtomobili-e-intenziven-na-gkpp-kalotina-na-vhod-i-na-kulata-dunav-most-ruse-kapitan-andreevo-i-lesovo-na-izhod-ot-stranata.html", "text": "Трафикът на товарни автомобили е интензивен на ГКПП \"Калотина на българо-сръбската граница на вход и на ГКПП \"Кулата\" на българо-гръцката, ГКПП \"Дунав мост-Русе\" на българо румънската, ГКПП \"Капитан Андреево\" и ГКПП \"Лесово\" на българо-турската - на изход от страната. Това съобщиха от пресцентъра на  ГД Гранична полиция\" . \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.12.19", "title": "ГД \"Гранична полиция\": Трафикът на товарни автомобили е интензивен на ГКПП \"Калотина на вход и на \"Кулата\", \"Дунав мост-Русе\", \"Капитан Андреево\" и \"Лесово\" - на изход от страната"}
{"url": "http://www.focus-news.net/news/2018/12/19/2603785/silistra-patishtata-v-oblastta-sa-opesacheni.html", "text": "Пътищата в област Силистра са опесъчени. Това съобщи за  Радио „Фокус“ - Шумен  дежурният в Областното пътно управление. По усойните места е възможно да има частично заледени участъци. Движението се извършва при зимни условия. Температурата на въздуха е около 0 градуса. Няма валежи или намалена видимост поради мъгла. \r\nИвелина ИВАНОВА", "date": "2018.12.19", "title": "Силистра: Пътищата в областта са опесъчени"}
{"url": "http://www.focus-news.net/news/2018/12/19/2603787/v-mvr-se-sabira-shtab-vav-vrazka-sas-zimnata-obstanovka-i-predstoyashtite-patuvaniya.html", "text": "На 20 декември, от 16.00 часа, в заседателната зала на МВР ще се проведе заседание под ръководството на министъра на вътрешните работи Младен Маринов. Това съобщиха от пресцентъра на  МВР . Ще бъдат обсъдени предприетите мерки и създадената организация на движението във връзка с предстоящите пътувания преди и по време на коледните и новогодишните празници.  \r\nУчастие ще вземат представители на всички ангажирани институции.  \r\nОколо 16.30 часа е предвиден брифинг за медиите.", "date": "2018.12.19", "title": "В МВР се събира щаб във връзка със зимната обстановка и предстоящите пътувания"}
{"url": "http://www.focus-news.net/news/2018/12/19/2603788/ruskata-kompaniya-gazprom-eksport-e-gotova-da-kupi-90-ot-kapatsiteta-na-turski-potok-prez-balgariya.html", "text": "Руската компания \"Газпром Експорт\" е готова да купи 90% от капацитета на \"Турски поток\" през България, стана ясно след днешното заседание на КЕВР, в което \"Булгартрансгаз\" поиска одобрение на проекта, предаде  БНТ . Представител на компанията пристигна в България, за да се включи в общественото обсъждане на параметрите по транзита на газ от Турция през нашата страна. Енергийният министър Теменужка Петкова заяви, че газопроводът ще се строи, само ако държавния оператор осигури нужните средства, като предварително продаде обеми от тръбата за транзит на синьо гориво. Тя обясни, че проектът е съгласуван с Брюксел. \"Булгартрансгаз\" поиска от КЕВР да увеличи капацитета за пренос на синьо гориво през България заради бъдещото трасе на \"Турски поток'', което ще минава през страната ни. От компанията обясниха, че вече има засилен интерес към тръбата от търговци на газ. Владимир Малинов, директор на \"Булгартрансгаз\" обясни: „Беше проявен сериозен пазарен интерес от допълнителен капацитет на изходните точки на нашата газопреносна мрежа с границите на съседните държави. Към този момент считаме, че сме на етапа, в който трябва да се проведе последната обвързваща фаза в рамките на тази процедура е и методиката за определяне на цените при бъдещото разпределение на капацитета“. „Още преди да е стартирал строежът на българската част от \"Турски поток\" \"Газпром Експрот\" е готов да купи 90% от капацитета на тръбата. Това означава, че \"Булгартрансгаз\" ще бъде с гарантирани доставки от Русия, но ще ограничи възможнoстта за други източници“, допълни той. Министърът на енергетиката коментира, че не се нарушава европейското законодателство, тъй като проектът е одобрен от Брюксел, дори и ако по-големи обеми от тръбата бъдат резервирани само от един търговец. „Това, което искаме ние, което правим, е спазване на европейските правила. Никой не си прави илюзията, че могат да бъдат заобиколени, нарушени или неспазени европейските правила. Стари грешки от предишни проекти не бива да бъдат повтаряне“, заяви Теменужка Петкова.  \r\nПредставител на \"Газпром\" пристигна в България специално за заседанието на КЕВР, за да поиска по-ниски такси и облекчен режим при решаване на бъдещи търговски спорове. Дмитрий Грачов - началник-отдел \"Логистика\" - \"Газпром Експорт\" заяви: „Предлагаме споровете по бъдещите договори за транзит да се разглеждат в София или в Москва“.  \r\nЕнергийният министър коментира и глобата,наложена на страната ни от еврокомисията за държавен монопол върху газопреносната мрежа.Теменужка Петкова отново заяви, че \"Булгартрансгаз\" няма да бъде изваден от БЕХ, нито ще се продават дялове от него. „Тъй като инфраструктурата, която притежава нашият газов оператор, е част от стратегическата инфраструктура на България, пряко свързана с националната ни сигурност, ние не можем да си позволим други действия и стъпки в тази посока, които да поставят под риск нашата енергийна сигурност“, каза още тя.", "date": "2018.12.19", "title": "Руската компания \"Газпром Експорт\" е готова да купи 90% от капацитета на \"Турски поток\" през България"}
{"url": "http://www.focus-news.net/news/2018/12/19/2603790/mihail-bobev-sdruzhenie-nedvizhimi-imoti-burgas-visoko-beshe-tarseneto-na-gradski-imoti-prez-izminavashtata-godina.html", "text": "Високо беше търсенето на градски имоти през изминаващата година в Бургас, каза за  Радио „Фокус“ – Бургас  Михаил Бобев, председател на сдружение „Недвижими имоти“ – Бургас. По думите му това е било продиктувано от високия лихвен процент, съпътстващ ипотечното кредитиране и желанието на гражданите да инвестират. „Курортните имоти задържаха нивата от предходния период – ниски цени с преобладаващ вторичен пазар. Интересът към тях идваше основно от български купувачи и очаквам това да се задържи като тенденция и през следващата година“, отбеляза Бобев.  \r\nТой добави, че относно градските имоти очаква задържане на пазара през първото тримесечие на следващата година. „Основната група купувачи през 2018-та бяха на възраст между 35 и 50 години“, посочи още Бобев. Той смята, че е нямало много по-засилен интерес към някой от бургаските квартали, а купувачите са избирали както най-скъпият квартал – Лазур, така и този с най-ниски цени – Меден Рудник, в зависимост от семейния си бюджет или спрямо кредита, който биха могли да си позволят. „Цените в по-отдалечените квартали се различават от тези в централната градска част, макар и не съществено“, каза още Бобев. \r\nМария ПОПЧЕВА", "date": "2018.12.19", "title": "Михаил Бобев, сдружение „Недвижими имоти“ - Бургас: Високо беше търсенето на градски имоти през изминаващата година"}
{"url": "http://www.focus-news.net/news/2018/12/19/2603769/the-washington-examiner-izteglyaneto-na-amerikanskite-voyski-ot-siriya-e-greshka-v-stila-na-obama.html", "text": "Сенаторът Линдзи Греъм (републиканец от Южна Каролина), предупреди президента Тръмп в сряда, че изтеглянето на САЩ от войната в Сирия ще бъде \"грешка в сил „Обама“, пише американското издание  The Washington Examiner . \r\nПрезидентът твърди, че „Ислямска държава“ е победена в Сирия на фона на съобщенията, че администрацията планира бързо оттегляне от страната след четиригодишна война с терористичната група. \r\nНо Греъм заяви, че изтеглянето на двете хиляди военнослужещи в Сирия ще бъде  победа за групировката и се позова на решението на бившия президент Барак Обама да оттегли всички сили от Ирак през 2011 г., което позволи на „Ислямска държава“ да се настани  в региона и предизвика критики сред съпартийците си. \r\n\"Ако тези медийни съобщения са верни, това ще бъде грешка в стил „Обама“, направена от администрацията на Тръмп. Докато американското търпение в противопоставянето на радикалния ислям може да намалее, желанието на радикалните ислямисти да убиват американци и нашите съюзници никога не спада \", каза Греъм в изявление. \"След посещението ми в Сирия по-рано тази година за мен е ясно, че приблизително 2 000-те американски войници, разположени там, са жизненоважни за нашите интереси в областта на националната сигурност\". \r\nТръмп заяви по-рано тази година, че САЩ скоро ще напуснат Сирия. Въпреки това, на фона на докладите за оттегляне, Пентагонът издаде в сряда изявление, в което се казва, че продължава операциите в страната. \r\n\"По това време ние продължаваме да работим заедно със и чрез нашите партньори в региона\", каза полковник Робърт Манинг, говорител на Пентагона в сряда.  Юлиян Марков", "date": "2018.12.19", "title": "The Washington Examiner:  Изтеглянето на американските войски от Сирия е грешка в стила на Обама"}
{"url": "http://www.focus-news.net/news/2018/12/19/2603791/varna-taksimetrovite-uslugi-poskapvat-s-13-stotinki.html", "text": "Минималните цени за таксиметров превоз във Варна ще бъдат повишени, предаде репортер на  Радио „Фокус“ – Варна . На днешното 36-то заседание Общинският съвет одобри увеличение на таксиметровите услуги с 13 стотинки, с което дневната тарифа става 0,88 лева, а нощната – 0,98 лева. Максималната цена се запазва 2 лева през деня и 3 лева през нощта. Без промени остават също първоначалната такса и цената за минута престой. Съгласно Закона за автомобилните превози общинският съвет е длъжен да определи долен и горен праг на тарифите за таксиметров превоз. От 2016 година насам цената за един километър пробег във Варна бе 0,75 лева през деня и 0,85 лева – през нощта. \r\nМарияна ВАЛЕНТИНОВА", "date": "2018.12.19", "title": "Варна: Таксиметровите услуги поскъпват с 13 стотинки"}
{"url": "http://www.focus-news.net/news/2018/12/19/2603794/tass-velikobritaniya-e-izrazila-nesaglasie-s-dumite-na-donald-tramp-za-pobeda-nad-islyamska-darzhava.html", "text": "Великобритания е изразила несъгласие с думите на Доналд Тръмп за победа над „Ислямска държава“, предава  TACC . \r\n„Терористичната групировка \"Ислямска държава\" бе преобразувана в Сирия в други форми на екстремизъм“, пише в страницата си в социалната мрежа „Туитър“ министърът в Министерството на отбраната на Обединеното кралство Тобиас Елууд, който отговаря на изявлението на американския президент Доналд Тръмп, че Съединените щати са постигнали победа над групировката в Сирия. \r\nКакто обяви по-рано говорителят на Белия дом Сара Сандърс, Съединените щати започват да изтеглят войските си от Сирия. Президентът на САЩ Доналд Тръмп написа в страницата си в социалната мрежа „Туитър“, че Съединените щати са постигнали победа над „Ислямска държава“ в Сирия, която е единствената причина да остане там американски военен контингент. \r\nСпоред Reuters Съединените щати възнамеряват да изтеглят войските от Сирия в рамките на 60-100 дни.  Юлиян Марков", "date": "2018.12.19", "title": "ТАСС: Великобритания е изразила несъгласие с думите на Доналд Тръмп за победа над „Ислямска държава“"}
{"url": "http://www.focus-news.net/news/2018/12/19/2603793/rumen-petkov-abv-izmina-krizisna-za-balgariya-godina-palna-sas-skandali-i-omraza.html", "text": "Измина кризисна за България година, пълна със скандали и омраза. Това каза в обзорното предаване „Това е България“ на  Радио „Фокус“  председателят на ПП АБВ Румен Петков. „В социален аспект си отива много тежка и трудна за сънародниците ни година. Година, в която не се направиха решителни стъпки за доходите и стъпки по посока на заетостта. Оценката на правителството не може да бъде хвалебствена – тя е лоша. Тежък провал на парламента. Той се превърна в арена на безсмислени битки. Парламентът ражда само омраза и скандали и това ни кара да считаме, че през следващата година ни очакват три избора“, каза още партийният лидер. Румен Петков допълни, че ПП АБВ се стреми за широка лява коалиция във връзка с потенциалните предсрочни и бъдещите европейски избори. Той обясни, че утре партията ще представи политическия си манифест, който ще бъде платформа, върху която ще се подготвят конкретни управленски програми за следващата година.", "date": "2018.12.19", "title": "Румен Петков, АБВ: Измина кризисна за България година, пълна със скандали и омраза"}
{"url": "http://www.focus-news.net/news/2018/12/19/2603797/stefan-danailov-bez-finansi-nyama-kak-da-se-izpalni-kakvato-i-da-e-strategiya-za-razvitie-na-balgarskata-kultura.html", "text": "Без финанси няма как да се изпълни каквато и да е стратегия за развитие на българската култура. Това каза в обзорното предаване „Това е България“ на  Радио „Фокус“  бившият министър на културата Стефан Данаилов. В програмите на БСП винаги се е залагал  1% от БВП за култура. Сегашното положение според него се дължи на безразличието на управляващите. „Културата е някъде в дупката. И тази година бюджетът за нея отново е 0,5. Това не е нищо. Добре че управляващите се сетиха да пуснат още някой лев, защото забравиха, че ще повишават заплатите на хората, а нямаше пари. Дадоха 10 млн. и сега още 1млн. Какви къщи ще се реставрират с тези пари? Някой има ли представа, колко струва възстановяването на  една къща паметник на културата? Това е абсурд“ коментира той. Стефан Данаилов каза още, че в момента студентите му в НАТФИЗ репетират представление с заглавие „Власт и кръв“ по текстове извадени от шекспирови драми и още няколко автора. Тази вечер е предпремиера, а утре е премиерата. Самият той се завръща догодина под прожекторите като постановчик и режисьор на пиесата „Актрисата“ в Народния театър.", "date": "2018.12.19", "title": "Стефан Данаилов: Без финанси няма как да се изпълни каквато и да е стратегия за развитие на българската култура"}
{"url": "http://www.focus-news.net/news/2018/12/19/2603796/momchil-nikolov-obshtina-smolyan-domovete-za-litsa-s-psihichni-razstroystva-v-petkovo-i-rovina-sa-edni-ot-nay-dobrite-v-stranata.html", "text": "В община Смолян има две институции за лица с психични разстройства в селата Петково и Ровина, на които през 2018 г. са извършени три проверки от Хелзински комитет, омбудсмана и Агенцията за социално подпомагане. Това каза на пресконференция в Смолян секретарят на Община Смолян, Момчил Николов, предаде репортер на  Радио „Фокус“ – Смолян . По думите му при проверките са установени малки недостатъци и дребни дефекти в мазилката, мухъл на места и липсата на рампа в Петково, която веднага след това бе изградена. „Мнението е, че това са най-добрите домове за лица с психични разстройства в страната“, подчерта Николов. \r\nТой допълни, че в Дома за стари хора във Фатово има настанени 90 човека. Предстои изграждането на Дневен център за възрастни хора с деменция, който трябва да е част от комплекс за стари хора. Функцията на Центъра ще бъде хората да водят в него през деня възрастните си близки, които не могат да останат сами в къщи. След време предстои да се допълни услугата с Дневен център за възрастни и два центъра за настаняване от семеен тип, допълни Николов. Той посочи, че Дневен център „Звънче“ вече е разделен на две – за деца и младежи с 36 лица и за пълнолетни – 12 лица и е обединен в комплекс за социални услуги. В община Смолян функционират Центрове за настаняване на деца от семеен тип от 3 до 12 и от 12 до 18 г. Наблюдаваното жилище е било закрито, тъй като няма настанено лице повече от три месеца. „Няма деца, които да извеждаме през следващите 2 години от ЦНСТ и не би трябвало държавата да плаща за това. Въпреки това има възможност като дойде момент за извеждане на дете, да се открие отново с решение на Общински съвет и АСП“, уточни Николов. \r\nПо проект за услуги за ранно детско развити е, в центъра в квартал „Каптажа“ в Смолян, над 760 деца до 7 години получават различни услуги. От миналата година, ръководството на услугата приемна грижа за областта е в община Смолян. Повече от приемните семейства са тук, като те са над 30 и отглеждат деца изведени, от семейства, които поучават закрила. Николов добави, че в звено за личен и социален асистент, както и домашен помощник има 175 потребители на услугата, като за тях се грижат 154 асистенти. 32 жители на Смолян са включени в услугата домашен социален патронаж. Осигурява се топъл обяд на 170 потребители от уязвими групи, които не могат да осигурят прехраната си. В детска кухня са записани  210 деца от 10 месеца до 3 години. 15 са пенсионерските клубове, които Община Смолян подпомага всяка година, като в тях има 1159 членове. Общината подпомага и шест организации на хора с увреждания с 1649 лица в тях. С решение на Общински съвет ежегодно си отпускат 15 000 лв. на хора изпаднали в нужда, които отиват за закупуване на дърва, плащане на сметки за ток, лекарства и други. 3000 лв. са осигурени за столетници в община Смолян. комисия по ин витро функционира в общината за трета година функционира. „Още няма бебе по програмата, но упорстваме, хората също и дай боже скоро да има резултат. 5000 лв. даваме на година на двойки с репродуктивни проблеми. Тази година дори и повече – четири двойки са подпомогнати, като 3 от тях получиха по 2000 и една 1000 лв. за процедури“, уточни Николов. Той каза още, че има девет програми за заетост, по които Общината кандидатства, като по тях са назначени 117 лица. \r\nМомчил Николов отбеляза също, че на територията на община Смолян работят 12 детски градини и 13 общински училища. По думите му учебните и детски заведения в селата Смилян, Арда, Широка лъка, Търън и Момчиловци са защитени, а в последните две са и средищни – приемат над 10 деца от околните села. Към декември 2018 г., в детските градини в община Смолян има 1294 деца, а в училищата те са 3389. В община Смолян има два центъра за подкрепа на личностното развитие, Общински детски комплекс и общежитие. От две години местната администрация реализира проект в училищата в село Смилян и в СУ „Св. св. Кирил и Методий“ в Смолян проект, насочен към децата от уязвими групи и по-специално от ромската етническа общност. По него е извършено допълнително обучение по български език, занимания по интереси, организирани са осем екскурзии и лятно училище. Подобен проект се реализира от младежка организация и в ОУ „Стою Шишков“ в Смолян, където също има концентрация на деца от ромски произход. \r\nНели ГЕРГЬОВСКА", "date": "2018.12.19", "title": "Момчил Николов, Община Смолян: Домовете за лица с психични разстройства в Петково и Ровина са едни от най-добрите в страната"}
{"url": "http://www.focus-news.net/news/2018/12/19/2603799/burgas-patishtata-v-oblastta-sa-pochisteni-i-opesacheni.html", "text": "Пътищата в област Бургас са почистени и опесъчени. Това каза за  Радио „Фокус“ – Бургас  дежурният от Областното пътно управление. 87 машини са на терен. Има заснежени райони, но всички те се обработват. \r\nМария КУРТЕВА", "date": "2018.12.19", "title": "Бургас: Пътищата в областта са почистени и опесъчени"}
{"url": "http://www.focus-news.net/news/2018/12/19/2603801/stefan-danailov-bsp-v-bsp-nyama-raztseplenie-partiyata-e-edinna.html", "text": "В БСП няма разцепление, партията е единна. Това каза в обзорното предаване „Това е България“ на  Радио „Фокус“  Стефан Данаилов, политик от БСП и народен представител в 6 парламента. Според него много неща са се изговорили за партията и това кара хората да не я искат на власт. Но дори да спечели изборите трябва да се помисли за коалиционни партньори. Влудяваща е липсата на чуваемост между партиите. Свидетели сме на монолози между глухи със самочувствие. Има и умни хора без значение от кой лагер са, които заслужават да бъдат чути, каза той и допълни, че те нямат достъп до трибуната. Там са активистите, каза Данаилов. Той коментира и думите на Румен Овчаров, според които вътрешно партийните отношения на БСП приличат на епизоди от сериала „Междузвездни войни“. „Чудя се, как може умни хора да говорят такива приказки. Личното неудовлетворение води до такива мисли и съображения. Той не харесва сегашното ръководство. Чух дори по страшни неща от него, че партията е разцепена. Няма такова нещо. БСП е толкова единна в момента. Това че 20-тина човека бият тъпаните и са все недоволни, и се чудят как да пречат на ръководството е друг въпрос. Не е разцепление това, че 20 човека имат друго мнение. Те плюят, защото не са в ръководството на партията и в парламента“, коментира той.  Стефан Данаилов каза още, че на предстоящия конгрес на БСП „Визия за България“ ще се оформи като предизборна програма.", "date": "2018.12.19", "title": "Стефан Данаилов, БСП: В БСП няма разцепление, партията е единна"}
{"url": "http://www.focus-news.net/news/2018/12/19/2603792/nelina-tsarova-obshtina-veliko-tarnovo-poveche-ot-400-detsa-se-vklyuchvat-v-kolednite-rabotilnichki-koito-organizirame.html", "text": "Повече от 400 деца от Велико Търново и района участват в Коледните работилнички, които Община Велико Търново организира. До момента са се провели две такива, а до края на годината предстои още една. Това каза в предаването „Царевград Търнов – славата и величието на България“ на  Радио „Фокус“  Нелина Църова, директор на Дирекция „Култура, туризъм и международни дейности“ в Общината. По време на инициативите, които се организират в съботите в Община Велико Търново, децата правиха коледни сувенири и играчки. В последната, която ще е на 29 декември, те ще изработват сурвакници. Началният час е 10.00 часа. „Освен това всяка събота в салона на Читалище „Искра“ театър „Весел“ представя различни куклени спектакли, всички са с начало 11.00 часа. Те също са част от празничната ни програма“, коментира още Нелина Църова. Целта на събитията е да се създаде празнично настроение и да бъдат зарадвани най-малките жители на Велико Търново. \r\nЛуиза ТРАНЧЕВА", "date": "2018.12.19", "title": "Нелина Църова, Община Велико Търново: Повече от 400 деца се включват в коледните работилнички, които организираме"}
{"url": "http://www.focus-news.net/news/2018/12/19/2603800/prezidentat-rumen-radev-nalozhi-veto-na-tekstove-ot-nakazatelniya-kodeks-obzor.html", "text": "Президентът Румен Радев наложи 12-о вето. Така държавният глава упражни правомощието си и върна за ново обсъждане в Народното събрание разпоредби от Закона за изменение и допълнение на Наказателния кодекс, с които се изменят норми в Наказателно-процесуалният кодекс. С тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага. Президентът подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило.  \r\nВетото върху промените в Закона за изменение и допълнение на Наказателния кодекс е дванадесетото за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. Председателят на ПГ на ГЕРБ Цветан Цветанов  коментира, че мярката, на която президентът налага вето, ще заработи само по престъпления за организирана престъпност и тероризъм - всяка друга теза може да бъде поднесена манипулативно. „България беше в наказателна процедура и беше в предпоставката да започне. Това, което ние направихме, е да се запознаем с директивата на ЕС и да предприемем съответните законодателни промени. Това задържане по никакъв не ограничава възможността за адвокат, който от самото начало, през целия процес, ако има такъв, той получава съответната адвокатска защита. Тук говорим само за обкръжението и близките на задържаното лице\", коментира Цветанов и заяви, че стилът на президента е да се налага вето, за да може да има дебат и да се търси поредната конфронтация или заблуждение. Той подчерта, че всичко, което е направено в НК, е съгласно директива на ЕС. Цветанов подчерта, че са в състояние да информират президента по мотивите на промените в Наказателния кодекс, министърът на правосъдието може да предприеме действия. По думите му ветото най-вероятно ще бъде разгледано след Нова година. Заместник-председателят на ПГ на „БСП за България“ Крум Зарков  коментира, че ветото на президента е основателно и от БСП ще го подкрепят. \"Нека управляващите, които останаха глухи за всички предупреждения, включително експертната общност, да не се оправдават с европейски директиви“, каза той. По думите му европейската директива ясно определя при кои престъпления може да бъде използвано такова изключение. „В българския закон това нещо го няма и много правилно президентът го връща за повторно обсъждане. Надявам се да бъде чут\", коментира още Крум Зарков.", "date": "2018.12.19", "title": "Президентът Румен Радев наложи вето на текстове от Наказателния кодекс (ОБЗОР)"}
{"url": "http://www.focus-news.net/news/2018/12/19/2603803/georgi-georgiev-kmet-na-dalgopol-nad-10-km-patishta-sa-asfaltirani-v-obshtinata-prez-poslednite-tri-godini-blagodarenie-na-pravitelstvoto.html", "text": "Над 10 км пътища са асфалтирани в общината през последните три години благодарение на правителството. Това съобщи за  Радио „Фокус“ – Варна  кметът на Община Дългопол Георги Георгиев във връзка с одобрените с постановление на Министерски съвет допълнителни трансфери по бюджетите на общини от областта за текущи ремонти и належащи инфраструктурни проекти.  1,7 млн. лева се отпускат за ремонт на уличната мрежа в община Дългопол. Средствата ще бъдат вложени в необходимата реконструкция на около 3 км улици в град Дългопол, както и на още 8 км пътни отсечки в селата Аспарухово, Лопушна, Медовец, Цонево, Партизани и Поляците, където старата асфалтова настилка е силно компрометирана и затруднява движението. \r\n„За поредна година Община Дългопол печели доверието на правителството. Миналата година Общината получи подкрепа от над 600 000 лева също за асфалтиране на улици в други населени места. Тази година средствата ще бъдат използвани асфалтиране на улична и четвъртокласна пътна мрежа в града и шест населени места в общината“, заяви Георги Георгиев. Той отбеляза, че Общината не разполага с много собствени средства. „Разчитаме на подкрепата на правителството и доверието, което ни се оказва. Вече трета поредна година успяваме да направим неща, които не са правени от 1989 година в общината“, добави Георги Георгиев. \r\nМарияна ВАЛЕНТИНОВА", "date": "2018.12.19", "title": "Георги Георгиев, кмет на Дългопол: Над 10 км пътища са асфалтирани в общината през последните три години благодарение на правителството"}
{"url": "http://www.focus-news.net/news/2018/12/19/2603802/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето облачно, без валежи. Пътните настилки са мокри и се обработват против заледяване с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.19", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/12/19/2603804/nimh-zhalt-kod-za-niski-temperaturi-e-obyaven-v-11-oblasti-na-stranata-za-20-dekemvri.html", "text": "Жълт код за ниски температури е обявен в 11 области на страната за 20 декември, сочи справка на сайта на  Националния институт по метеорология и хидрология при БАН . Предупреждението на отрицателни дневни температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград и Силистра.", "date": "2018.12.19", "title": "НИМХ: Жълт код за ниски температури е обявен в 11 области на страната за 20 декември"}
{"url": "http://www.focus-news.net/news/2018/12/19/2603805/veliko-tarnovo-1009-bebeta-sa-rodeni-v-oblastnata-bolnitsa-ot-nachaloto-na-godinata.html", "text": "1009 бебета са родени в областната болница във Велико Търново от началото на годината. Това съобщи за  Радио „Фокус“ – Велико Търново  началникът на Акушеро-гинекологичното отделение при МОБАЛ „Д-р Стефан Черкезов“ - Велико Търново доц. д-р Светлозар Стойков. През последните няколко години  жените, избрали да родят в МОБАЛ, се увеличава.  Положителната тенденция, по думите на доц. Стойков е факт благодарение на два фактора, а именно професионализма на екипа и добрите битови условия в отделението. \r\n„Екипът е съставен от млади, амбициозни хора, мотивирани за работа, освен това са подобрени битовите условия, след извършен ремонт на двата етажа на отделението, където е разположено то. Може да се каже, че по комфорт не отстъпва на една частна болница например, която се занимава със същия предмет на дейност“, посочи началникът на отделението. \r\nДоц. Стойков допълни, че се запазва тенденцията първото раждане на една жена да се случва в по-късна възраст. Тя е разгърната в световен мащаб и е свързана с желанието на съвременната жена да се реализира в професионален план, да наблегне на своето кариерно развитие, като съответно  моментът на раждането се отлага. \r\nМария НЕДЕВА", "date": "2018.12.19", "title": "Велико Търново: 1009 бебета са родени в областната болница от началото на годината"}
{"url": "http://www.focus-news.net/news/2018/12/19/2603798/varna-prokuraturata-razporedi-obshtonadzorna-proverka-vav-vrazka-s-hranitelnoto-otravyane-na-97-detsa-v-grada.html", "text": "Прокуратурата във Варна разпореди общонадзорна проверка във връзка с хранителното отравяне на 97 деца, празнували Коледа в заведение на територията на града. Това съобщиха от пресцентъра на  Районната прокуратура . Повод за проверката е публикуван материал в медиите с цел установяване на нарушения на Закона за здравето и Закона за храните. Проверката е възложена на РЗИ–Варна и ОДБХ-Варна с определен срок за извършването й до 18 януари.", "date": "2018.12.19", "title": "Варна: Прокуратурата разпореди общонадзорна проверка във връзка с хранителното отравяне на 97 деца в града"}
{"url": "http://www.focus-news.net/news/2018/12/19/2603781/dzhumhuriet-turtsiya-shte-izchaka-sledvashtite-stapki-na-sasht-za-eventualni-pokupki-na-raketnite-sistemi-peytriat.html", "text": "Турция ще изчака следващите стъпки на САЩ и според тях ще вземе решение във по отношение на възможни покупки на американските ракетните системи „Пейтриът”, пише  вестник „Джумхуриет” . Информацията се базира на неназовани трима турски компетентни по темата лица, дали изявления за „Ройтерс”. „Доволни сме от решението на Вашингтон да ни продаде ракетни системи „Пейтриът”, но решението ни за покупка от Русия на ЗРК „С-400” не се е променило. Анкара ще продължи да следи едни последващи стъпки на САЩ, за да прецени покупката на въпросните ракети „Пейтриът”, цитира мнението им „Ройтерс” и „Джумхуриет”.  Георги Димов", "date": "2018.12.19", "title": "„Джумхуриет”: Турция ще изчака следващите стъпки на САЩ за евентуални покупки на ракетните системи „Пейтриът”"}
{"url": "http://www.focus-news.net/news/2018/12/19/2603795/tass-rusiya-komentira-reshenieto-na-sasht-za-izteglyane-na-amerikanskite-voyski-ot-siriya.html", "text": "Решението на Съединените щати да изтеглят войските си от Сирия създава добра перспектива за политическо уреждане в тази арабска държава според официалния представител на Министерството на външните работи на Руската федерация Мария Захарова по руската държавна телевизия, цитирана от  TACC \r\n\"Много важна история може да произтича от това решение, това е настояща, реална перспектива за политическо уреждане\", каза дипломатът. \r\nЗахарова също така отбеляза, че това решение на Съединените щати дава надежда за подобрение на ситуацията в сирийския регион Ат-Танф. \"Надяваме се, че тази точка на картата на Сирия ще следва пътя на Алепо и много други сирийски градове и места, които вече започват да се връщат към мирния живот\", обясни тя. \"Нямаше такава надежда, докато американците бяха там\".  Юлиян Марков", "date": "2018.12.19", "title": "ТАСС: Русия коментира решението на САЩ за изтегляне на американските войски от Сирия"}
{"url": "http://www.focus-news.net/news/2018/12/19/2603789/bivshiyat-kmet-na-galiche-tsenko-chokov-se-vrashta-v-aresta.html", "text": "Ценко Чоков се връща в ареста. Домашният арестант, който преди дни беше заснет в ресторант, ще се върне в килията за нарушаване на условията на мярката за неотклонение, предаде Нова телевизия. Оказа се, че бившият кмет на Галиче е излизал често със съдебно разрешение. А сега не разбира защо отбиването му в ресторант да се нахрани е проблем. \r\nОт домашния арест към съдебната зала Ценко Чоков тръгна сам. Нямаше полиция, която да го конвоира. Яви се в съда на собствен ход с патерици. „Аз не съм направил нищо, аз не смятам, че е престъпление човек да се нахрани. Престъпление ли е?”, попита Чоков журналистите. \r\nЗаяви, че в протокола, с който може да се движи, не пише час, но пише мястото, до което може да отиде. „Имам право да се нахраня като всеки човек. Всички, които са под домашен арест, нали  ги пускат почивка, нали обядват някъде, защо не са в моята ситуация?”, попита Чоков. \r\nНарушил ли е правилата Ценко Чоков трябваше са реши съдия Георги Ушев - този, който му е дал разрешението да излезе на 17 декември. В разрешението обаче не пише дали на Чоков е забранено да сяда да яде в ресторант, пише, че е свободен да отиде на зъболекар. \r\n„Аз не виждам какво съм прегрешил, ще ме изядете”, заяви Чоков. А дебатите в зала нарушил ли е Ценко Чоков правилата продължиха три часа. Основният въпрос - след като никой не му е забранил да сяда на ресторант, след като маршрутът и часовете, в които да е навън, не са уточнени, коя точно разпоредба е нарушил Ценко Чоков \r\n„Аз нямам никакви притеснения, смятам, че престъпление не съм направил. Имам право на храна, отбих се за 15 минути, че ми падна захарта, че съм диабетик. Поръчах си храната, бил съм 15 минути, пих една чаша вода. Това беше, въпреки че говореха, че имало напитки, вода и едно кафе, и се прибрах”, заяви Чоков. \r\nАдвокатите на Ценко Чоков заявиха, че делото е предрешено, а истината е, че Ценко Чоков е действал в рамките на даденото му от съдия Георги Ушев разрешение. \r\nОказва се, че Ценко Чоков е излизал често с разрешение на съда. Както сам каза - поне по 15 дни месечно. Последните дати, за които е имал одобрение - 17 декември, когато беше сниман в ресторанта, 19-и и 20-и декември. А също и идващите 2,3,4 и 7 януари.", "date": "2018.12.19", "title": "Бившият кмет на Галиче Ценко Чоков се връща в ареста"}
{"url": "http://www.focus-news.net/news/2018/12/19/2603806/predstoyashti-mezhdunarodni-sabitiya-za-20-dekemvri-agentsiya-fokus.html", "text": "*** Ежегодна пресконференция на Владимир Путин \r\n*** Продължава процесът срещу журналиста Денис Юджел, обвинен в терористична пропаганда \r\n*** Правителството на Португалия ще вземе решение за повишаване на минималната работна заплата в страната на 700 евро от 1 януари 2019 \r\n*** Отзвук от решението на САЩ за оттегляне на американските войски от Сирия \r\n*** Обявяват присъдите на 16 представители на неправителствени организации, обвинени в чуждестранно финансиране", "date": "2018.12.19", "title": "Предстоящи международни събития за 20 декември (Агенция \"Фокус\")"}
{"url": "http://www.focus-news.net/news/2018/12/19/2603807/", "text": "От година на година броят на чуждестранните туристи в Албания непрекъснато се увеличава, което обуславя развитието на качеството на туристическия сектор, хотелиерския бизнес и увеличаването на броя на служителите, предава македонската телевизия „Канал 5“, цитирайки данни на Държавната статистическа служба на страната, която съобщи, че през третото тримесечие тази година в сектора на услугите (хотел и туризъм) се бележи ръст с 37% в сравнение със същия период на миналата година и е секторът, в който през този период е регистриран най-големият ръст в икономиката, предава Радио „Фокус“ в рубриката „Балкански туристически часовник“. Съобщава се, че подобни положителни резултати са допринесли за увеличаване броя на служителите. Според ИНСТАТ броят на служителите се е увеличил с 21,3% в сравнение с третото тримесечие на 2017 г., а индексът на заплатите е нараснал с 20,9%. Увеличаването на броя на туристите оказва влияние и върху ръста на инвестициите и продължаването на сезона от май до октомври. В противен случай, официалните статистически данни потвърждават, че около 5,4 милиона чуждестранни туристи са влезли в Албания тази година, което е с 17,3% повече от миналата година.", "date": "2018.12.19", "title": "„Канал 5“ (Македония): През тази година в албанския туризма са били регистрирани 21,3% повече служители"}
{"url": "http://www.focus-news.net/news/2018/12/19/2603808/pavel-hristov-gerb-s-oshte-4-mln-lv-pravitelstvoto-podkrepi-izgrazhdaneto-na-infrastruktura-vav-varnenska-oblast.html", "text": "С подкрепата на правителството продължава изграждането на нова транспортна и образователна инфраструктура във Варненска област. Над 4 млн. лв. са осигурени чрез допълнителни трансфери по бюджетите на общини от областта, коментира варненският народен представител от ГЕРБ Павел Христов по повод предоставените с постановление на Министерския съвет средства за текущи ремонти и належащи инфраструктурни проекти на общините, съобщиха от пресцентъра на  ПП ГЕРБ – Варна . \r\n„Благодарение на финансовата подкрепа на правителството и лично на премиера Бойко Борисов ще се обезпечи реализацията на необходимите ремонти, които по-малките населени места в областта не биха могли да осъществят със собствени средства”, изтъкна депутатът. По думите му 680 000 лв. се отпускат за основен ремонт на участъци от уличната мрежа на град Аксаково, включително и подмяна на осветлението и тротоарните настилки. \r\n497 372 лв. се осигуряват за реконструкция на ул. „Иван Калчев” в град Бяла, която е в лошо състояние, а е важна за развитието на местния туризъм. Бяла ще бъде подпомогната и за реконструкцията на детската градина във второто по големина село в общината – Попович. За ремонта е спечелен европроект, а със съдействието на правителството ще се покрият разходите за съфинансиране в размер на 348 600 лв. \r\n400 000 лв. се отпускат за рехабилитация на ул. „Младост” в с. Белоградец, община Ветрино. Със средствата ще бъде подменена старата и увредена асфалтова настилка на една от главните пътни отсечки в селото. \r\nС осигуреното от държавата целево финансиране на стойност 395 219 лв. ще се извърши належащата реконструкция и на ул. „Тунджа” в с. Старо Оряхово, община Долни чифлик. Улицата е една от най-натоварените в общината, тъй като има излаз на пътя Варна – Бургас. \r\n1,7 млн. лв. се отпускат за ремонт на уличната мрежа в община Дългопол. Средствата ще бъдат вложени в необходимата реконструкция на около 3 км улици в град Дългопол, както и на още 8 км пътни отсечки в селата Аспарухово, Лопушна, Медовец, Цонево, Партизани и Поляците, където старата асфалтова настилка е силно компрометирана и затруднява движението. \r\n„Развитието на Северна България е безспорен приоритет на правителството. След като само преди дни кабинетът отпусна над 1,349 млрд. лв. за строежа на магистрала „Хемус”, чрез  целево държавно финансиране сега отново много общини получават сериозна подкрепа за своето развитие. Ценим високо тази помощ и усилията на правителството да съдейства за решаването на редица трупани през годините назад местни проблеми”, изтъкна Павел Христов. \r\nЧрез допълнителни трансфери по бюджетите на общините Министерското постановление предоставя общо 145,7 млн. лв. Средствата ще се използват приоритетно за ремонт на общински пътища и на улична мрежа на територията на редица населени места и за реализиране на инфраструктурни проекти – доизграждане на водопроводни мрежи, изграждане на комплекс за лица с увреждания и на дом за възрастни хора, изграждане на спортна зала и спортни площадки, ремонт и възстановяване на централната градска част на някои населени места.", "date": "2018.12.19", "title": "Павел Христов, ГЕРБ: С още 4 млн. лв. правителството подкрепи изграждането на инфраструктура във Варненска област"}
{"url": "http://www.focus-news.net/news/2018/12/19/2603809/anastasiya-ivanova-priyateli-na-zhivotnite-vse-poveche-hora-podkrepyat-nashata-kauza-i-daryavat-za-bezdomnite-zhivotni.html", "text": "Увеличение в броя на хората, които подкрепят каузата на неправителствената организация „Приятели на животните“, отчитат доброволците през настоящата година. Повече са тези, които се спират при Къщичката на Коледния базар, купуват нещо или просто оставят пари, храна или одеяла. Това каза за  Радио „Фокус“ – Велико Търново  Анастасия Иванова, от сдружението. През настоящата година основният проблем е, че трудно се намират хора, които да имат време да стоят в къщичката по празниците. „Повечето доброволци, които идват при нас, ще пътуват. Затова искаме да апелираме ако има хора, които имат време по празниците и ще са в града, да ни помогнат и да доброволстват на нашата къщичка. Нещата вървят много добре. Има хора, които ни познават и идват, има и много нови хора, както и такива, които разпитват за нас и идват да помогнат“, обясни Анастасия Иванова. Тя припомни, че на Коледния базар всеки, който иска да помогне, може да намери нещо за себе си. Има картички, играчки за елха, венци, декупаж, плюшени играчки, дрешки за кучета и котки. Част от тях са изработени от деца и ученици от градините и школата във Великотърновска община. Събраните пари ще се вложат в общинския приют в Шемшево. Ще бъдат отделени средства и за кастрация на бездомни кучета и котки. \r\nЛуиза ТРАНЧЕВА", "date": "2018.12.19", "title": "Анастасия Иванова, „Приятели на животните“: Все повече хора подкрепят нашата кауза и даряват за бездомните животни"}
{"url": "http://www.focus-news.net/news/2018/12/19/2603810/nimh-utre-shte-e-predimno-slanchevo-minimalnite-temperaturi-shte-sa-mezhdu-minus-7-i-minus-2.html", "text": "Утре ще е предимно слънчево, минималните температури ще са между минус 7° и минус 2°. Това съобщи за  Агенция „Фокус“  дежурният метеоролог Мартин Славчев от Националния институт по метеорология и хидрология. През нощта ще бъде предимно ясно, почти тихо и студено. Сутринта на места в низините и котловините ще има ниска слоеста облачност или мъгла. Минималните температури ще са между минус 7° и минус 2°. Утре ще е предимно слънчево и почти тихо. По-значителна ниска слоеста облачност ще се задържи по поречието на Дунав и над Източна България и там дневните температури ще останат по-ниски, между минус 3° и минус 1°. В останалата част от страната максималните температури ще са между 1° и 6°. \r\nПочти през целия ден по Черноморието ще има ниска слоеста облачност, но ще остане без валежи. Ще е почти тихо. Привечер ще са появи сляб югоизточен вятър. Максималните температури ще са 2 - 4°, вълнението на морето ще е 1 - 2 бала. Температурата на морската вода е 7 -8°. \r\nВ планините ще е подходящо за туризъм. Ще бъде предимно слънчево и ще духа до умерен вятър от запад-югозапад. Максималната температура на височина 1200 метра ще е около 3°, на 2000 метра - около минус 1°. Атмосферното налягане ще остане по-високо от средното за месеца.    \r\nДо края на тази седмица облачността ще бъде променлива. В петък, след временно увеличение на облачността и слаби превалявания в отделни райони в Западна България, до вечерта за кратко ще се изясни. В събота и неделя ще е без съществени валежи, само на отделни места, главно в Северна България, са възможни незначителни превалявания, предимно от дъжд. С изключение на Югозападна България, ще бъде много ветровито, вятърът ще е северозападен, умерен, в Дунавската равнина в неделя - и временно силен. Затоплянето ще продължи, ще е бързо и значително.", "date": "2018.12.19", "title": "НИМХ: Утре ще е предимно слънчево, минималните температури ще са между минус 7° и минус 2°"}
{"url": "http://www.focus-news.net/news/2018/12/19/2603812/komisar-tihomir-totev-rdpbzn-varna-klimatichnite-usloviya-tazi-godina-namaliha-broya-na-pozharite.html", "text": "Първоначалните данни на Регионалната дирекция по пожарна безопасност във Варна показват по-нисък брой на пожарите тази година. Това каза по време на честването на 140-тата годишнина от създаването на пожарната, началникът на Регионалната дирекция по пожарна безопасност и защита на населението (РДПБЗН) комисар Тихомир Тотев, предаде репортер на  Радио „Фокус“ – Варна . До момента пожарите и свързаните инциденти на територията на Област Варна са около 3700. Миналата година броят на постъпилите сигнали е бил 3819, съобщи комисар Тихомир Тотев. „Според мен, климатичните условия тази година бяха по-подходящи. Нямахме толкова горски и полски пожари. Можем да кажем, че сме на път да изпратим една по-спокойна 2018 година“, добави още той. Той обясни, че за щастие тази година не се е налагало справянето с тежки инциденти. „Нямаме някакъв сложен голям пожар за щастие или пък бедствие, което да е причинило струпване на повече сили и средства за ликвидирането му“, каза още той. След приключването на годината, Регионалната дирекция по пожарна безопасност и защита на населението, ще представи заключителен анализ за броя на пожарите и съпътстващите инциденти, допълни комисар Тихомир Тотев. \r\nТой коментира също, че небрежност и неспазване на противопожарните мерки за безопасност водят до пожари по празниците. „Имаме напоследък няколко случая със забравени свещи пред икони или пък свещи сложени на неподходящи места в жилищата“, обясни още той. От дирекцията апелират гражданите да не оставят открит огън на места, където може да възникне пожар поради невнимание или липса на надзор. Още един от честите причинители на жилищни пожари са забравените работещи електрически печки, фурни и котлони. „Обръщам се и към домакините да не оставят включени фурни и котлони без надзор, защото често се случва да се запали кухнята от недоглеждане“, посъветва комисар Тихомир Тотев. Той призова гражданите да не пускат пиратки от високите етажи на жилищните сгради по празниците. „Преди няколко години имахме случай със запалена тераса на висок блок, заради пиратка хвърлена от по-горен етаж“, съобщи комисар Тихомир Тотев. Поради риска от пожари при използването на пиротехнически средства, той посъветва родителите да не оставят децата си без надзор по време на коледните и новогодишни празници. „Гражданите да внимавам накъде хвърлят пиротехническите изделия или да не ги пускат от високи етажи“, посъветва още той. Комисар Тихомир Тотев обясни, че едни от най-честите причинители на пожари по време на празниците са свещи или забравени котлони. От пожарната апелират хората да не оставят открит огън без надзор и да внимават при включени електрически уреди. \r\nБояна АТАНАСОВА", "date": "2018.12.19", "title": "Комисар Тихомир Тотев, РДПБЗН – Варна: Климатичните условия тази година намалиха броя на пожарите"}
{"url": "http://www.focus-news.net/news/2018/12/19/2603814/kardzhali-razsledva-se-ubiystvo-na-novorodeno-bebe-izvarsheno-ot-27-godishnata-mu-mayka-obzor.html", "text": "Районна прокуратура-Кърджали e започнала досъдебно производство за убийство на новородено бебе, извършено от 27-годишната му майка. Такъв вид престъпление се  наказва  с лишаване от свобода до три години.  \r\nНа 18 декември 27-годишната жена е родила дете в района на Водното огледало край река Арда в град Кърджали. Състоянието ѝ се влошило към 16.00 часа и родилката потърсила медицинска помощ в МБАЛ „Д-р Атанас Дафовски“. Жената обяснила къде е родила детето и там била изпратена дежурната оперативно-следствена група, която иззела биологичен материал от мястото. Полицейските служители започнали издирване на детето. Новороденото бебе е било открито мъртво на 19 декември във водите на река Арда, в района на Водното огледало.  \r\nЗа Агенция „Фокус“ заместник районният прокурор Чавдар Чавдаров коментира, че убитото новородено дете е хвърлено от майка си в реката. Той обясни, че в момента се провежда разследване, което е съвсем в начален етап. „Майката все още не е задържана. Назначена е съдебно-медицинска, както и психологична експертиза. Наблюдаващият прокурор ще прецени дали да задържи 27-годишната жена след изготвянето на експертизите, които все още не са готови“, коментира прокурорът.", "date": "2018.12.19", "title": "Кърджали: Разследва се убийство на новородено бебе, извършено от 27-годишната му майка (ОБЗОР)"}
{"url": "http://www.focus-news.net/news/2018/12/19/2603816/varna-766-ot-domakinstvata-v-oblastta-imat-dostap-do-internet-v-domovete-si.html", "text": "76.6% от домакинствата в област Варна имат достъп до интернет в домовете си, сочат резултатите от проведеното през 2018 година изследване за използването на информационно-комуникационни технологии в домакинствата. Това съобщиха от пресцентъра на  Териториално статистическо бюро – Североизток . Данните отчитат ръст от 5.4 процентни пункта спрямо предходната година. Областта е на трето място в страната по този показател, след областите Кърджали – 84.4% и София (столица) – 81.9% и над средната стойност за страната, която е 72.1%. За периода 2010 – 2018 г. се наблюдава ръст от 48.5 процентни пункта на домакинствата в областта с достъп до глобалната мрежа. През 2018 година 70.5% от населението на възраст между 16 – 74 навършени години в област Варна използват интернет всеки ден или поне веднъж седмично на работа, вкъщи или на друго място, като мъжете са по-активни в сравнение с жените – съответно 73.4 и 67.9%. В сравнение с предходната година е регистриран ръст от 5.6 процентни пункта в регулярното използване на интернет. По този показател област Варна е на трето място в страната. Значителни са различията при редовно използващите интернет в област Варна по образование – докато 95.4% от лицата с висше образование и 73.3% от лицата със средно образование сърфират редовно в глобалната мрежа, едва 38.3% от лицата с основно или по-ниско образование използват интернет всеки ден или поне веднъж седмично. През 2018 година 17.4% от лицата в област Варна използват глобалната мрежа за взаимодействие с органите на държавната и местната власт. Областта изостава с 4.8 процентни пункта от средната стойност за страната, която е 22.2% и заема 17-то място сред 28-те области. Най-значителен е делът на лицата, използвали онлайн услугите на публичната администрация в област Видин – 37.6%, а най-нисък в област Разград – 3.6%.", "date": "2018.12.19", "title": "Варна: 76.6% от домакинствата в областта имат достъп до интернет в домовете си"}
{"url": "http://www.focus-news.net/news/2018/12/19/2603817/plovdiv-koledno-tarzhestvo-se-provede-v-detska-yasla-drebosacheta-v-rayon-severen.html", "text": "Коледните празници в Район “Северен” в Пловдив започнаха с коледно тържество на децата от Детска ясла “Дребосъчета” с директор Елена Попова. Това съобщиха за  Радио „Фокус“-Пловдив  от районната администрация. Гости на празника бяха кметът на района инж. Ральо Ралев, заместник-кметът Калоян Георгиев и секретарят на района Десислава Йорданова. Децата представиха коледна програма, с която показаха всичко, което са научили през годината. Тя бе изпълнена с прекрасно представени стихове, песни и танци. На финала дойде и дългоочакваният момент за всички, когато на вратата се показа Дядо Коледа, който носеше пълен чувал с подаръци. Коледни пожелания към гостите, към своя екип и обичаните от нея деца отправи Елена Попова, която им пожела здраве, късмет и благополучие през новата 2019 година. На свой ред инж. Ралев отправи своите благопожелания към екипа на Детска ясла „Дребосъчета“ и към възпитаниците й, като им пожела здраве, късмет и успехи, а новата 2019 година да бъде още по – добра, мирна и успешна.", "date": "2018.12.19", "title": "Пловдив: Коледно тържество се проведе в Детска ясла “Дребосъчета” в Район „Северен“"}
{"url": "http://www.focus-news.net/news/2018/12/19/2603815/kyustendil-zavedeniyata-v-makedoniya-sa-predpochitani-za-koledni-banketi.html", "text": "Заведенията в Македония са предпочитани за коледни банкети. Това каза пред  Радио „Фокус” – Кюстендил  Мая Божанова, експерт по организирани пътувания. По думите й коледни банкети се организират най-вече в близките комплекси в Македония. „Предлаганите оферти за банкетите са петстепенно меню, неограничена консумация на алкохолни и безалкохолни напитки, включително и организиран транспорт”, каза Мая Божанова и допълни, че заведенията в съседна Македония включват в кувертите и жива музика. Поради тази причина те са предпочитани от жителите на Кюстендил за провеждане на фирмени банкети и коледни празненства. „Хората предпочитат да пътуват до Македония, където могат да се повеселят в една по – различна обстановка”, каза Мая Божанова. Цената за една празнична вечер е 35 лева. \r\nВенцеслав ИЛЧЕВ", "date": "2018.12.19", "title": "Кюстендил: Заведенията в Македония са предпочитани за коледни банкети"}
{"url": "http://www.focus-news.net/news/2018/12/19/2603819/anastasiya-ivanova-priyateli-na-zhivotnite-nyama-da-chakame-do-sledvashtata-koleda-za-novata-ni-blagotvoritelna-aktsiya.html", "text": "Доброволците от „Приятели на животните“ няма да чакат следващата Коледа за новата си благотворителна акция. Тя ще се случи вероятно през март или април 2019-та година. Това обобщи за  Радио „Фокус“ – Велико Търново  Анастасия Иванова, от сдружението. Датата ще бъде определена, след като приключи настоящата кампания и резултатите от нея бъдат отчетени. Тя коментира, че в последно време се наблюдава положителна тенденция за увеличение на хората, които помагат. „Аз мисля, че все повече хора разбират, а и виждат с очите си колко е сериозен проблемът с бездомните  животни. Постоянно в социалните мрежи се публикуват статии за много малки кученца изхвърлени, много домашни кучета – изхвърлени. Мисля, че затова хората са съпричастни с нашата кауза и се опитват да помогнат, който с каквото може“, посочи още Анастасия. Тя припомни, че освен с набиране на средства, доброволците се занимават и с реални грижи за животните от общинския приют в село Шемшево. Те ходят два пъти в месеца на посещения, като точните дати се публикуват в страницата във фейсбук. \r\nЛуиза ТРАНЧЕВА", "date": "2018.12.19", "title": "Анастасия Иванова, „Приятели на животните“: Няма да чакаме до следващата Коледа за новата ни благотворителна акция"}
{"url": "http://www.focus-news.net/news/2018/12/19/2603821/veliko-tarnovo-uchenitsi-ot-su-nikolay-katranov-v-svishtov-zavoyuvaha-prizovi-mesta-v-natsionalnoto-sastezanie-moyata-rodina.html", "text": "Ученици от СУ „Николай Катранов“ в Свищов завоюваха призови места в Националното състезание „Моята родина“. Състезанието се провежда в 2 дистанционни кръга и финал. Това съобщиха за  Радио „Фокус“ – Велико Търново  от учебното заведение. Първият кръг се проведе в края на месец ноември и в него участваха ученици от втори до дванайсети клас. Въпросите за учениците от началния етап са били съобразени с учебното съдържание за съответния клас по предметите „Околен свят” и „Човекът и обществото”, а темата, по която са  работили учениците от пети до дванайсети клас бе „140 години от Търновската конституция”. В националното състезание участие са взели 31 ученици от СУ „Николай Катранов“. Всички те са получили сертификати за своето отлично представяне, а четирима са завоювали и поредните медали за училището: със златен медал е Светослав Светославов Йорданов от VI а клас, със златен медал е отличен и Симеон Радославов Колев от IV а клас, бронзови медалисти са Тея Цветелинова Богданова от IV в клас и Никол Руменова Тодорова II б клас. \r\nВторият кръг на състезанието ще е през месец февруари и в него ще могат да участват и най-малките ученици – първокласниците. Националният финал ще е през април в град Стара Загора. \r\nМария НЕДЕВА", "date": "2018.12.19", "title": "Велико Търново: Ученици от СУ „Николай Катранов“ в Свищов завоюваха призови места в Националното състезание „Моята родина“"}
{"url": "http://www.focus-news.net/news/2018/12/19/2603820/pazardzhik-uvelichavat-se-prihodite-ot-noshtuvki-v-mestata-za-nastanyavane-v-oblastta.html", "text": "Приходите от нощувки през октомври 2018 г. достигат 2 073 229 лв., или с 5.8% повече в сравнение с октомври 2017 година. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик. Тя допълни, че е регистрирано, както увеличение на приходите от български граждани с 5.2%, така и от чужди – с 9.7%. „Пренощувалите лица в местата за настаняване през октомври 2018 г. в област Пазарджик се увеличават с 9.7% в сравнение със същия месец на 2017 г. и достигат 19 325. От всички пренощували лица 92.8% са българи, като по-голямата част от тях (82.0%) са нощували в местата за настаняване с 3, 4 и 5 звезди и са реализирали средно по 2.4 нощувки. Пренощувалите чужденци са 1 398 като 88.1% от тях са нощували в местата за настаняване с 3, 4 и 5 звезди и са реализирали средно по 4.0 нощувки. Общата заетост на леглата в местата за настаняване през октомври 2018 г. е 35.2%, като тя е по-висока в местата за настаняване с 3, 4 и 5 звезди – 43.6%, в сравнение със заетостта в местата за настаняване с 1 и 2 звезди (15.4%). В сравнение със същия месец на предходната година общата заетост на леглата се увеличава с 4.3 процентни пункта, като при местата за настаняване с 1 и 2 звезди увеличението е с 2.2 процентни пункта, а при местата за настаняване с 3, 4 и 5 звезди – 3.3 процентни пункта“, коментира Спасова. \r\nВаня НИКОЛОВА", "date": "2018.12.19", "title": "Пазарджик: Увеличават се приходите от нощувки в местата за настаняване в областта"}
{"url": "http://www.focus-news.net/news/2018/12/19/2603822/varna-obshtinskite-savetnitsi-odobriha-aktualizatsiyata-na-byudzheta.html", "text": "Проекти за над 80 млн. лева планира да стартира Община Варна през 2019 година. Инвестициите ще бъдат реализирани с помощта на средства от общинския бюджет, еврофондовете и заеми. Това съобщиха от пресцентъра на  Общински съвет – Варна . След обширна дискусия съветниците дадоха съгласието си общината да поеме дългосрочен дълг на обща стойност 46,7 млн. лева, който ще помогне за изпълнението на проектите. Средствата от заема ще бъдат вложени в строителството на рибарско пристанище „Карантината“ в район „Аспарухово“. Ще бъдат изградени спортни комплекси в кв. „Владислав Варненчик“, кв. „Виница“ и на ул. „Студентска“, както и редица спортни и детски площадки на открито. Със средства от кредита предстои реконструкция на зоопарка във Варна и на филиала на Драматичния театър „Стоян Бъчваров“. Предвидени са също ремонти на малки улици в града, като точният списък ще стане ясен в началото на следващата година. „Заемът се тегли, за да може градът да се развива и варненци да увеличават стандарта си на живот. Общината провежда гъвкава кредитна политика и е в състояние да обслужва заемите си. Има трайна тенденция за увеличаване на приходите в общинския бюджет“, каза на днешното заседание Стефка Господинова, директор на Дирекция „Финанси и бюджет“ в Община Варна. По думите й очаква се годината да приключи без просрочени задължения. \r\nДебати предизвика и актуализацията на бюджета. Тя беше одобрена, след като се чуха широк кръг от мнения. Макрорамката е намалена с 10 млн. лева от първоначално предвидените 393 млн. лева. Основната причина е, че приходите от продажба на билети за градски транспорт се събират и отчитат в общинското дружество „Градски транспорт“, а не в предприятието ТАСРУД, както бе заложено в най-важния финансов документ на общината. По-късното стартиране на Синя зона от първоначално предвиденото също дава отражение върху приходната част на бюджета. В рамките на заседанието стана ясно, че има ръст на приходите за делегирани държавни дейности в размер на 12 млн. лева. Увеличение има и на постъпленията от общински такси.", "date": "2018.12.19", "title": "Варна: Общинските съветници одобриха актуализацията на бюджета"}
{"url": "http://www.focus-news.net/news/2018/12/19/2603824/kyustendil-znachitelno-sa-se-podobrili-pokazatelite-otnosno-patnite-proizshestviya-na-teritoriyata-na-oblastta.html", "text": "Значително са се подобрили показателите относно пътните произшествия на територията на областта. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Данните сочат, че от началото на годината в областта са възникнали 373 пътни произшествия. От тях тежките са 70, загиналите са четирима души, а други 86 са ранени. За сравнение със същия период на 2017 година има значителен спад в показателите. Пътните произшествия са с 32 по-малко, тежките катастрофи са с 25 по-малко. Броят на убитите при пътни произшествия е намалял с шестима души, а ранените с 24 души по-малко. „Това говори за значително по-добра пътнотранспортна обстановка на територията на Кюстендилска област. Има по-малко ранени и значително по-малко нанесени щети”, каза Катя Табачка. \r\nВенцеслав ИЛЧЕВ", "date": "2018.12.19", "title": "Кюстендил: Значително са се подобрили показателите относно пътните произшествия на територията на областта"}
{"url": "http://www.focus-news.net/news/2018/12/19/2603786/the-times-of-israel-sasht-izteglyat-voyskite-si-ot-siriya.html", "text": "САЩ изтеглят войските си от Сирия, пише във водеща статия електронното израелско англоезично издание  The Times of Israel .  \r\nАмериканските власти заявиха, че пълното изтегляне на силите e в ход, след като президентът написа в социалната мрежа „Туитър“, че унищожаването на „Ислямска държава“ е била единствената  причина САЩ  да бъдат там. \r\nПовечето американски сили са разположени в Северна Сирия, макар че малък контингент се намира в гарнизон в Ат-Танф, близо до йорданската и иракската граница. Голям контингент на основната подкрепяна от САЩ сила в Сирия, известен като сирийските демократични сили (SDF), е доминиран от кюрди и се разглежда от Турция като \"терористична\" група. \r\nИзточници, които са запознати с въпроса, са заявили, че американските представители са предупредили своите съюзници в Североизточна Сирия, че планират незабавно изтегляне, пише The Wall Street Journal, цитиран от израелското издание. \r\nРешението за оттегляне е шокиращо развитие не само за кюрдите в Сирия, а и за отдавна установената американска доктрина в региона. \r\nСамо миналата седмица Брет Макгърк, специалният пратеник за борбата с „Ислямска държава“, заяви: \"Никой не е обявил, че мисията е изпълнена\". \r\n\"Военната цел е трайното поражение на „Ислямска държава“.  И ако научихме едно нещо през годините, то е, че  трайното поражение на такава групировка означава, че не може просто да завземеш територията им и после да си тръгваш“, заяви Макгърк. \r\nАмериканското присъствие в Сирия се смята за ключово за сдържане на иранското влияние в страната и в региона като цяло. Подкрепяните от Техеран милиции подпомагат  режима на президента Башар Асад, припомня изданието. \r\nИзраел също работи, за да не позволи на Иран да се установи  в Сирия, усилие, което се усложни от руския съюз с Асад, пише The Times of Israel. \r\nИзраелският постоянен представител в ООН  Дани Данон заяви, че Израел уважава  решението, но опозиционният депутат Яир Лапид предупреди, че изтеглянето ще \"проправи пътя за Иран да се окопае в Сирия\". \r\nПрез септември американският министър на отбраната Джим Матис предупреди, че прекалено бързото изтегляне от Сирия ще бъде \"стратегическа грешка\", а специалният представител на САЩ за  Сирия Джеймс Джефри заяви, че САЩ \"не бързат\" да напуснат обхваната от гражданска война страна. \r\nПо това време съветникът по националната сигурност на Тръмп, Джон Болтън, дългогодишен „ястреб“ по въпросите, свързани с Иран, настояваш, че идеята за изтегляне на САЩ е още по-далеч във времето, обвързвайки такова събитие с действията на Иран в Сирия. \r\n\"Няма да напуснем (Сирия), докато иранските войски са извън границите на Иран\", каза той пред репортери, припомня изданието.  Юлиян Марков", "date": "2018.12.19", "title": "The Times of Israel: САЩ изтеглят войските си от Сирия"}
{"url": "http://www.focus-news.net/news/2018/12/19/2603826/veliko-tarnovo-koledna-blagotvoritelna-aktsiya-za-detsata-ot-tsentara-za-spetsialna-obrazovatelna-podkrepa-v-novo-selo-provede-gradskiyat-uchenicheski-parlament.html", "text": "За шестнадесета поредна година Градски ученически парламент – Велико Търново проведе своята благотворителна Коледна акция за децата от Центъра за специална образователна подкрепа село Ново Село. Това съобщиха за  Радио „Фокус“ – Велико Търново  от младежката организация. Младежите събраха сумата от 3204,75 лв. от своите връстници и зарадваха децата с нови обувки, сладки изкушения и играчки. Тази година членовете на ученическия парламент дариха и над 20 чувала с дрехи. Председателят на ученическия парламент Савина Иванова, Никол Цанева, Светлин Даскалов, Стефани Картулева, Василена Цветкова, Мирослава Драшкова, Ивайла Петрова и Красин Каракоцев присъстваха на коледното тържество в Центъра. И тази година ученици от Професионалната гимназия по туризъм „Васил Берон“ бяха подготвили концерт с много танци и песни. Специален гост на тържеството беше Дядо Коледа, който раздаде подаръци на всички малчугани. Следващата акция на Градски ученически парламент е на 8 януари от 17.00 часа  в голяма зала на Община Велико Търново, където  ще се проведе среща с актьора Михаил Билалов и сценариста Ваня Йорданова. \r\nМария НЕДЕВА", "date": "2018.12.19", "title": "Велико Търново: Коледна благотворителна акция за децата от Центъра за специална образователна подкрепа в Ново село проведе Градският ученически парламент"}
{"url": "http://www.focus-news.net/news/2018/12/19/2603825/dots-d-r-svetlozar-stoykov-ag-veliko-tarnovo-raste-broyat-na-bebetata-rodeni-chrez-in-vitro-protseduri.html", "text": "Расте броят на бебетата, родени чрез ин витро процедури. Това съобщи за  Радио „Фокус“ – Велико Търново  доц. д-р Светлозар Стойков, началник на Акушеро-гинекологичното отделение при МОБАЛ “Д-р Ст. Черкезов” във Велико Търново. Той посочи, че на практика, това е последната възможност за една двойка да се сдобие със собствена рожба. „Три опита се спонсорират от Центъра за асистирана репродукция, така че дори финансово затруднените двойки, могат да се обърнат към тях, когато има индикации за ин витро процедура“, допълни доц. Стойков. По думите му, преждевременните раждания в световен мащаб са около 7-10 %, а техният брой не може да намалее с годините. Профилактиката в тези случаи се изразява в обхващане от самото начало на рисковите групи, застрашени от това, да родят преди термина си. „Такива жени се изваждат от работната им среда, която може да бъде рисков фактор, става въпрос за тежък физически труд, пътуване до работното място повече от два часа, подобряване на битовите условия, защото преждевременни раждания има по-често при хора от ниските социални слоеве. По-интензивно наблюдение започва още по време на женските консултации, извършва се профилактична хоспитализация, сред мерките, които се взимат е и ранната диагностика на близначната бременност, която също може да бъде рисков фактор“, уточни доц. Стойков. \r\nМария НЕДЕВА", "date": "2018.12.19", "title": "Доц. д-р Светлозар Стойков, АГ-Велико Търново: Расте броят на бебетата, родени чрез ин витро процедури"}
{"url": "http://www.focus-news.net/news/2018/12/19/2603827/pazardzhik-dni-predi-rozhdestvo-hristovo-dyado-koleda-shte-se-kachi-na-rodopskata-tesnolineyka-ot-gara-septemvri.html", "text": "Дядо Коледа ще се качи на Родопската теснолинейка – единствената запазена в движение в цяла България, дни преди Рождество Христово, съобщиха организаторите на инициативата. С него ще бъдат Снежанка и джужетата. Присъствието им не просто ще направи още по-атрактивно пътуването с Малкото влакче, те ще раздават и подаръци. Ще се постараят да оставят един прекрасен спомен за забавно прекаран ден на всички малчугани. “В навечерието на Рождество Христово и Нова година Гражданско сдружение „За теснолинейката” кани малки и големи да се потопят в магията на Малкото влакче, пъплещо през три планини, две котловини, шест реки, седем градчета, множество села, тунели и мостове! Да изпратим заедно старата 2018 година по една от най-романтичните и красиви жп линии в България и света като си подарим това вълшебно пътуване само за 6,50 лв. в посока. Празничното приключение ще започне по традиция от гара Септември на 22.12.2018 г. в 08:45 ч. и ще продължи през целия ден на борда на влак „Родопи” – до крайната гара Добринище и обратно. По време на пътуването нашите гости ще се срещнат с Дядо Коледа, Снежанка и малките работливи джуджета. За малчуганите сме подготвили подаръци и изненади, така че не се колебайте и ги доведете. Уютните и топли вагончета, горещата пара и зимната гледка наоколо ще направят пътуването наистина приказно за децата и за вас – техните родители. Не се колебайте и си подарете това незабравимо пътешествие във времето в съботния 22-ри декември. Малчуганите до 7-годишна възраст пътуват безплатно. За влак „Родопи” има връзка от и за гарите София, Пловдив и Пазарджик – сутринта и обратно вечерта. Може да се качите на влак от София, Пловдив, Пазарджик или от началната гара за теснолинейката – Септември. Може да пътувате до определена точка по маршрута или през целия ден до Пирин и обратно“, казаха организаторите.", "date": "2018.12.19", "title": "Пазарджик: Дни преди Рождество Христово Дядо Коледа ще се качи на Родопската теснолинейка от гара Септември"}
{"url": "http://www.focus-news.net/news/2018/12/19/2603843/pazardzhik-vav-velingrad-se-provede-koleden-spektakal-na-onch-sv-sv-kiril-i-metodiy-1905.html", "text": "С невероятен коледен спектакъл самодейците от Образцово Народно Читалище „Св. Св. Кирил и Методий- 1905” зарадваха присъстващите в препълнената зала на читалището  на 18 декември, съобщи за  Радио „Фокус“-Пазарджик  Бояна Кирилова, експерт от общинска администрация. Тя посочи, че кметът д-р Костадин Коев е поздравил всички, с пожелание за добра воля и здрав разум, а новата 2019 година да бъде една успешна година на нови желания и сбъднати надежди. „Официални гости на събитието бяха зам.-кметът на община Велинград Атанас Палигоров, началникът на отдел „Хуманитарни и социални дейности” Марияна Зинкова и ст. експерт Илияна Гешева. За празничното настроение се погрижиха Детски фолклорен ансамбъл „Чепинче” с ръководител Аделина Пещерска и Ели Саздова и Представителен състав за народни песни и танци „Чепино”. Те поднесоха на зрителите прекрасна плетеница от народни ритми и модерно изкуство“, обясни тя. „За пореден път културните институции и читалищата в община Велинград доказаха, че винаги са били средища и пазители на българските традиции, където младите хора могат да се развиват и да ги пазят. Голямо българско хоро се изви, не само на сцената, а и в цялата зала, с участието и на артисти и  публика“,каза още Кирилова. \r\nРадослава МУРДЖЕВА", "date": "2018.12.19", "title": "Пазарджик: Във Велинград се проведе коледен спектакъл на ОНЧ „Св. Св. Кирил и Методий-1905”"}
{"url": "http://www.focus-news.net/news/2018/12/19/2603823/natsionalnata-detska-bolnitsa-shte-e-na-teritoriyata-na-umbal-aleksandrovska-a-ub-lozenets-shte-premine-kam-sofiyskiya-universitet-obzor.html", "text": "Национална многопрофилна детска болница ще има. Това обяви министърът на здравеопазването Кирил Ананиев на брифинг след седмичното заседание на Министерския съвет. Той уточни, че лечебното заведение няма да е на територията на УБ „Лозенец“, каквато идея имаше, а ще бъде доизградена на базата на започнатото преди години строителство на Националната педиатрична болница на територията на УМБАЛ „Александровска“. „Не мога да си позволя за пореден път да обещаем на поредното поколение българския граждани, че ще изградим такава национална многопрофилна детска болница и да не изпълня своето обещание“, заяви здравният министър. Той уточни, че през януари Министерството на здравеопазването ще обяви обществена поръчка за обследване на вече изградената структура на територията на УМБАЛ „Александровска“. След като то приключи ще бъде направено и препроектиране, съобразено с нуждите на бъдещата детска болница, обясни Ананиев. По думите му сградата е проектирана по опита на най-добрата детска болница в света – „Шнайдер“ в Израел и многопрофилната болница в Дюселдорф и отговаря на всички световни изисквания за такова лечебно заведение. „Надявам се в началото на лятото да започнем реалното изграждане на новата болница. Ще създадем пълна организация, за да може тя да бъде готова най-късно до средата на 2020 година“, посочи още той.  \r\nКолко точно ще струва строителството на новата детска болница ще бъде ясно след препроектирането на сградата. Министър Ананиев пресметна, че при 500 лв./кв. м. при 40 хил. кв. м. разгърната застроена площ строителните дейности ще струват около 20 милиона лв. Част от необходимото оборудване и медицинска апаратура за новата детска болница ще дойде от детските отделения и клиники в университетските болници в София.  \r\nПо отношение на УБ „Лозенец“ министър Ананиев посочи, че болницата ще запази дейността си и ще остане учебна-лечебна база на Медицинския факултет на Софийския университет. След като Народното събрание приеме отпадането на параграф 5 от Закона за лечебните заведения, по който университетската болница „Лозенец“ е второстепенен разпоредител с бюджет към Министерския съвет, лечебното заведение ще бъде регистрирано като търговско дружество. С решение на правителството на Софийския университет \"Св. Климент Охридски\" ще се предоставят правата на едноличен собственик на капитала за управление на държавното лечебно заведение. \r\nВ рамките на заседанието на кабинета премиерът Бойко Борисов увери, че ще бъде осигурено необходимото финансира за новата национална детска болница. Той обяви също и, че правителството ще отпусне 23 млн. лева за погасяване на дълговете на УБ „Лозенец“. \r\nРекторът на Софийския университет проф. дфн Анастас Герджиков благодари от своя страна на Министерския съвет за проявеното разбиране и готовността да се запази Университетската болница като учебна клинична база, както и управлението ѝ да се прехвърли на СУ. По думите му това е най-добро решение. „Това е един пример, че след сериозно обсъждане и консенсус с всички засегнати страни се взима най-доброто решение. Така всички страни ще бъдат удовлетворени - и децата ще бъдат лекувани и студентите ще имат най-добра база“, коментира той. \r\nВесела АЛЕКСАНДРОВА", "date": "2018.12.19", "title": "Националната детска болница ще е на територията на УМБАЛ „Александровска“, а УБ „Лозенец“ ще премине към Софийския университет (ОБЗОР)"}
{"url": "http://www.focus-news.net/news/2018/12/19/2603845/veliko-tarnovo-koledarcheta-ot-detska-gradina-nadezhda-gostuvaha-v-kmetstvo-kilifarevo.html", "text": "Коледарчета от детска градина „Надежда“ гостуваха в Кметство Килифарево. Това съобщиха за  Радио „Фокус“ – Велико Търново  от кметството. Децата  бяха подготвили коледна програма, с която поздравиха екипа и отправиха пожелания за здраве и късмет. Те пък бяха поздравени от кмета, Димитър Събев, който им  благодари и и ги зарадва с подаръци и лакомства и с пожелания за здраве, сполука и весели коледно-новогодишни празници. Празничната програма в Килифарево продължава и през следващите дни. Дядо Коледа ще бъде гост при децата от детската градина на 20 декември. В последния работен ден от предпразничната седмица – петък /21 декември/ първокласници-сурвакари ще сурвакат и наричат кмета и администрацията, а след това празникът ще продължи с коледен спектакъл на театър „Весел“- подарък за всички деца в училището. Младежко театрално студио “Талантино“ при Младежки дом – Килифарево, ще представи постановката си “Добре сме, но ще се оправим“ от 18.00 часа в салона на читалището. Входът е свободен, а представлението е подарък за жителите и гостите на града. \r\nНадежда КРЪСТЕВА", "date": "2018.12.19", "title": "Велико Търново: Коледарчета от детска градина „Надежда“ гостуваха в кметство Килифарево"}
{"url": "http://www.focus-news.net/news/2018/12/19/2603846/anastas-trendafilov-kmet-na-byala-obshtinata-poluchi-finansova-podkrepa-ot-pravitelstvoto-za-rekonstruktsiya-na-ulitsa-i-detska-gradina.html", "text": "Община Бяла получи финансова подкрепа от правителството за реализацията на два обекта – реконструкция на улица и детска градина. Това съобщи за  Радио „Фокус“ – Варна  кметът на Община Бяла Анастас Трендафилов във връзка с одобрените с постановление на Министерски съвет допълнителни трансфери по бюджетите на общини от областта за текущи ремонти и належащи инфраструктурни проекти. 497 372 лева се осигуряват за реконструкция на ул. „Иван Калчев” в град Бяла, която е в лошо състояние, а е важна за развитието на местния туризъм. „Улицата свързва северния квартал на Бяла с централната част на града. В този квартал има търговски обекти и малки хотели. По този начин ще успеем да подобрим средата за живот, хората, които живеят тук, както и туристите на Бяла ще бъдат по-доволни. Улицата ще бъде ремонтирана и придвижването по нея ще бъде по-удобно както за пешеходците, така и за автомобилите“, заяви Анастас Трендафилов. Той отбеляза, че проектът е на стойност близо 500 000 лева. „Парите вече са осигурени от правителството чрез днешното постановление. За този обект ние сме кандидатствали с проект по Програмата за развитие на селските райони, но не бяхме класирани заради критериите. Затова се обърнахме за помощ към правителството. Доволен съм за тази добра новина преди празниците“, заяви кметът.  \r\nБяла ще бъде подпомогната и за реконструкцията на детската градина във второто по големина село в общината – Попович. За ремонта е спечелен европроект, а със съдействието на правителството ще се покрият разходите за съфинансиране в размер на 348 600 лв. „Село Попович е второто по големина село в общината. Съществуващата детска градина там приема деца и от съседното село Дюлино, където няма детска градина. Осигурените средства са за съфинансиране, а основното финансиране е по Програмата за развитие на селските райони. Част от дейностите не се финансират по програмата, затова се наложи да търсим други източници на финансиране. Чрез реконструкцията на детската градина ще създадем много по-добри условия за обучение на децата, които не са никак малко.  Селото е единствено в общината с положителен прираст“, подчерта кметът Анастас Трендафилов. \r\nМарияна ВАЛЕНТИНОВА", "date": "2018.12.19", "title": "Анастас Трендафилов, кмет на Бяла: Общината получи финансова подкрепа от правителството за реконструкция на улица и детска градина"}
{"url": "http://www.focus-news.net/news/2018/12/19/2603847/blagoevgrad-kamerna-opera-i-dzhaz-formatsiya-sofiya-predstaviha-kontsert-abba-maniya.html", "text": "Оркестър на Камерна опера - Благоевград и джаз формация \"София\" изправиха публиката в зала „Яворов“ на крака, като изнесоха уникален концерт „АББА-МАНИЯ“. Те представиха най-обичаните и популярни песни на легендарната шведската група, съобщиха от пресцентъра на  Общината . Публиката буквално слезе на сцената, за да танцува на вечните хитове на „АББА“. Заедно с творците, публиката в Благоевград пя златни хитове като  „Voulez-vous“, „Lay all your love on me“, “Mamma Mia“, „SOS“, „Money, money, money“. Тематично, в зала „Явров“ прозвуча и неостаряващата песен „Happy New Year“ и още много песни. Концертът привлече хора от различни поколения. Всяка песен бе аплодирана бурно от присъстващите на концерта. Музикантите бяха поздравени от кмета на Благоевград д-р Атанас Камбитов. На сцената излезе и заместник-кметът по култура и хуманитарни дейности Христина Шопова. „Благодаря на всички, които дойдохте днес в тази зала, за да видите, че Камерна опера не е закрита, а работи и ще продължава да работи. Въпреки всички фалшиви новини, тези прекрасни музиканти отново показаха, че са изключителни професионалисти“, каза Христина Шопова. „АББА-МАНИЯ“ е  част от Коледната програма на Община Благоевград „Следвай звездата, озари пътя“. Музикалните произведения са адаптирани и аранжирани за камерен оркестър, рок-група и електрическа цигулка. Диригентът Свилен Симеонов водеше музиката, а Ралица Петкова свиреше и радваше с  електронна цигулка.", "date": "2018.12.19", "title": "Благоевград: Камерна опера и джаз формация \"София\" представиха концерт „АББА-МАНИЯ“"}
{"url": "http://www.focus-news.net/news/2018/12/19/2603849/krasimira-anastasova-kmet-na-obshtina-dolni-chiflik-pravitelstvoto-otpusna-395-000-leva-za-nalezhasht-remont-na-nay-natovarenata-ulitsa-v-selo-staro-oryahovo.html", "text": "Правителството отпусна средства за налещаж ремонт на най-натоварената улица в село Старо Оряхово, която е в окаяно състояние. Това съобщи за  Радио „Фокус“ – Варна  кметът на Община Долни чифлик Красимира Анастасова. Финансовата подкрепа за Общината е част от одобрените с постановление на Министерски съвет допълнителни трансфери по бюджетите на общини от страната и областта и ще бъде използвана за ремонт на пътен участък със значение за региона. „Благодаря на правителството за отпуснатите 395 219 лева, които са предназначени за основен ремонт на ул. „Тунджа“ в село Старо Оряхово. Това е една изключително ценна държавна подкрепа в края на годината за един проект, който ще реализираме в началото на 2019 година. Улицата е важна за населеното място, защото с нея се прави връзка с първокласния републикански път Варна – Бургас“, отбеляза кметът. Красимира Анастасова посочи, че улицата е в изключително тежко и окаяно състояние. Със средствата, отпуснати от правителството, се предвижда да бъде извършена още подмяна на бордюри, тротоари, полагане на тръби за преминаващите интернет кабели. „Разрешителното за строеж е издадено още през 2016 година. На практика това са средства, които няма как да отделим чрез бюджета на Общината“, заяви кметът Красимира Анастасова. \r\nМарияна ВАЛЕНТИНОВА", "date": "2018.12.19", "title": "Красимира Анастасова, кмет на Община Долни чифлик: Правителството отпусна 395 000 лева за належащ ремонт на най-натоварената улица в село Старо Оряхово"}
{"url": "http://www.focus-news.net/news/2018/12/19/2603848/magdalena-miltenova-konfederatsiya-na-avtobusnite-prevozvachi-avtobusniyat-sektor-e-v-kolaps-i-darzhavata-tryabva-da-se-namesi.html", "text": "Автобусният сектор е в колапс и държавата трябва да се намеси. Това каза за обзорното предаване „Това е България“ на  Радио „Фокус“  Магдалена Милтенова, председател на Браншовия съюз за стопанска инициатива в транспорта и председател на Конфедерацията на автобусните превозвачи. „България е силна в стокообмена, по отношение на товарните превозвачи, които го извършват. Колегите са наистина конкурентноспособни, за разлика от нашия бранш, който е поставен в много деликатно положение. Той е изоставен от държавата, защото сега отново се сблъскахме с проблема с липсата на субсидии и компенсации. Отново на 50% са изплатени на превозвачите в България тези средства. Задължени сме да извозваме категории правоимащи, на които даваме намаления или които извозваме безплатно. Държавата към нас се отнася като мащеха, защото тя не покрива нашите загуби, нашите разходи, които сме длъжни по закон да правим. Автобусния сектор се намира в колапс, защото е лишен от всякакъв вид финансиране\", каза още Милтенова. Тя обясни, че проблемът е много сериозен и той трябва да бъде решен съвместно с Националното сдружение на Общините, с Министерството на транспорта, както и с Министерството на финансите, което определя бюджета, който се полага на транспортния сектор.", "date": "2018.12.19", "title": "Магдалена Милтенова, Конфедерация на автобусните превозвачи: Автобусният сектор е в колапс и държавата трябва да се намеси"}
{"url": "http://www.focus-news.net/news/2018/12/19/2603851/sport-rezultati-ot-futbolnite-sreshti-v-16-krag-na-germanskata-bundesliga.html", "text": "Футбол : В сряда се играят пет срещи от 16 кръг на Бундеслигата. Мачът между  отборите на Шалке и Байер Левенкузен завърши при резултат 1:2. \r\nЗапочнаха и по-късните срещи: \r\nБайер (Мюнхен) –Лайпциг 0:0,  \r\nВердер (Бремен)-Хофенхайм  0:0 \r\nМайнц-Айнтрахт (Франкфурт)  1:0. \r\nФрайбург –Хановер 1:1.", "date": "2018.12.19", "title": "Спорт: Резултати от футболните срещи в 16 кръг на германската Бундеслига"}
{"url": "http://www.focus-news.net/news/2018/12/19/2603811/miliet-sasht-zapochnaha-da-se-izteglyat-ot-siriya-obache.html", "text": "Пентагонът оповести, че е започнало изтеглянето на американските части от Сирия, но Вашингтон ще продължи да „работи съвместно с местните партньори”, пише турският вестник „Милиет”. \r\nПреди това говорителят на Пентагона полковник Роб Менинг използва израза: „на този етап продължаваме да действаме с нашите съюзници в района.”. Същевременно  зам.-министърът на отбраната Патрик Шахан отказа коментар по темата. \r\nВ сутрешните часове американските медии оповестиха, че армията на САЩ е планирала да изтегли всичките си военни от Сирия – около 2 000 души. \r\nГоворителят на Белия дом Сара Сандерс направи изявления, че „заедно с преместването на борбата с ДАЕШ на нова сцена, САЩ  вече са започнали връщането на своите войски.” \r\nВ информациите на американските медии, базирани на сведения от представители на Държавния департамент, се посочва: „Целият персонал на Държавния департамент в Сирия ще бъде изтеглен в рамките на 24 часа; а САЩ ще изтеглят от Сирия военните си в рамките на период от 60 до 100 дни.  Георги Димов", "date": "2018.12.19", "title": "„Милиет”: САЩ започнаха да се изтеглят от Сирия, обаче…"}
{"url": "http://www.focus-news.net/news/2018/12/19/2603813/dha-izteglyat-li-se-sasht-ot-siriyai-protivorechivite-izyavleniya-sledvat-edno-sled-drugo.html", "text": "След думите на президента на САЩ Доналд Тръмп за изтегляне от Сирия, последваха моментални изявления от Белия дом по темата, предаде информационната агенция ДХА.  А именно, че „се преминава към една нова фаза в борбата с ДАЕШ” и че „вече е започнато връщането на американските войски в САЩ”.  \r\nСъщевременно в последното послание по темата се уточнява, че „Вашингтон и техните съюзници са готови при необходимост отново да пристъпят към действия на всяко равнище, за да защитят интересите на САЩ”. Повод за това могат да бъдат: „завземането на територии от радикални религиозни терористи, тяхното обезпечаване и подкрепа; нарушаването под каквато и да е форма на границите.” При подобна ситуация ще продължат съвместните действия на САЩ с техните съюзници в района, посочва още ДХА.  Георги Димов", "date": "2018.12.19", "title": "ДХА: Изтеглят ли се САЩ от Сирия? Противоречивите изявления  следват едно след друго"}
{"url": "http://www.focus-news.net/news/2018/12/19/2603818/balgarskoto-evropredsedatelstvo-misiyata-uspeshna-obzor.html", "text": "Като успешно изпълнена мисия определи българското европредседателство ресорният министър Лиляна Павлова, която направи отчет на свършеното от Триото държави, които ротационно председателстваха Съвета на Европейския съюз през последните 18 месеца (от 1 юли 2017 г. до 31 декември 2018 г.).  По думите й сътрудничеството, приемствеността и непрекъснатият диалог са спомогнали за постигането на много по отношение на заложените 5 приоритета в програмата на трите страни, а именно: \"Съюз за работни места, растеж и конкурентоспособност\", \"Съюз, който оправомощава и защитава всички свои граждани\", \"Към енергиен съюз с насочена към бъдещето политика в областта на климата\", \"Съюз на свобода, сигурност и правосъдие\", \"Съюзът като мощен фактор на световната сцена\". Като най-голям пробив за българското председателство тя определи постигнатото по отношение на Директивата за командированите работници. „България беше поздравена, защото това костваше много и е пробив в социалния стълб на Европа, който гарантира еднакво заплащане на труда на гражданите, независимо къде се намират в Европа“, уточни министър Павлова.  По думите й България е успяла да затвори най-много досиета от Триото - 78 от 105, което се дължи на изключително активната и динамична работа. Сред темите, в които страната ни ще продължи да участва активно, тя очерта: продължаването на дебата за Многогодишната финансова рамка, постигането на съгласие по Единната европейска система за убежище, Единния цифров пазар и дигиталната трансформация и бъдещето на Брекзит.  \r\nМинистър Павлова отчете също и, че похарчените средства за подготовката и провеждането на българското председателство са били по-малко от предвидените. По думите й са спестени европредседателството ни е струвало 62 млн. лв. без ремонтите, 22 млн. лева от заложените предварително са били спестени.  \r\nПо думите й през цялото време администрацията и министрите са се стремели едновременно за защитават националния интерес и да бъдат балансьор по различните досиета, включително и по пакета „Мобилност“, по който усилията за защита на българските превозвачи ще продължат и занапред. „Повишихме имиджа на страната ни, показахме, че сме достоен и честен партньор, доказахме, че можем да изпълняваме своите ангажименти и че сме изпълнили своите критерии“,  заяви министър Павлова в отговор на въпрос за това как Българското председателство е допринесло за приемането ни в Шенген и Еврозоната. Тя уточни, че ръководенето на работата на Съвета на ЕС не може и на трябва да се съотнася с приемането ни в европейските структури. „Доказахме, че „Съединението прави и силата“ и се надявам, че това ще бъде и мотото на европейските избори“, допълни Павлова.  \r\nНа 20 декември Министерството за Българското председателство на Съвета на ЕС 2018, ще бъде закрито с акт на Народното събрание.  \r\nВесела АЛЕКСАНДРОВА", "date": "2018.12.19", "title": "Българското европредседателство - мисията успешна (ОБЗОР)"}
{"url": "http://www.focus-news.net/news/2018/12/19/2603852/veliko-tarnovo-uchitelite-po-istoriya-v-gimnaziyata-po-turizam-d-r-vasil-beron-bistra-stefanova-i-mariana-marinova-specheliha-proekt-svarzan-s-holokosta.html", "text": "За втора поредна година учителите по история в Професионална гимназия по туризъм „ Д-р Васил Берон“ във Велико Търново Бистра Стефанова и Мариана Маринова спечелиха проект на американската организация The Olga Lengyel Institute (TOLI), свързан с Холокоста. Това съобщиха за  Радио „Фокус“ – Велико Търново  от учебното заведение. Чрез дейностите, предвидени по проекта се цели да се събуди любопитството и съпричастността на учениците като гаранция за бъдеще, изградено в мир, толерантност, разбирателство и достойнство, бъдеще без расизъм и предразсъдъци. Отпуснатата субсидия в размер на 500 лева ще бъде използвана за предвидените дейности. Конференцията за мир, толерантност и зачитане на човешкото достойнство ще бъде проведена съвместно със студенти от Ателие „История и памет“ на ВТУ ”Св.св. Кирил и Методий”. Тя ще даде възможност, припомняйки си историята, независимо от поколението, да се проследят настоящите опасности за свободата и човешкото достойнство и преди всичко да се вдъхне кураж на младите да творят своето мирно бъдеще. “Какво се случи и каква е моята представа за живот в мир и свобода“- това е посланието за създаване на атмосфера на уважение и толерантност, което ще провокира изработването на ”Харта на човешките права”. Чрез участието си в проекта учениците ще бъдат стимулирани да действат срещу стереотипите, предразсъдъците и дискриминацията в собствената им среда. \r\nНадежда КРЪСТЕВА", "date": "2018.12.19", "title": "Велико Търново: Учителите по история в гимназията по туризъм „ Д-р Васил Берон“ Бистра Стефанова и Мариана Маринова спечелиха проект, свързан с Холокоста"}
{"url": "http://www.focus-news.net/news/2018/12/19/2603853/pazardzhik-elektrorazpredelitelnoto-druzhestvoto-predlozhi-praktichni-saveti-za-upravlenie-na-razhodite-za-tok-prez-zimniya-sezon.html", "text": "Електроразпределителното дружеството в Пазарджик предостави няколко кратки и практични стъпки на своите клиенти, които планират по-дълго отсъствие от дома по време на Коледните и Новогодишни празници, съобщи за  Радио „Фокус“ – Пазарджик  Крум Косев от пресцентъра на дружеството. Стъпките целят да информират клиентите за факторите, които влияят на тяхното потребление на електроенергия, дори и при отсъствие от дома. Регистрираните по-ниски температури и по-трайно застудяване от началото на декември са предпоставка за по-висока консумация на електроенергия спрямо ноември. Компанията цели да информира клиентите за факторите, които влияят на тяхното потребление на електроенергия, което традиционно се завишава през зимния сезон. Съветите към потребителите са да не покриват отоплителните уреди с мебели или тежки завеси, да намалят градусите на отоплението през нощта и когато отсъстват от дома, а при закупуване на климатик да съобразят мощността на уреда с големината на помещението, което ще отопляват. Не бива да се поставя хладилник или фризер в близост до отоплителен уред или под пряка слънчева светлина. От дружеството напомнят, че в режим готовност за работа (stand-by) електроуредите продължават да консумират енергия. По възможност трябва да се изключват напълно от щепсела. От същественото значение са и външните температури. Регистрираните по-ниски температури и по-трайно застудяване от началото на декември са предпоставка за по-висока консумация на електроенергия, основно за отопление и топла вода, спрямо ноември. В тази връзка всеки клиент следва да обърне внимание на начина си на потребление, което би дало директно отражение в стойността на неговата фактура за електроенергия. Важно е всеки периодично да следи своята консумация на електроенергия чрез сверяване данните от електромера.", "date": "2018.12.19", "title": "Пазарджик: Електроразпределителното дружеството предложи практични съвети за управление на разходите за ток през зимния сезон"}
{"url": "http://www.focus-news.net/news/2018/12/19/2603855/afp-dzherami-paual-politicheskite-saobrazheniya-nyamat-nikakva-rolya-v-resheniyata.html", "text": "Председателят на Федералният резерв на САЩ Джеръми Пауъл е заявил в сряда, че „политическите решения не играят никаква роля“, когато Централната банка взема решения, съобщава  AFP .   \r\nВ Туитър президентът Доналд Тръмп постоянно атакува Федералния резерв. Той определи като „глупаво“  решението за четвърто увеличение на лихвения процент през тази година. Това решение бе обявено в сряда.   \r\nВ допълнение Пауъл заяви пред репортерите, че по-умереното становище за американската инфлация дава възможност на неговата институция „да е търпелива“ при по-нататъшните увеличения на лихвения процент.    Ивелина Ватова", "date": "2018.12.19", "title": "AFP: Джеръми Пауъл: политическите съображения „нямат никаква роля“ в решенията"}
{"url": "http://www.focus-news.net/news/2018/12/19/2603857/sport-rezultati-ot-poluvremenata-na-machovete-v-16-seriya-ot-germanskata-bundesliga.html", "text": "Играят се четири от петте мача от 16-ти кръг в германската  Бундеслига. Ето резултатите от първите полувремена: \r\nБайерн (Мюнхен)- Лайпциг 0:0 \r\nВердер (Бремен)- Хофенхайм 0:1. В момента резултатът е изравнен 1:1. \r\nМайнц-Айнтрахт (Франкфурт) 2:2 \r\nФрайбруг-Хановер 1:1", "date": "2018.12.19", "title": "Спорт: Резултати от полувремената на мачовете в 16 серия от германската Бундеслига"}
{"url": "http://www.focus-news.net/news/2018/12/19/2603844/beh-veroyatno-shte-obzhalva-reshenieto-na-ek-i-globata-ot-77-mln-evro-obzor.html", "text": "„Български Енергиен Холдинг“ и дъщерните му дружества „Булгаргаз“ и „Булгартрансгаз“ вероятно ще обжалват решението на ЕК и наложената им глоба от 77 млн. евро. Комисията глоби дружествата заради блокиране на достъпа на конкуренти до ключова газова инфраструктура в България в нарушение на антитръстовите правила на ЕС. Според ЕК БЕХ и дъщерните дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура. Комисията констатира, че БЕХ е използвало господстващото положение на „Булгартрансгаз“, за да защити почти монополното положение на „Булгаргаз“, по отношение на доставките на газ. Освен това „Булгаргаз“ се е презапасявало с капацитет по единствения газопровод за внос, транспортиращ газ през Румъния за България, за да не може той да бъде използван от потенциални конкуренти. Веднага от енергийното министерство обявиха, че ще защитят националните интереси и интересите на българската енергетика. Министър Теменужка Петкова заяви, че е готова да понесе политическа отговорност за глобата, ако някой го сметне за необходимо.  \r\nБЕХ и дъщерните му дружества обявиха, че не приемат заключенията на Комисията, че са злоупотребили с господстващо положение на българския газов пазар. Дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони. Наред с това, дружествата смятат, че размерът на глобата е очевидно несъразмерен.  \r\nТемата за наложената на БЕХ глоба беше водеща и в парламента. Лидерът на БСП Корнелия Нинова обяви, че твърдението на премиера Бойко Борисов, че е искана приватизацията на „Булгартрансгаз“, е било опровергано от ЕК. „Вчера попитахме ЕК вярно ли е, че са си позволили да поставят условия на България – или приватизирате, или ви глобяваме. Отговорът дойде светкавично в рамките на деня“, заяви Нинова. „Бойко Борисов – ГЕРБ и тяхното правителство вкараха България в европейски скандал“, коментира тя. Според нея втората лъжа на премиера е, че глобата няма да се плаща от гражданите. В отговор от ГЕРБ обявиха, че БСП спекулира, че българите ще плащат глобата на БЕХ. Председателят на енергийната комисия и депутат от ГЕРБ Делян Добрев посочи: „Изобщо не е вярно, че българите ще платят, защото глоби, каквито и да са те, не са ценообразуващ елемент във формулата на КЕВР“. Той уточни, че парите за глобата ще дойдат от неразпределени печалби на дружествата, от приходи от транзит, от износ на електроенергия и от много други места, но не и през цената на тока и газа. „България няма намерение да променя структурата на Енергийния холдинг под чиято шапка влизат газовите дружества „Булгаргаз” и „Булгатрансгаз”“, заяви министър Теменужка Петкова. „В хода на преговорите с ЕК българската страна предложи десетки варианти за реорганизация на газовите дружества „Булгаргаз“ и „Булгартрансгаз““, заяви вицепремиерът Томислав Дончев по време на правителственото заседание. Вицепремиерът подчерта, че в рамките на продължилите три години преговори по проблема, страната ни е предложила различни мерки, но предложението на ЕК собствеността на „Булгартрансгаз“ да бъде сменена чрез продажба на мажоритарен дял, е неприемливо. „Миналата година парламентът ни забрани да постигаме споразумение с ЕК. Естествено, никой от правителството не би се споразумял за продажба на мажоритарен дял“, каза още Томислав Дончев.  \r\nБиляна ИВАНОВА", "date": "2018.12.19", "title": "БЕХ вероятно ще обжалва решението на ЕК и глобата от 77 млн. евро (ОБЗОР)"}
{"url": "http://www.focus-news.net/news/2018/12/19/2603856/afp-amerikanskite-tsenni-knizha-padat-federalniyat-rezerv-povishava-lihvite.html", "text": "В сряда Уол стрийт се разтърси след съобщението, че Федералният резерв увеличава лихвения процент, съобщава  AFP .  \r\nВ същото време финансовата институция обеща повишено внимание към допълнителните промени на лихвените проценти през следващата 2019 година. \r\nСлед съобщението търговията вървеше с променливо темпо, но след пресконференцията на председателя на Федералния резерв Джеръми Пауъл пазарите стремително тръгнаха надолу.  \r\nDow Jones Industrial Average падна с 2 процента и стигна нивото от 23,204.49. \r\nИндексът Nasdaq се срина с 2.9 процента до нивото от 6,588.59.  Ивелина Ватова", "date": "2018.12.19", "title": "AFP:  Американските ценни книжа падат, Федералният резерв повишава лихвите"}
{"url": "http://www.focus-news.net/news/2018/12/19/2603860/sport-rezultati-ot-machovete-ot-16-krag-na-germanskata-bundesliga.html", "text": "В сряда се изиграха пет мача от 16 кръг в  германската Бундеслига. Ето и резултатите : \r\nШалке – Байер Леверкузен 1:2  \r\nБайерн Мюнхен-Лайпциг 1:0 \r\nВердер Бремен-Хофенхайм 1:1 \r\nМайнц-Айнтрахт Франкфурт 2:2 \r\nФрайбург-Хановер 1:1", "date": "2018.12.19", "title": "Спорт: Резултати от мачовете от 16 кръг на германската Бундеслига"}
{"url": "http://www.focus-news.net/news/2018/12/19/2603854/euronews-obshtoto-sabranie-na-oon-prie-sporniya-pakt-za-migratsiyata.html", "text": "Предизвикалият много спорове и противоречиви мнения Глобален пакт на ООН за сигурна, системна и редовна миграция бе приет от Общото събрание на Световната организация, информира  Euronews . \r\nЦелта на документа е да се засили международното сътрудничество за „сигурна и системна“ миграция.  \r\n152 държави са гласували в подкрепа на Пакта, 12 са се въздържали, а 5 са гласували „против“. В групата на последните са Унгария и САЩ.  \r\nДържавите, които се обявяват против Пакта, излизат с аргумента, че темата за миграцията е свързана с националния суверенитет и е въпрос на сигурност.  \r\nМиналата седмица в Брюксел се проведоха протести срещу Глобалния пакт на ООН за миграцията.  \r\nПриетият днес документ не е правно задължителен. Той има препоръчителен характер.  Ивелина Ватова", "date": "2018.12.19", "title": "Euronews: Общото събрание на ООН прие спорния Пакт за миграцията"}
{"url": "http://www.focus-news.net/news/2018/12/19/2603858/tass-zaharova-novoto-preminavane-na-korabi-na-vms-na-ukrayna-prez-kerchenskiya-protok-shte-se-prevarne-v-provokatsiya.html", "text": "Обявеният от секретаря на Съвета за национална сигурност и отбрана на Украйна Александър Турчинов новото несанкционирано преминаване на украински военни кораби през Керченския проток ще се превърне в поредната безотговорна провокация, съобщава  ТАСС . Това е заявила в сряда на брифинг Мария Захарова, директор на Отдела за информация и печат на руското МВнР.   \r\n\"Това съобщение просто е поредна провокация. То е абсолютно безотговорно. Само ще усложни ситуацията. Много партньори на Украйна се опитват да намалят напрежението в тази ситуация и търсят пътища за деескалация“,обръща внимание официалната представителка на ведомството и добавя, че „на фона на тези опити, предприети от редица държави и от ЕС, да се прави подобно изявление е визитка картичка за режима в Киев.“  \r\nВ сряда Александър Турчинов даде интервю за британската корпорация БиБиСи, в което заяви, че Украйна не възнамерява да се отказва от плавания на совите кораби в Азовско море през Керченския проток и не изключва възможността за унищожаване на Кримския мост. Той е заявил също за готовността на да се поканят представители на ОССЕ, НАТО и други международни организации, които да присъстват на украинските кораби.   Ивелина Ватова", "date": "2018.12.19", "title": "ТАСС: Захарова: Новото преминаване на кораби на ВМС на Украйна през Керченския проток ще се превърне в провокация"}
{"url": "http://www.focus-news.net/news/2018/12/19/2603859/reuters-tramp-zapochva-izteglyane-na-amerikanskite-voyski-ot-siriya.html", "text": "Президентът Тръмп започва да изтегля войските на САЩ от Сирия, съобщава  Reuters .  \r\nВ сряда той е обявил, че те са изпълнили мисията си да сразят Ислямска държава и Вашингтон възнамерява да изтегли всичките си военни части в тази страна, са казали по-рано в сряда и официални служители.  \r\nТова президентско решение ще засегне приблизително 2000 американски военни. Веднага обаче се появиха съмнения как ще се предотврати ново надигане на войнстващата групировка, няма ли да се стигне до подбиване на имиджа на САЩ в региона и да подкопае дипломатическите усилия за слагане на точка на сирийската гражданска война, която навърши вече осмата си година.   \r\nСведенията за пълно оттегляне предизвика незабавна критика от страна на някои близки до Тръмп републиканци, според които така нещата ще се оставят в ръцете на Русия и Иран. Известно е, че и двете страни подкрепят сирийския президент Башар Асад.   Ивелина Ватова", "date": "2018.12.19", "title": "Reuters: Тръмп започва изтегляне на американските войски от Сирия"}
