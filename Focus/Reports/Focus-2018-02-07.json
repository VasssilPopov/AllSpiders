{"url": "http://www.focus-news.net/news/2018/02/07/2486112/svetomira-vacheva-rb-ppavlovich-osvobozhdenieto-e-osnovnata-tema-na-dvete-izlozhbi-eksponirani-v-bibliotekata-v-silistra.html", "text": "Освобождението е основната тема на двете изложби, експонирани в библиотеката в Силистра през месеците февруари и март. Това каза пред Радио „Фокус“- Шумен Светомира Вачева, гл. библиотекар. На първи етаж е показана експозицията „Освобождението на Силистра (10.02.1878) и България в репродукции“, като освен библиотечни материали е изложено и въоръжение от сбирката на Валентин Петков от Регионалния клуб на НД „Традиция“. „Представени са оригинален силях, кремъчен пистолет от 18 век, револвери от системата „Смит & Уесън”, артилерийски саби“, каза Светомира Вачева. Библиотечни документи, основно графични материали от фондовете на отдел „Изкуство“ са представени в изложбата „Избавлението“ на втория етаж в библиотеката, посветена на 140 години от подписването на Санстефанския мирен договор и Освобождението на България. „И в двете експозиции акцентът е върху  величието на обикновения човек, войник, участник в Руско-турската освободителна война, а повечето снимки отразяват реакцията на българското население при пристигането на руските войски и първите дни на следосвобожденска България“, каза Светомира Вачева. На 8, 15 и 22 февруари в зала „Диоген Вичев“ ще бъде организирана „Кино-епопея на Незабравените“, като от 10.30 часа в трите дни ще бъдат излъчени безплатни прожекции на български филми за Освобождението. На 9 февруари, по повод Освобождението на Силистра, в Регионална библиотека „П.Павлович“ ще бъде обявен Ден на отворените врати, като всяка специализирана библиотечна услуга ще бъде безплатна, предвидени са и екскурзии в библиотеката. Проявите са част от програмата „Пред олтара на Свободата“ на Община Силистра, посветена на 140 години от Освобождението на България и Силистра, на 145 години от гибелта на Васил Левски и на 170 години от рождението на Христо Ботев.\r\nИвелина ИВАНОВА", "date": "2018.02.07", "title": "Светомира Вачева, РБ „П.Павлович“: Освобождението е основната тема на двете изложби, експонирани в библиотеката в Силистра"}
{"url": "http://www.focus-news.net/news/2018/02/07/2486109/stara-zagora-v-biblioteka-iskra-v-kazanlak-be-postaveno-nachaloto-na-tematichni-urotsi-po-rodolyubie.html", "text": "В Библиотека „Искра“ бе поставено началото на тематични уроци по родолюбие, каза за Радио „Фокус“ директорът на библиотеката Анна Кожухарова. Тя поясни, че неслучайно началото е в навечерието на отбелязването на  140-ата годишнина от Освобождението на България от турско робство и тържествата на 3 март. Кожухарова добави, че в рамките на тези уроци ученици от община Казанлък имат възможност да се докоснат до една от най-славните страници от българската история, благодарение на общите усилия на Библиотека „Искра“, Национален парк-музей „Шипка – Бузлуджа“ и Община Казанлък. \r\nВ първият урок по родолюбие в библиотеката бе прожектиран филмът „Епопеята на Шипка“, част от проекта на Национален парк-музей „Шипка – Бузлуджа“  - „Деца рисуват за деца“. \r\nСлавяна ГАЙДАРОВА", "date": "2018.02.07", "title": "Стара Загора: В Библиотека „Искра“ в Казанлък бе поставено началото на тематични уроци по родолюбие"}
{"url": "http://www.focus-news.net/news/2018/02/07/2486110/stara-zagora-zhena-e-zaginala-pri-katastrofa-v-kazanlak.html", "text": "Жена е загинала при катастрофа в Казанлък. Това съобщиха за Агенция \"Фокус\" от ОДМВР-Стара Загора. Пътният инцидент е станал в 18.10 часа. Изясняват се причините и самоличността на загиналата.", "date": "2018.02.07", "title": "Стара Загора: Жена е загинала при катастрофа в Казанлък"}
{"url": "http://www.focus-news.net/news/2018/02/07/2486127/reks-tilarsan-sasht-sa-vse-po-blizo-do-reshenie-za-embargo-na-venetsuelskiya-petrol.html", "text": "САЩ са все по-близо до решение дали да наложат ембарго на венецуелския петрол, заяви държавният секретар на САЩ Рекс Тилърсън в сряда, след края на обиколката си в пет Латиноамерикански страни, където обсъди мярката с регионалните лидери, предава Reuters.\r\n“Ще формираме много малка, много фокусирана работна група, която да проучи въпроса. Очевидно, президентът е този, който ще вземе решение“, заяви Тилърсън.\r\nПревод и редакция:", "date": "2018.02.07", "title": "Рекс Тилърсън: САЩ са все по-близо до решение за ембарго на венецуелския петрол"}
{"url": "http://www.focus-news.net/news/2018/02/07/2486116/prof-antoaneta-hristova-visshiyat-pilotazh-v-politikata-chesto-izprashta-dvoyni-poslaniya.html", "text": "Висшият пилотаж в политиката често изпраща двойни послания. Това каза в интервю за Радио „Фокус“ проф. Антоанета Христова, директор на Института за изследване на населението и човека. Според нея политиките на висшата дипломация по отношение изискването за добросъседство между страните от Западните Балкани, като условие за приемане в Общността, са резултат от дълга история на напластени дипломатически практики. „Тези практики в миналото са били признак на добра дипломация и висш пилотаж“, добави Христова. „Тези практики, които продължават и днес, изпращат послания, служещи за успокоение на „вътрешната публика“ и избягването на конфликт“, коментира професорът. „Дали е възможно да дадеш едно послание като отложиш неговото приложение? Да, възможно е. Тогава, когато наистина в твой интерес и в интерес на групата, която представляваш, не е веднага да пристъпиш към интегриране на съответните страни. Факт е, че Турция дълго време е в това състояние. Посланията към Турция са всъщност двупосочни и трипосочни. Тези послания също отговарят на интересите на тези, които са срещу турците, задавайки им определени рамки и на тези, които са част от правителствата до този момент на Турция, стремящи се към европейско членство“, каза Антоанета Христова. Тя допълни, че диалогът на европейската дипломация с Балканите не може да се определя като тежко манипулативна политика. От друга страната твърдението, че това е политика на няколко плана, заложила капани за онези, които не могат да ги разгадаят, звучи като точно съждение.", "date": "2018.02.07", "title": "Проф. Антоанета Христова: Висшият пилотаж в политиката често изпраща двойни послания"}
{"url": "http://www.focus-news.net/news/2018/02/07/2486115/predstoyashti-mezhdunarodni-sabitiya-za-8-fevruari-agentsiya-fokus.html", "text": "Следене на реакцията след като \"Съюзът\" (ХДС/ХСС) и ГСДП сключиха споразумение за ново коалиционно правителство на Германия.\r\n*** Представители на ЕС и на Великобритания ще проведат нов кръг преговори за Брекзит в Брюксел, съсредоточени върху преходния период.\r\n*** Германският канцлер Ангела Меркел ще проведе среща с председателя на Европейския съвет Доналд Туск и с председателя на Европейската Комисия Жан-Клод Юнкер.\r\n*** Ще се проведе среща между външните министри и началниците на службите за сигурност на Египет и Судан. Американският вицепрезидент Майк Пенс ще се срещне с американските войници в Япония, преди да замине за Зимните олимпийски игри в Южна Корея.\r\n*** Ще се проведе военен парад в Пхенян, за да се отбележат 70 години от създаването на севернокорейската армия.\r\n***", "date": "2018.02.07", "title": "Предстоящи международни събития за 8 февруари (Агенция „Фокус“)"}
{"url": "http://www.focus-news.net/news/2018/02/07/2486113/rumen-gechev-bsp-za-tsyalata-2017-godina-bortsite-s-koruptsiyata-u-nas-sa-hvanali-tri-tir-a-s-nezakonni-tsigari.html", "text": "За цялата 2017 година борците с корупцията у нас са хванали „три ТИР-а с незаконни цигари“. Това каза в интервю за Радио „Фокус“ проф. Румен Гечев, член на Парламентарната комисия по бюджет и финанси и народен представител от ПГ на „БСП за България“. По думите му в България една значителна част от цигарите са без бандерол и заловеното количество за 12 месеца не отговаря на очакванията за ефективна борба със сивия сектор. „Количеството цигари, заловено на границите, е по-малко от цифрите през 2016 година и значително по-малко в сравнение с предни години“, коментира Гечев. „Тоест, нито макроикономически, нито фактически се потвърждава това, което твърди правителството, че имат някакви забележими резултати от борбата с корупцията“, обясни Гечев. По думите му нито данните на Евростат, нито оценката на много политически лидери на западноевропейски страни оспорват това, че България в момента се намира на първо място в Европейския съюз по корупция и сива икономика. Румен Гечев добави, че по оценка на Международния валутен фонд България е на първо място по контрабанда в целия европейски континент. Той обясни, че при създалата се ситуация, единственото решение е правителството да излезе с конкретни програми, срокове и мерки, за да се подобри нелицеприятната статистика.", "date": "2018.02.07", "title": "Румен Гечев, БСП: За цялата 2017 година борците с корупцията у нас са хванали „три ТИР-а с незаконни цигари“"}
{"url": "http://www.focus-news.net/news/2018/02/07/2486118/sofiya-shofyorite-da-se-dvizhat-sas-saobrazena-skorost-po-am-trakiya-v-uchastaka-sofiya-tunel-trayanovi-vrata-poradi-ogranichena-vidimost-ot-magla.html", "text": "Шофьорите да се движат с повишено внимание и съобразена скорост по АМ \"Тракия\" в участъка София - тунел \"Траянови врата\", от км 10 до км 55, поради ограничена видимост от мъгла от 250 м до 30 м. Това съобщиха от пресцентъра на Агенция \"Пътна инфраструктура\".", "date": "2018.02.07", "title": "София: Шофьорите да се движат със съобразена скорост по АМ \"Тракия\" в участъка София - тунел \"Траянови врата\" поради ограничена видимост от мъгла"}
{"url": "http://www.focus-news.net/news/2018/02/07/2486120/predlozhenieto-na-dps-nad-2-miliona-dushi-v-turtsiya-da-poluchat-balgarsko-grazhdanstvo-be-othvarleno-ot-parlamenta-obzor.html", "text": "Предложението на ДПС над 2 милиона души в Турция да получат българско гражданство бе отхвърлено от парламента. Депутатите гласуваха с 25 гласа „за“, 46 „против“ и 86 „въздържали се“. Внесеният от парламентарната група на партията законопроект за промени в Закона за българското гражданство предизвика остри дебати в пленарна зала главно между ДПС и „Обединени патриоти“. \r\nВ мотивите на законопроекта на ДПС се посочва, че страната ни е ратифицирала Европейската конвенция за гражданството, което е в сила от 1 юни 2006 г. В нея е предвидено недопускане на дискриминация в разпоредбите относно гражданството на държавата. Не трябва да се прави разграничение и да се предвижда практика, водеща до дискриминация, основана на пол, религия, раса, цвят на кожата или национален или етнически пол. Според вносителите повече от 10 години след ратификацията на конвенцията, Законът за българското гражданство съдържа дискриминационни разпоредби, обявени за недопустими от Европейската конвенция за гражданството. С настоящия законопроект от ДПС предлагат хармонизиране на българското законодателство с европейските стандарти в производствата по българското гражданство и премахване на дискриминационното разграничение на кандидатите по признака национален или етнически произход. \r\nВ социалната мрежа Фейсбук военният министър и лидер на ВМРО Красимир Каракачанов написа призив към народните представители да защитят България. „Над 2 милиона турци, родени в България, или техните наследници в Турция, които доброволно са се отказали да бъдат част от държавата ни съгласно доброволните изселнически спогодби от 50-те, 60-те и 70-те години на миналия век, които не са платили дори стотинка данък на страната ни през годините зад граница, ще могат да претендират да получат обратно българското си гражданство, според новия законопроект, внесен за пореден път от ДПС, който влиза в пленарната зала“. Според него изказването на Хамид Хамид, че става въпрос за бърз ред за възстановяването на гражданството на тези, които са лишени от българско гражданство несправедливо, родени са в България и всеки ден мислят за България, е реалната манипулация и заплаха за държавата ни. В посланието си Каракачанов напомня, че според турското законодателство двойното гражданство е недопустимо. „Единствените изключения южната ни съседка по граница прави само и единствено за т.нар. „български турци“. Защо? Ние, истинските патриоти, като част от 43-ото Народно събрание, ограничихме броя на секциите в Турция, за да спрем външната намеса на ДПС и производната им формация ДОСТ в българската политика. Именно ние преди изборите спряхме влизането на над 300 хиляди псевдобългари, които дори не говорят, не четат и не разбират уж „родния“ им български език, но имат претенции да гласуват на българските избори и да определят кой ще бъде в законодателната, изпълнителната и съдебната власти на майка България. В ход е план за неоосманистки ренесанс на Балканите. Уважаеми депутати, не забравяйте едно - България е на Балканите от 1400 години, а партиите идват и си отиват. Не продавайте българския национален интерес“, е написал още Красимир Каракачанов.\r\nПо време на дебатите в пленарна зала депутатът Хамид Хамид заяви, че ДПС е доказала, че е най-българската партия и никой не може да отрече заслугата им, че България е в ЕС и НАТО. \r\nНародният представител от „Обединени патриоти“ Станислав Станилов заяви, че не вижда нищо обидно в това да си националист и патриот. „Убедили сме се, че ДПС е представител на турската диаспора в България. Следващият път като ме наречете фашист, ще трябва да се съдим. Сега щяха да викат психиатър. В тази зала аз никога не съм обиждал никого и не съм се държал крайно“, подчерта той. \r\nЮлиан Ангелов от „Обединени патриоти“ попита какво предлагат точно от ДПС. „В момента всички български граждани получават българско гражданство. Целта е Турция да има още по-огромно влияние върху България и българската политика. Това няма да го допуснем. Спрете да лъжете и да обслужвате чужди интереси“, заяви Ангелов. \r\nОт своя страна Хамид Хамид посочи, че се е оказало, че и „този господин не е чел законопроекта ни“. „Какво правим ние като български политици за тези, които и без това са български граждани, но нямат документ за това. Това са хора, които имат баща или дядо български гражданин, милеят за България, но криворазбрали политици пречат да си получат документа. Това са истинските български граждани, които мислят за България, а не като ония в дясно, които си мислят за тяснополитическите цели“, каза още Хамид Хамид.\r\nНа брифинг в парламента депутатът заяви, че от ДПС очакват българският премиер да предприеме незабавни действия срещу всички, които спъват работата му по интеграцията на Западните Балкани и по добросъседските ни отношения с всички наши съседи. „Бяхме свидетели на ескалиращо напрежение преди малко в пленарна зала и всякакви опити целта на нашия законопроект и въпросите, които той третира, да бъдат изместени в друга посока. Истеризира се до там, че чухме омраза към държави съседни на България. Това го чуваме през последните дни и от ефира на национални медии срещу всички съседи на Р България и всички тези действия бламират усилията на българския премиер във външната ни политика в приоритетите, които сме си поставили при председателството“, заяви Хамид. По думите му се бламират всички усилия на Бойко Борисов и ги дърпат назад. „В правителството видяхме от изявлението на един вицепремиер, че има лица, които са пречка и във вреда за националната сигурност на България. Настояваме премиерът да предприеме незабавни действия срещу тях“, каза още Хамид Хамид. \r\nЛюба АЛЕКСИЕВА", "date": "2018.02.07", "title": "Предложението на ДПС над 2 милиона души в Турция да получат българско гражданство бе отхвърлено от парламента (ОБЗОР)"}
{"url": "http://www.focus-news.net/news/2018/02/07/2486119/dzheyms-matis-pentagonat-v-momenta-preteglya-vazmozhnostite-za-provezhdane-na-voenen-parad.html", "text": "Министърът на отбраната на САЩ Джеймс Матис заяви, че служителите в Пентагона в момента претеглят потенциалните предложения за провеждането на военен парад в чест на армията на САЩ, предава  Reuters.\r\n„Наясно сме в страната за уважението и обичта на президента Доналд Тръмп към армията“, заяви Матис. „В момента обмисляме възможностите. Ще ги изпратим в Белия дом за решение“, допълни той пред репортери в Белия дом.  Виктор Турмаков", "date": "2018.02.07", "title": "Джеймс Матис: Пентагонът в момента претегля възможностите за провеждане на военен парад"}
{"url": "http://www.focus-news.net/news/2018/02/07/2486121/temata-balgariya-v-svetovnite-medii-poseshtenie-na-turskiya-prezident-pochitane-na-graf-ignatiev-popareni-nadezhdi-za-shengen-agentsiya-fokus.html", "text": "Паметта на руския дипломат граф Николай Игнатиев бе тържествено почетена във Варна в навечерието на Деня на дипломата, отбелязван в Русия на 10 февруари. В церемонията участват кметът на града Иван Портних, вицегубернаторът на Варненска област Илиян Карагьозов, представители на политическите партии и обществените движения, които заедно с руски дипломати положиха цветя на паметника на Игнатиев, предава ТАСС.\r\n„Граф Игнатиев не е просто талантлив държавен деец, а човек, който енергично и настойчиво отстоява своите идеали“, заяви в своята встъпителна реч посланикът на Русия в България Анатолий Макаров. Според него „Николай Павлович Игнатиев вярва искрено в освобождаването на братята по вяра от турско иго със силите на самия балкански народ при активната поддръжка на Русия“. „Не с думи, а с дела той съдейства за сплотяването на българите, със все сърце споделяше мечтата за Сан Стефанска България. Съдбата му е жив пример за взаимосвързаната на историческите пътища на Русия и България на нашата обща славянска душа“, заяви посланикът.\r\nТой също така благодари на представителите на местната администрация, че се грижат за паметта и благородното дело на графа – почетен гражданин на Варна. \r\n***\r\nРегионалната екологическа инспекция на град Бургас глоби петролпреработващия завод „Лукойл Нефтохим Бургас“ със 100 хил. лв. за замърсяване на въздуха, предава ТАСС.\r\nДиректорът на инспекцията Тонка Атанасова уточни, че „глобата е наложена във връзка с това, че заводът не е предоставил писмени доказателства за засилен контрол и незабавни действия за идентифицирането на източника на неприятната миризма“. \r\nСпоред инспекцията причината за неприятната миризма, от която в последните седмици се оплакват жителите на града, са старите складове за продуктите на петролообработката, които са на повече от 30 години. Т.нар. окислителни езера съществуват още от времената, когато предприятието е държано и тяхната рекултивация трябва да приключи през 2020 г. \r\nАдминистрацията на Бургас настоява за допълнителни инвестиции на „Лукойл“ за придобиване на специализирано оборудване за контрол на качеството на въздуха, което трябва да се монтира в жилищните комплекси, разположени най-близо до предприятието. \r\n***\r\nХоландският министър-председател Марк Рюте заля със студена вода амбициите на България да се присъедини в Шенгенското пространство и допълни, че страната трябва да работи още, за да изпълни критериите за присъединяване към Еврозоната, предава  Euractive.\r\nРюте е на двудневно посещение в България по покана на българския си колега Бойко Борисов. България в момента е поела ротационното председателство на Съвета на ЕС. Борисов иска да прекрати дългогодишната съпротива от някои страни членки на ЕС за присъединяването към Шенген, сред които и Холандия. \r\n„Подкрепяме влизането на България в Шенген, но работата не е приключила. Тя изисква усилия от мнозина участници в процеса, включително и България. Но искам да поздравя Борисов за постигнатото до момента. Както казва председателя на Европейската комисия Жан-Клод Юнкер – има все още определена работа, която България трябва да свърши и смятам, че тя ще я свърши“, допълни Рюте. \r\n„Също така бих желал да поставя ударение върху големите постижения на България по отношение на външния ѝ дълг и икономическия ръст, така и по другите важни критерии, които са задължителни за пълноправно членство в Еврозоната. В това отношение България ясно напредва в правилната насока“, допълни министър-председателят на Холандия. \r\n***\r\n Вицепредседателят на Световния еврейски конгрес Робърт Сингер предаде петиция, подписана от повече от 175 хил. души на българския министър-председател Бойко Борисов в знак на протест срещу планирания в София от неонацистки групи „Луков марш“ , почитащ паметта на местен лидер, имащ близки връзки с Третия райх, пише  The Times of Israel.\r\nФакелното шествие почита Христо Луков, тогавашен военен министър и лидер на пронацистката организация на Българските национални легиони, които подкрепят антисемитското законодателство, което лишава евреите от права. То се провежда ежегодно от 2003 г. в столицата София и тази година ще се проведе на 17 февруари. \r\n„Това е неонацистко шествие“, заяви Сингер. „Знаем, че това е маргинален феномен, че българският народ не го подкрепя и правителството не го подкрепя, че кметът на София полага усилия да го забрани, но той продължава“, допълни той.\r\nВ петицията, стартирана януари, българските власти са призовани да забранят шествието, а не просто да не издават разрешение то да се провежда. Сингер е предал отпечатана версия на документа. \r\n„Не трябва да има място на улиците на европейска столица за парад, който почита мъж и епоха, които представляват най-зловещата част от историята ни. В контекста на българската и европейската история, разрешаването на „Луков марш“ ще е нещо отвратително“, пише в призива. В него се отбелязва, че през първите шест месеца на 2018 г. България поема ротационното председателство на Съвета на ЕС.\r\n„В тази позиция българската нация ще трябва да поддържа споделените ценности на ЕС, включително тези на толерантността и отхвърлянето на екстремизма и антисемитизма“, пише в петицията. „Не би било нормално в страната начело на ЕС да се позволи парад с факли, облечени в тъмно сподвижници на мъж и идеология, символизиращи най-тъмният период от ХХ век“, пише в документа. \r\nСингер допълни, че пуснатата в интернет петиция е получила подкрепа не само от еврейските организации, но и от „много хора по света“, включително и от български граждани. „Съдейки се по имената, повечето не са евреи“, посочи той. \r\n***\r\n Председателят на Европейския съвет Доналд Туск покани официално турския държавен глава Реджеп Тайип Ердоган да участва в среща на лидерите на Общността, планирана да се проведе през месец март в България, която пое ротационното председателство на Съвета на ЕС в началото на годината, отбелязва електронното издание Politico в европейската си редакция.\r\nВ писмото за покана, изпратено от Туск на Ердоган, председателят на Европейския съвет пише, че на среща през май миналата година „ние се съгласихме да организираме открит диалог на всички нива\". Форумът „ще бъде добра възможност за съвместна оценка на въпроси от взаимен интерес и последните събития във вашата страна, включително в областта на върховенството на закона и основните свободи\".\r\nГоворителят на Туск уточни, че на срещата ще присъстват също председателят на Европейската комисия Жан-Клод Юнкер и премиерът на България Бойко Борисов. Събитието „е планирано за 26 март във Варна, за да се обсъдят отношенията между ЕС и Турция, както и регионални и международни въпроси\".\r\nНапрежението между Брюксел и Анкара се изостри след неуспешния опит за държавен преврат през лятото на 2016 г., на който Анкара реагира с множество арести на съдии, журналисти и представители на опозицията.\r\nТурция разгневи някои страни от ЕС в навечерието на референдума за конституционни промени миналата година, като изпрати министри в редица държави от Общността да се изкажат в полза на плановете на президента Ердоган. Събитията доведоха до отзоваване на посланика на Нидерландия от Турция.\r\nПрез последния месец турският президент отправи ясен сигнал към лидерите на ЕС, като направи посещения при държавния глава на Франция Еманюел Макрон и при италианския министър-председател Паоло Джентилони.\r\n***", "date": "2018.02.07", "title": "Темата България в световните медии - посещение на турския президент, почитане на граф Игнатиев, попарени надежди за Шенген (Агенция \"Фокус\")"}
{"url": "http://www.focus-news.net/news/2018/02/07/2485925/veliko-tarnovo-zapochna-priemat-na-dokumenti-za-osiguryavane-na-pochasovi-uslugi-v-domashna-sreda-sotsialen-asistent-v-obshtina-svishtov.html", "text": "Започна приемът на документи за осигуряване на почасови услуги в домашна среда „социален асистент“ в Община Свищов. Това съобщиха за Радио „Фокус“ – Велико Търново от Община Свищов. Документи от кандидат-потребители ще се приемат до 28 февруари. Потребители на почасови услуги могат да бъдат лица/деца с увреждания, с експертно решение на ТЕЛК, които поради здравословни причини са в социална изолация, живущи на територията на община Свищов, включително и техните семейства; както и възрастни хора над 65 години, в риск, поради причини от различен характер, живущи на територията на община Свищов. Необходимите документи за кандидатстване са заявление по образец, копие на документ за самоличност, копие на ЕР на ТЕЛК и други медицински документи, с които се удостоверява актуалното здравословно състояние на лицето/детето, копие на акт за раждане – за деца, копие на документ за самоличност на законовия представител – родител, настойник, попечител.\r\nЗаявление се получава в Социално-консултатитвен център /бивше училище „Алеко Константинов“ или в деловодството на Община Свищов. Документите се подават в деловодството на Община Свищов. Комисия за оценка и подбор ще извърши класиране на кандидат-потребителите въз основа на индивидуалните потребности и предварително изработена процедура за подбор с критерии. Всички кандидати ще бъдат оценени, съобразно степента на потребностите им и ще бъдат уведомени лично. От тях минимум 40 лица ще бъдат поканени за сключване на тристранен договор за ползване на социална услуга „социален асистент“.\r\nПроектът се осъществява с финансовата подкрепа на Оперативна програма „Развитие на човешките ресурси”, съфинансирана от Европейския социален фонд на Европейския съюз.\r\nЛуиза ТРАНЧЕВА", "date": "2018.02.07", "title": "Велико Търново: Започна приемът на документи за осигуряване на почасови услуги в домашна среда „социален асистент“ в Община Свищов"}
{"url": "http://www.focus-news.net/news/2018/02/07/2486114/velislava-krasteva-dps-neobhodima-e-prozrachnost-za-finansiraneto-na-mediite-i-yasnota-za-tehnite-sobstvenitsi.html", "text": "Необходима е прозрачност за финансирането на медиите и яснота за техните собственици, каза народният  представител и член на Централния съвет на ДПС Велислава Кръстева в интервю за предаването „Това е България“ на Радио „Фокус“, по повод внесения в Народното събрание от партията законопроект за изменение и допълнение на Закона за задължителното депозиране на печатни и други произведения. Кръстева допълни, че в дебатите по промените могат да възникнат въпроси, свързани и с прането на пари, и със злоупотреба на влияние. „И точно по това ще познаем искреното желание на политическите партии и на онези организации, които през всички тези години твърдят, че е необходима прозрачност при финансирането на медиите и при собствеността им - с подкрепата, която ще получим или няма да получим, за да бъде приет този закон. Ние не случайно не се обърнахме към нито една политическите партия в Народното събрание, за да сондираме предварително нагласите към закона, защото нашето очакване е да видим нагласите към закона именно през призмата на желанието да бъдат осветлени собствениците и финансирането на медиите максимално прозрачно и публично в името на основни демократични ценности и то ще се види с подкрепата към закона“, поясни Велислава Кръстева. Тя допълни, че с предложените от ДПС промени българската медийна действителност ще спечели повече доверие и по-голяма свобода, следователно и по-голяма сила.", "date": "2018.02.07", "title": "Велислава Кръстева, ДПС: Необходима е прозрачност за финансирането на медиите и яснота за техните собственици"}
{"url": "http://www.focus-news.net/news/2018/02/07/2486107/bsp-za-treti-pat-poiska-otstranyavaneto-ot-plenarna-zala-na-deputata-delyan-dobrev-no-ot-gerb-otnovo-go-zashtitiha-obzor.html", "text": "За трети път БСП поиска отстраняването от пленарна зала на депутата Делян Добрев, но от ГЕРБ отново го защитиха. Народният представител от ПГ на „БСП за България“ Иван Ченчев заяви от парламентарната трибуна, че във връзка с Решение №2 от 30 януари 2017 година по Конституционно дело №8 от 2017 г. и без да упражнява фиксация в никого, а с вяра в правотата на Конституционния съд, призовава председателя на парламента Цвета Караянчева да отстрани от зала „гражданина, вече в това му качество, Делян Александров Добрев“. \r\nОт своя страна Цвета Караянчева заяви, че решението на Конституционния съд не засяга статута на Делян Добрев като народен представител и на практика потвърждава, че такъв правен казус понастоящем не съществува. По думите ѝ към момента в Народното събрание няма валидна оставка на народния представител, по която парламентът да се произнесе. Тя подчерта, че няма основание да отстрани Делян Добрев, тъй като той е пълноправен народен представител. \r\nДелян Добрев също взе думата, като заяви, че от БСП са недоволни от постигнатото вчера споразумение от кабинета на премиера Бойко Борисов за допълнителни реформи в енергетиката. Според него може би се чувстват уязвени и за да не се случат тези реформи, искат по някакъв начин да успеят да го отстранят от зала. „Моят експеримент с червените вратовръзки, днес е още по-червена, се оказа успешен. Крайният резултат е, че колегите от ляво като видят червено, ако не се носи от техен колега, реагират като бик на червено“, коментира още Делян Добрев.\r\nЛюба АЛЕКСИЕВА", "date": "2018.02.07", "title": "БСП за трети път поиска отстраняването от пленарна зала на депутата Делян Добрев, но от ГЕРБ отново го защитиха (ОБЗОР)"}
{"url": "http://www.focus-news.net/news/2018/02/07/2485897/sliven-nova-zagora-i-okolnite-sela-sa-bez-voda-poradi-avariya.html", "text": "Прекъснато е водоподаването на част от  Нова Загора и селата Стоил войвода, Любенец, Млекарево, Бял кладенец, Радецки, съобщиха от ВиК – Сливен.  Поради авариен ремонт до 14.00 часа вода там няма да има.\r\nПри възможност водоподаването ще бъде възстановено по-рано.", "date": "2018.02.07", "title": "Сливен: Нова Загора и околните села са без вода поради авария"}
{"url": "http://www.focus-news.net/news/2018/02/07/2485898/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „И замириса на море“. Ранните  записвания  за море са абсолютен  хит през   последните   години. Въпреки  че  навън  температурите  никак  не  са  летни, пазарджиклии  вече  планират  и  дори  предплащат  капаро за почивката си на море.  Според  местните  туроператори мнозина бързат да се възползват от   отстъпките от 15 и дори 20 %, които важат до края на март. Повечето от практичнте  ни  съграждани  избирали варианта      „олинклузив“. Меката на този вид почивка несъмнено е Турция, където лятното  разпускане  излиза далеч  по-изгодно  дори  от хотели  в  родните  курорти със  същия  брой  звезди,  но не и със същото качество на обслужване  и  забавления. Затова  и  това  лято  хиляди туристи  от  Пазарджик  ще отидат на море в южната ни съседка.\r\n„Домоуправител стана търсена професия“, ни информира от втора страница изданието. Все   повече   жилищни  блокове в  Пазарджик търсят услугите на  частни,  т.  е. платени  домоуправители, наети да движат нещата в кооперацията  срещу  заплащане.  Оказва  се,  че  за тази професия, която първо проби в големи градове като    София,    Пловдив, Варна и Бургас, има хляб и в нашия град. Това пролича особено ясно при подаването  на  документи  за саниране  през  последните две  години.  Събирането на пълния комплект бумаги, както и постигането на съгласие от всички собственици е трудна, а често и невъзможна  мисия,  когато  си  един  от  живеещите във входа или блока. Професионалистът  се  справя по-лесно, вкл. защото има знанията и опита за това. Платените  домоуправители станаха търсени не само  за  дейности  като  санирането,   но   и   заради дрязги  между  съседите.\r\n„Отново Карнавали в Радилово“, научаваме от трета страница на вестника. Читалището в пещерското  село Радилово  възстановява  забравена  традиция. Тя  носи  името  Карнавали и е характерна за празника Сирни  Заговезни,  който тази година ще се отбележи на 18 февруари. През  2018-а  за  пръв път  от  много  години  насам се връща този обичай в  Радилово, разказва  секретарят на местното читалище „Зора – 1903“ Марена Вачкова.  Радиловските  карнавали  се  подготвят  в  момента,  подготвяме  и  задължителните  персонажи в  тях.  Вачкова  пояснява, че  те  са  подобни  на  кукери, но не са точно такива. Всички  персонажи  ще имат  характерно  облекло, но  за  района  на  Радилово това обличане не е кукерски игри, а Карнавали.", "date": "2018.02.07", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/07/2486108/radio-svobodna-evropa-spored-yohanes-han-dalgosrochnata-stabilnost-na-zapadnite-balkani-iziskva-pomirenie-i-dobrosasedski-otnosheniya.html", "text": "Европейския комисар по разширяването и политиката на добросъседство Йоханес Хан след среща си със сръбския президент Александър Вучич в Белград, заяви, че „Сърбия за първи път получи времева рамка, която тя трябва да използва, но я  очакват трудни реформи във върховенството на закона и правосъдието“, предава в македонската си редакция   Радио „Свободна Европа“.    \r\n\"Дългосрочната стабилност изисква помирение и добросъседски отношения. ЕС не може и няма да внася в себе си двустранни спорове. Сърбия трябва да приеме правно обвързващо споразумение с Косово и ние ще помогнем, както и за решаването на граничните въпроси с другите съседи\", заяви Хан.\r\nПозовавайки се на Стратегията на ЕК за Западните Балкани, която беше приета вчера, Хан подчерта, че тя обхваща целия регион, в който, според него, има много неизползван икономически потенциал, който трябва да се използва. По думите му, през последните 10 години регионът е удвоил търговията си с ЕС до  43 милиарда евро.\r\nТой подчерта, че процесът на присъединяване към ЕС \"представлява регата, а не конвой\"\r\n\"Всяка страна трябва да напредва по свое собствено темпо, за да постигне резултати, и е справедливо да тези, които са по-бързи, да получат заслуженото\", смята еврокомисарят. Виктор Турмаков", "date": "2018.02.07", "title": "Радио „Свободна Европа“ : Според Йоханес Хан дългосрочната стабилност на Западните Балкани изисква помирение и добросъседски отношения"}
{"url": "http://www.focus-news.net/news/2018/02/07/2485752/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Вицепрезидентът на САЩ Майк Пенс заяви, че не изключва среща със севернокорейската делегация на зимните Олимпийски игри в Южна Корея тази седмица, като уточни, че не се е договарял за среща, но не изключва нищо, пише американското издание The New York Times.\r\nКоментарите на американския политик бяха направени, докато атлетите, артистите и официалните лица от Северна Корея слизаха на южнокорейска почва за участието си на Игрите в Пьончан. Сред тях е и Ким Йон-нам, председател на Президиума на севернокорейския парламент, който служи като номинален държавен глава и ще води 22-членната делегация на Олимпиадата.\r\nВ изказване пред репортерите в Аляска, преди да отпътува за Япония и Северна Корея, Пенс повтори позицията на американската администрация, че „всички възможности са на масата“ в конфронтацията със Северна Корея за нейната оръжейна и ядрена програма. Той заяви, че отчасти целта на визитата му е да каже „истината за Северна Корея на всяка спирка“.\r\n„Отиваме на Олимпийските игри, за да подсигурим, че Северна Корея няма да използва мощния символизъм и фона на зимната Олимпиада, за да подправи истината за своя режим“, подчерта Пенс, като го определи като „режим, потискащ собствения си народ, режим, поставящ под заплаха народите по света, режим, който продължава усилията си за разработване на ядрени оръжия и балистични ракети“.\r\n*** Официозът на Трудовата партия на Корея публикува дълъг материал, в който се твърди, че президентът на САЩ Доналд Тръмп е използвал човешките права като „казус бели“ (casus belli) срещу Пхенян по време на речта си За състоянието на съюза и сравни изказването с това на Джордж Буш младши от 2002-а година, преди нахлуването в Ирак, пише американското либерално издание The Washington Post.\r\nКоментарът, публикуван във вестник Родонг Синмун във вторник, съдържа множество персонални нападки към американския лидер, като го описва като психически нестабилен и „тъпунгер“, ако си мисли, че може да нападне Северна Корея без последствия.\r\nТръмп използва речта си на 30 януари, за да разкритикува Пхенян, като описа разработването на ядрени оръжия от комунистическата страна като „безразсъдно“ и подчерта „покварения й характер“ и злоупотребите с човешките права.\r\n*** Русия официално е поискала помощта на Турция за прибиране на отломките и най-вече двигателят, на фронтовия бомбардировач Су-25, който беше свален в сирийския северозападен регион Идлиб на 3 февруари, според съобщение от Министерството на отбраната на Русия, пише турското издание Hurryiet.\r\nРуснаците са заявили, че за тях е най-важно да определят „какъв тип ракета е използвана за атаката“, за което им е нужно да анализират двигателя.\r\nМалко след съобщението от руското военно ведомство, публикувано на 6 февруари, руската агенция Интерфакс предаде, че на 6 февруари, Турция е помогнала за репатрирането на тялото на руския пилот, убит в Сирия, като се позова на информация от руското военно министерство.\r\nТялото на майор Роман Филипов бе пренесено в Русия и ще бъде положено във военни гробища в Южна Русия на 8 февруари.\r\n*** Министър-председателят на Израел Бенямин Нетаняху посети във вторник израело-сирийската граница при височините Голанските възвишения, пише местното издание Haaretz. По време на огледа, премиерът заяви, че „Израел търси мир, но ние сме готови за всички сценарии, не съветвам никого да ни тества“. По-рано през деня президентът на Ливан Мишел Аун, министър-председателят Саад Харири и председателят на парламента Наби Бери се срещнаха, вследствие на което президентството в Бейрут излезе със становище, разкриващо, че тримата са обсъдили „скорошните израелски заплахи, като са видели в тях… директна заплаха за стабилността“ на граничния регион. \r\nТримата имат предвид по-ранното изказване на израелският министър на отбранта Авигор Либерман, който коментира възможността от война с Ливан. \r\nСпоред изявлението на министъра, направено на конференция на Института за изследвания на националната сигурност към университета в Тел Авив, „никой не искат приключения, но ако нямаме избор, то нашата цел ще бъда да прекратим бойните действия колкото се може по-бързо“. Според министъра, ако това се случи, „няма да видите пак снимки как гражданите на Бейрут са на плаж, а тези на Тел Авив в бомбообежища. Ако в Израел стоят в убежища, то следващият път и в Ливан ще бъде така“, подчерта министърът. \r\n***", "date": "2018.02.07", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/02/07/2485754/izvestiya-evrointegratsiya-na-razpada-igor-dodon-razglezhda-ideyata-za-promyana-na-konstitutsiyata-kato-zaplaha-za-moldova.html", "text": "В Кишинев конфликтът между управляващото прозападно мнозинство и президента на страната Игор Додон продължава да набира сила, пише на първите си страници руският вестник Известия, в статия, озаглавена „Евроинтеграцията на разпада“. Изданието пояснява, че следващата точна на разногласие е опитът да се промени Конституцията, като това става без провеждане на референдум по въпроса, коментира руският всекидневник. Управляващото мнозинство одобри инициативата да се въведе в Основния закон член относно евроинтеграцията на Молдова. Според коментар на Додон, направен в интервю за изданието, вкарване на геополитическа ориентация в Конституцията без референдум по въпроса би имало опасни последици за република. \r\n„С всички свои решения, управляващото мнозинство показва незаинтересованост за решаване на Приднестровския проблем“, заяви Додон. Според него, управляващите имат желание да разрешат въпроса само на думи, но им липсва желание за това. По думите на държавният глава „обратното присъединяване на приднестровските територии към Молдова означава още 300 хил. гласоподаватели, които няма да ги подкрепят (управляващите – бел. пр.). Според Додон, правителството на премиера Павел Филип се интересува „само от бизнес интересите си на двата бряга на Днестър“. \r\nПо думите на президента, искането да се включи в конституцията точка за европейската ориентация на държавата е опит на управляващите да спечелят хората, които все още нямат изградено политическо мнение малко преди насрочените за ноември парламентарни избори. \r\nДодон подчерта, че той е за решаване на въпроса с референдум, но това няма да бъде лесно по неговите думи. „Като държавен глава аз имам правото да иницииран допитване по въпроса. Президентът инициира, но парламентът определя дата за плесбицита“, разкри държавният глава. \r\nЗаконодателната инициатива за вкарване на вектор на геополитическа ориентация бе одобрен от правителството на страната, а през декември 2017 г. положително по въпроса се изказа и Конституционният съд. Но гласуването в парламента може да стане не по-рано от шест месеца след решението на съда, а по думите на Додон, той смята да разпусне Народното събрание през юли. Като резултат, управляващите просто няма да имат времето да приемат желаната поправка преди изборите през ноември. : Цанко Цолов", "date": "2018.02.07", "title": "„Известия“: Евроинтеграция на разпада – Игор Додон разглежда идеята за промяна на Конституцията като заплаха за Молдова"}
{"url": "http://www.focus-news.net/news/2018/02/07/2485753/predstoyashti-sabitiya-v-stranata-za-7-fevruari-agentsiya-fokus.html", "text": "***\r\nОт 09.00 часа започва пленарното заседание на Народното събрание.\r\n***\r\nОт 10.00 часа започва седмичното заседание на Министерския съвет.\r\n***\r\nОт 08.30 часа, 13.00 часа и 18.00 часа в подлеза на метростанция „Сердика“ и на площада в подлеза на метростанция СУ „Св. Климент Охридски“ ще се проведат серия от масови демонстрации с участието на талантливи млади футболисти. Събитието е част от подготовката за посрещането на Купата на FIFA на 14 февруари в България.\r\n***\r\nОт 09.30 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в сградата на КЕВР ще се проведе открито заседание за обсъждане на доклад относно утвърждаване на пределна цена на топлинната енергия на „Коген Загоре“ ЕООД.\r\n***\r\nОт 10.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Мелиад Ф. и Хасал Ел Х. и, на които са повдигнати обвинения за тероризъм.  \r\n***\r\nОт 10.00 часа 12-и състав на Специализирания наказателен съд ще заседава по делото срещу Иван М., Марио Г. и др., на които са повдигнати обвинения за организиране и ръководене на престъпна група.  \r\n***\r\nОт 10.00 часа 1-ви състав на Софийски градски съд ще заседава по делото срещу Огнян Донев и Борис Борисов (чл.255-257 НК). \r\n***\r\nОт 10.00 часа в конферентната зала на Клиниката по детска кардиология в Националната кардиологична болница ще се проведе пресконференция  във връзка със  Седмицата на вродените сърдечни малформации.\r\n***\r\nОт 10.30 часа 8-и състав на Софийски градски съд ще заседава по делото Николай Ненчев (чл. 282, ал. 3 НК). \r\n***\r\nОт 10.30 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за организиране и ръководене на организирана престъпна група.  \r\n***\r\nОт 10.30 часа 18-и състав на Специализирания наказателен съд ще заседава по делото срещу Богомил М., Ивелин Д. и др., на които са повдигнати обвинения за изнудване.  \r\n***\r\nОт 11.00 часа в Дома на Европа ще бъде открита изложба и награждаване на млади автори за творби по темата „Заедно стигаме по-далеч“.\r\n***\r\nОт 11.00 часа в зала 4 на Националния исторически музей ще бъде представена изложбата „Сакралното пространство на религиозната култура и народното изкуство по българските земи ХV – ХІХ в.“.\r\n***\r\nОт 11.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за организиране и ръководене на организирана престъпна група.  \r\n***\r\nОт 11.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за организиране и ръководене на организирана престъпна група.  \r\n***\r\nОт 11.00 часа, жители на квартал „Горубляне“ ще протестират пред парламента, които ще изразяват недоволството си срещу това земите им да се отреждат за частни паркове.\r\n***\r\nОт 12.30 до 13.00 часа пред задния вход на Народното събрание граждани организират протест срещу последните изменения в Закона за опазване на земеделските земи. \r\n***\r\nОт 13.30 часа в заседателната зала на Висшия съдебен съвет (ул. „Екзарх Йосиф“ 12) ще се проведе заседание на Прокурорската колегия на Съвета. \r\n***\r\nОт 13.30 часа 9-и състав на Софийски градски съд ще заседава по делото срещу съдия Люба Петрова за съставяне на официален документ с невярно съдържание.\r\n***\r\nОт 14.30 часа в галерия „България“ на Концертен комплекс „България ще се състои пресконференция по повод концерта на Сара Чанг със Софийската филхармония.\r\n***\r\nОт 15.00 часа 5-и състав на Специализирания наказателен съд ще заседава по делото срещу Мирослав В., Живко И. и др., на които са повдигнати обвинения за организиране и ръководене на организирана престъпна група.  \r\n***\r\nОт 18.00 часа Фондация BCause, Българска асоциация за управление на хора (БАУХ) и Българско дружество за връзки с обществеността (БДВО) ще връчат Годишен знак за редовно дарителство от работно място „Отговорна компания – отговорни служители” в Студио 5, НДК.\r\n***\r\nОт 18.15 часа на Терминал 2 на Летище „София“ ще се завърнат петима участници в 26-та Национална Антарктическа Експедиция. Това са физиците д-р Гергана Георгиева и Васил Гурев, работещи по проект за мониторинг на сеизмичната активност в района на Южните Шетлъндски острови, биолога д-р Милка Елшишка, която изследва нематодите в почвената покривка на о-в Ливингстън, лекарят д-р Цветан Василев и логистикът Йордан Тодоров.\r\n***\r\nОт 19.00 часа в зала „Славейков” на Френски институт в България ще се състои „Един различен концерт”, организиран от Музикална къща „Мюзик Плей”.\r\n***\r\nОт 14.00 часа Общинският съветник от ГЕРБ Надя Георгиева ще се срещне с граждани в офиса на партията на ул. „Георги Бенковски” №1.\r\n*** \r\nОт 18.00 часа в ХГ „Борис Денев“ ще бъде открита „Фронтови етюди“ – изложба, посветена на 135г. от рождението на Борис Денев.\r\n*** \r\nОт 19.00 часа в Клуб 7 ще се проведе среща с Art&Dance Center Un Beso. \r\n*** \r\nОт 11.00 часа в сградата на Община Горна Оряховица Омбудсманът Мая Манолова и екип от експерти на институцията организират изнесена приемна за граждани. От 14.00 часа общественият защитник ще даде брифинг за журналисти в Община Горна Оряховица, стая 114.\r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 общинският съветник от ПП ГЕРБ-Варна Надя Георгиева ще се срещне с граждани.\r\n***\r\nОт 13.30 часа в съдебна зала №3 на Административен съд – Враца ще се проведе среща с с ученици от СУ „Козма Тричков“ и ПЕГ „Йоан Екзарх“ във връзка с Образователната програма.\r\n***\r\nОт 17.00 часа в малката зала на Художествена галерия „Иван Фунев“ ще се проведат XXIX Зимни четения с доц.д-р Нарцис Торбов.\r\n***\r\nОт 11.00 часа в сградата на община Горна Оряховица омбудсманът Мая Манолова и екип от експерти на институцията организират изнесена приемна за жителите на града. От 14.00 часа омбудсманът ще даде брифинг в стая 114 в Община Горна Оряховица.\r\n***\r\nОт 17.00 часа омбудсманът Мая Манолова, по покана на младежите от група „отГОворните“, ще разговаря с млади хора в Градската художествена галерия „Недялко Каранешев“ (ул. \"Патриарх Евтимий\" 1а).\r\n***\r\nОт 10.00 часа, в залата на втори етаж в сградата на Областна администрация - Кюстендил, ще се проведе информационна среща на земеделските стопани от областта с представители от Министерство на земеделието, храните и горите.\r\n***\r\nОт 11.00 часа началникът на РУ- Нови пазар гл. инсп. Веселин Райнов ще се срещне с жителите на село Зайчино ореше в сградата на  кметството.  \r\n***\r\nОт 10.00 часа общинските съветници от ГЕРБ - Перник д-р Явор Рангелов и Атанас Захариев организират съвместна приемна в сградата на Община Перник.\r\n***\r\nОт 10.00 часа бригаден генерал Илко Йорданов - командир на Национална гвардейска част, Георг Спартански - кмет на Община Плевен, Ваня Дражева – директор на ОУ \"Д-р Петър Берон\" и Калин Сърменов – актьор и директор на Сатиричния театър ще открият гвардейски музеен кът в ОУ \"Д-р Петър Берон\" - Плевен.\r\n***\r\nОт 09.00 часа, в зала 10 на Окръжен съд – Пловдив ще се гледа делото срещу подсъдимия Никола Х.,  обвинен, че в периода 1.11.2011 г. – 13.07.2012 г. в гр. Пловдив е избегнал установяване и плащане на данъчни задължения с особено големи размери.\r\n***\r\nОт 10:00 часа, в хотел Рамада Пловдив Тримонциум, EVN България ще проведе пресконференция.\r\n***\r\nОт 10 часа, в зала 1 на Апелативен съд – Пловдив ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав.\r\n***\r\nOт 11.00 часа в Голяма конферентна зала на ГДК \"Борис Христов\" заместник-кметът Стефан Стоянов ще връчи грамоти и свидетелства на педагозите, успешно завършили поредния курс по въвеждане на Монтесори педагогика в училищата и детските градини в Пловдив.\r\n***\r\nOт 11.45 часа, в Заседателната зала на Община Пловдив, ще се състои пресконференция във връзка с провежданото отчетно годишно заседание на Общинската и местните комисии за борба срещу противообществените прояви на малолетните и непълнолетните, гр. Пловдив. Пресконференцията ще се ръководи от г-н Георги Маринов – заместник – кмет „Обществен ред”. Участие в нея ще вземат представители на местните комисии за БППМН, Съда и Прокуратурата.\r\n***\r\nВ парк „Пети октомври“ ще бъде открита пътуващата изложба на ямболския маскараден фестивал  „Кукерландия“.\r\n***\r\nОт 18.00 часа в Регионална библиотека  „Захарий Княжески“ ще бъде прдставена новата книга на Йордан Стоев - „Градината на праведните грешници“.\r\n***\r\nОт 19.00 часа в Оперния театър ще започне Симфоничен концерт с диригент Иван Василевски и солисти и оркестър на Държавна опера - Стара Загора.\r\n***\r\nОт 14.00 часа директорът на  „Общинска данъчна дирекция“ Румен Тинчев ще даде пресконференция за началото на данъчната кампания, прогнози за 2018 г. и отчет на събираемостта за 2017 година.\r\n***\r\nОт 10.00 часа в зала 203 на Община Шумен ще се проведе конкурсът за избор на директор на Центъра за подкрепа и личностно развитие – Обединен детски комплекс – Шумен.\r\n***\r\nОт 11.00 часа началникът на РУ- Шумен гл. инспектор Илиян Николов ще се срещне с жителите на село в сградата на кметството.", "date": "2018.02.07", "title": "Предстоящи събития в страната за 7 февруари (Агенция „Фокус“)"}
{"url": "http://www.focus-news.net/news/2018/02/07/2485899/pleven-do-100-metra-e-ogranichena-vidimostta-v-rayona-na-dolni-dabnik.html", "text": "До 100 метра е ограничена видимостта в района на Долни Дъбник, предаде репортер на Агенция „Фокус“.\r\n\"Фокус\" призовава водачите да шофират със скорост, съобразена с метеорологичните условия.", "date": "2018.02.07", "title": "Плевен: До 100 метра е ограничена видимостта в района на Долни Дъбник"}
{"url": "http://www.focus-news.net/news/2018/02/07/2486111/politico-konstitutsionniyat-sad-na-germaniya-reshi-che-chlenovete-na-gsdp-mogat-da-glasuvat-po-okonchatelnoto-sporazumenie-za-formirane-na-konstitutsiya.html", "text": "Германският конституционен съд реши, че членовете на ГСДП ще могат да изкажат мнение относно коалиционното споразумение, сключено от партията им със „Съюза“ (ХДС/ХСС) на канцлера Ангела Меркел, предава  Politico.\r\nСъдът е получил пет жалби срещу демократичната легитимност на гласуването, но след той отхвърли една от тях, съдиите отказаха да прегледат останалите четири. Според местни медии това е защото Конституционният съд вече е уредил подобен въпрос от 2013 г., когато подобни жалби има за вътрешното гласуване в ГСДП при сключването на тогавашното споразумение за „голяма коалиция“. \r\nТогамва съдиите са дали зелена светлина за гласуването, позовавайки се на това, че политическите партии не са обществена власт, срещу която може в Конституционния съд да се подаде жалба.\r\nПовече от 440 хил. членове на ГСДП имат правото да гласуват за споразумението и въпреки силната съпротива в някои от фракциите ѝ, шансовете редовите членове да одобрят нова „голяма коалиция“ са високи.  Виктор Турмаков", "date": "2018.02.07", "title": "Politico: Конституционният съд на Германия реши, че членовете на ГСДП могат да гласуват по окончателното споразумение за формиране на конституция"}
{"url": "http://www.focus-news.net/news/2018/02/07/2485756/rossiyskaya-gazeta-nameri-i-obezvredi.html", "text": "„Намери и обезвреди“ е една от статиите на първите страници на „Российская газета“. В нея изданието представя свое интервю с началника на руския Следствен комитет Александър Бастрякин, който е определил осем цели пред следствените служите за 2018 г. \r\nСред тях са борбата с корупцията, неплащането на данъци и забавянето на заплатите. Според думите на Бастрякин, неговите подчинени трябва „бързо и качествено да разследват престъпления, свързани с корупцията и извършени от високопоставени официални лица и  организирани групировки в особено широк мащаб“. В същото време трябва да се обърне внимание на борбата срещу присвояването и злоупотребата с държавни средства. \r\nБастрякин напомни, че 2018 г. бе определена в Русия като първата от „десетилетието на детството“ и в тази връзка завеждащият следствените служби призова за особено внимание при разследването и предотвратяването на всички опити за незаконно присвояване на бюджетни средства, предназначени за майчинство и детски надбавки. \r\nЕдна от главните задачи пред Следствения комитет е също така повишаване на готовността с оглед на предстоящото Световно първенство по футбол в Русия през лятото на тази година, добави още Бастрякин, който представи и някои данни за свършената работа. Според неговите думи, „общият брой на престъпленията през 2017 г. е намалял с пет процента, процентът на сериозните престъпления, в това число убийства, е намалял със седем на сто, а случаите на умишлено причиняване на телесна проведа са спаднали с 10%.“ Според Бастрякин, за първи път в новата история на Русия успешно разрешените случаите свързани с убийство са 91%.  : Цанко Цолов", "date": "2018.02.07", "title": "„Российская газета“: Намери и обезвреди"}
{"url": "http://www.focus-news.net/news/2018/02/07/2485757/kommersant-rusiya-aligator-se-haresa-na-armiyata-ruskoto-ministerstvo-na-otbranata-e-gotovo-za-zakupi-nad-sto-helikoptera-ka-52.html", "text": "Планът да се закупят хеликоптери Ка-52 от руското Министерство на отбраната бе обявен във вторник от заместник-министъра на отбраната Юри Борисов по време на неговото посещение в завода за въздушна техника „Прогрес“ в Арсенев, пише вестник Коммерсант, в статия под заглавие . \r\n\"Ние анализирахме резултатите от 2017 г. и обсъдихме плановете за следващото десетилетие“, разкри Борисов. „Готови сме да сключим договор за 114 нови бойни вертолета“, заяви още заместник-министърът, като уточни, че споразумението ще бъде договорено в рамките на „Държавната програма за въоръжение 2027 г.“ Борисов заяви, че хеликоптерите Ка-52 освен това ще бъдат екипирани с ново дългобойно оръжие и усъвършенствана радарна система. \r\nТакъв договор бе подписан за първи път през 2011 г., когато фирмата производител не само успя да завърши в срок доставката на 146 машини Ка-52, но и да го направи четири години по-рано от посочената 2020 г. \r\nВеролетът бе изпробван в реални бойни условия през март 2016 г. , когато по решение на Генералния щаб на Русия бе включен в групата машини, които бе включена в бойните действия в Сирия. И въпреки някои критики от конкуренти, свързани с някои части от електрониката на машината, Ка-52 бе приет добре от руската армия, отбеляза изданието, като няколко от тях все още са на въоръжение в руските бази в Сирия. Според данни на вестника, нуждата от покупката е предизвикана от бойните действия с близкоизточната държава, която е показала нуждата от силна военновъздушна част. Пак според същия източник до 2027 г. се планира покупката на общо 260 такива машини. : Цанко Цолов", "date": "2018.02.07", "title": "„Коммерсант“ (Русия): „Алигатор“ се хареса на армията – руското Министерство на отбраната е готово за закупи над сто хеликоптера Kа-52"}
{"url": "http://www.focus-news.net/news/2018/02/07/2485758/pravitelstvoto-i-rabotodatelite-se-dogovoriha-za-dalboki-reformi-v-energetikata-obzor.html", "text": "След като в понеделник три от петте национално представителни организации на работодателите настояха министърът на енергетиката Теменужка Петкова да подаде оставка заради поскъпването на електроенергията за индустрията и „неспособността й да се справи с проблемите в сектора“ във вторник на среща при премиера Бойко Борисов бяха договорени спешни мерки за дълбоки реформи в енергетиката. Част от тях предвиждат топлофикации, когенерации, заводски централи и ВЕИ-та над 5 мегавата да излязат на свободния пазар, електроразпределителните дружества да изкупуват технологичните загуби на ел. енергия, а договорите с \"американските централи“ да бъдат прекратени. \r\nНа брифинг след срещата народният представител от ГЕРБ и председател на парламентарната енергийна комисия Делян Добрев обобщи постигнатите споразумения. „Проведохме много ползотворна среща при премиера Борисов. Под неговото ръководство се разбрахме за промени и реформи в енергетиката, дори бих казал дълбоки реформи“, каза Добрев. Той разясни, че се предвиждат законодателни промени, за които е поставен срок началото на март, които ще позволят повече производители на електроенергия да излязат на свободния пазар с договор, компенсиращ разликата между пазарната цена и тази, която те имат като ангажимент по различни директиви от ЕС. Според Делян Добрев това несъмнено ще повиши ликвидността на свободния пазар на електроенергия в България и ще гарантира, че получаваме реалната, пазарна цена за нея. Народният представител уточни, че втората мярка е свързана с дружествата в енергетиката. По думите му те ще предлагат на свободния пазар отделно дневна и нощна електроенергия, за да може фирмите, които имат нужда от нощна енергия, да си купуват само такава и обратното. Третата промяна е свързана с така наречените „американски централи“. Добрев припомни, че към момента между ЕК и България върви комуникация за прекратяването дългосрочните договори за преференциална цена на енергията и задължително изкупуване. „Ангажимент на правителството ще бъде да забърза разговорите с ЕК, така че да може в един сравнително кратък срок ние да преформатираме тези договори и да ги прекратим“, каза Добрев, като уточни, че след като бъде постигнато споразумението, тези централи също ще продават електроенергията, която произвеждат на свободния пазар. По думите на Добрев една от договорените с работодателите мерки е свързана и с това електроразпределителните дружества да купуват технологичните загуби на свободния пазар. „Да не бъдат вече по регулирана квота от КЕВР и фиксиран обем на тази електроенергия, а да купуват толкова, колкото им е необходима на свободния пазар по свободно договорени цени“, обясни той. Според Делян Добрев срещата е била изключително конструктивна, а промените, които се предвиждат почти напълно ще либерализират свободния пазар на електроенергия в България, без това да засяга домакинствата по някакъв начин. Този модел не предвижда на този етап каквито и да са промени в регулирания пазар, в начина, по който се определят цените на регулирания пазар за бита, но в същото време изгражда до много по-голяма степен свободния пазар, така че да има множество продавачи на енергия, да има голяма ликвидност и да сме сигурни, че цената, която получават бизнеса и индустрията в България, е пазарната“, уточни той. \r\nПредседателят на Конфедерацията на работодателите и индустриалците в България (КРИБ) Кирил Домусчиев също изрази удовлетвореността си от срещата. „Получи се добър резултат и получихме съгласие за всички мерки проблеми, които Асоциацията на българските работодатели предлага“, отбеляза той. „С промените смятам, че проблемите могат да бъдат решени в дългосрочен план, а в краткосрочен ще разчитаме много на съдействието на министър Петкова“, заяви Кирил Домусчиев. По думите му целта на реформите е да има възможно повече производители, които да предлагат своята електроенергия на енергийната борсата, защото сега реално има само двама - АЕЦ „Козлодуй“ и ТЕЦ „Марица изток 2“, независимо от поправката, която се направи в закона през декември. „Това не е достатъчно да говорим за свободен пазар и за невъзможност да се изкривяват и манипулират цените на борсата, което доведе до увеличение на електроенергията. Така че колкото повече производители има, толкова по-добре. В крайна сметка ще имаме една борса с едно по-голяма предлагане от повече фирми и това би трябвало да е нещо по-обективно и по-реално да се говори за свободен пазар, за прозрачност и за конкуренция“, обясни Домусчиев. Заместник-председателят на Асоциацията на индустриалния капитал в България (АИКБ) Румен Радев отбеляза от своя страна, че работодателите са дали 2-седмичен срок за постигане на прогрес и конкретни действия по договорените промени. На брифинга стана ясно още, че работодателите най-вероятно ще се откажат от искането на оставката на енергийния министър Теменужка Петкова, а провеждането на планирания за 28 февруари протест ще зависи от постигнатия прогрес по договорените мерки. \r\nВесела АЛЕКСАНДРОВА", "date": "2018.02.07", "title": "Правителството и работодателите се договориха за дълбоки реформи в енергетиката (ОБЗОР)"}
{"url": "http://www.focus-news.net/news/2018/02/07/2485763/beliyat-dom-donald-tramp-poiska-provezhdaneto-na-voenen-parad.html", "text": "Американският президент Доналд Тръмп е поискал провеждането на военен парад във Вашингтон, съобщиха от Белия дом във вторник, предава AFP. Държавният глава, който говореше за тази си идея още преди да встъпи официално в длъжност, е направил искането си пред офицери от Министерството на отбраната, които в момента търсят подходяща дата. \r\n„Президентът Тръмп изказва невероятно подкрепа за американските военнослужещи, които рискуват техния живот всеки ден за да пазят страната ни в безопасност“, заяви говорителят на Белия дом Сара Сандърс. „Той поиска Министерството на отбраната да определи дата за честването, на което американците да могат да покажат своята признателност“. : Цанко Цолов", "date": "2018.02.07", "title": "Белият дом: Доналд Тръмп поиска провеждането на военен парад"}
{"url": "http://www.focus-news.net/news/2018/02/07/2486117/dzheyms-matis-protivopostavyaneto-sreshtu-severna-koreya-e-edinstveno-na-ravnishte-diplomatsiya.html", "text": "Министърът на отбраната на САЩ Джеймс Матис отхвърли предположенията, че шансовете за война със Северна Корея са се засилили докато президент на САЩ е Доналд Тръмп. Той настоя, че фокусът на усилията на Вашингтон за справяне с ракетната и ядрената заплахи на Пхенян са изцяло дипломатически, предава  AFP.\r\n„Що се отнася до ситуацията на Корейския полуостров тя е твърдо на дипломатическа линия“, заяви Матис по време на пресконференция  в Белия дом, отговаряйки на журналистически въпрос, дали възможността за конфликт с Пхенян се е увеличила в сравнение с преди година, когато Тръмп стана президент. \r\n„Предприемаме силно дипломатическо действие“, допълни Матис, посочвайки скорошната серия приети от Съвета за сигурност на ООН резолюции, целящи упражняването на натиск срещу режима на Ким Чен-ун.  Виктор Турмаков", "date": "2018.02.07", "title": "Джеймс Матис: Противопоставянето срещу Северна Корея е единствено на равнище дипломация"}
{"url": "http://www.focus-news.net/news/2018/02/07/2485766/huffington-post-boris-dzhonsan-planira-rech-s-koyato-da-obedini-chlenovete-na-konservativnata-partiya.html", "text": "Външният министър на Великобритания Борис Джонсън е на път да подкопае репутацията си на „твърд“ поддръжник на Брекзик, като изнесе реч на „либерално“ напускане на Съюза, пише британската редакция на The Huffington Post. Според източници от Консервативната партия, първият дипломат на Лондон ще се опита, както го определя изданието, да играе на купидон и обедини „торите“ чрез своята реч, насрочена за 14 февруари. Съгласно същите данни, обръщението ще цели да обедини гласувалите за напускане консерватори и тези, подкрепили оставането на страната в Европейския съюз. От „Даунинг стрийт“ №10 знаят за намеренията на Джонсън, като в момента тече процес по одобряване не речта от канцеларията на премиера, но самият факт, че външният министър е поел инициативата ще поднови слуховете за негов евентуален бъдещ опит да заеме премиерското място. \r\nСпоред неназован член на Косервативната партия, речта „има за цел да обедини формацията, но като нищо може да завърши по начин, подобен на клането от Свети Валентин (случило се след война на две банди в Чикаго през 20-те години на миналия век – бел. пр.). : Цанко Цолов", "date": "2018.02.07", "title": "Huffington Post: Борис Джонсън планира реч, с която да обедини членовете на Консервативната партия"}
{"url": "http://www.focus-news.net/news/2018/02/07/2485761/reuters-kamarata-na-predstavitelite-odobri-proektozakon-za-byudzhet-predstoi-glasuvane-v-senata.html", "text": "Камарата на представителите на американския Конгрес одобри късно във вторник (ранните часове на сряда българско време) проектозакон за бюджета на САЩ за да се избегне още едно „изключване“ на правителството, т.е. оставането му без средства, предава Reuters. \r\nДолната камара одобри проекта с 245 на 182 гласа, с което той преминава за гласуване в горната камара, т.е. Сената. В проекта е включено финансиране на армията до 30 септември 2018 г., което е краят на фискалната година, както и покрития на всички останали разходи на страната до 23 март. Сегашния краткосрочен бюджет осигурява средства до осми февруари включително. Агенция „Фокус“ припомня: \r\nПрез януари правителството на САЩ остана без финансиране, което доведе до спиране на всички институции, определяни като второстепенни. До това положение се стигна заради противоречие между Демократическата и Републиканската партия по редица въпроси. Докато републиканците искаха залагане на по-големи разходи за армията, демократите настояваха САЩ да продължи да поддържа програмата, поставяща под защита от депортиране голям брой нелегални мигранти, дошли в страната като деца, но все още не разполагащи с необходимите документи.: Цанко Цолов", "date": "2018.02.07", "title": "Reuters: Камарата на представителите одобри проектозакон за бюджет, предстои гласуване в Сената"}
{"url": "http://www.focus-news.net/news/2018/02/07/2485767/tass-yaponiya-protestira-zaradi-nachaloto-na-ruskoto-voenno-uchenie-na-kurilskite-ostrovi.html", "text": "Японският външен министър Таро Коно е изразил недоволството си заради започналото руско военно учение на Курилските острови, предава ТАСС. Според първия дипломат на Токио, „това противоречи на позицията на нашата страна по отношение на Северните територии, заради което ние изразихме нашите протести“.\r\nОт Руското посолство в Токио все още не са излезли с официален коментар. \r\nПо-рано от пресцентъра на Източния военен окръг на Министерството на отбраната на Русия съобщиха, че повече от две хиляди военнослужещи участват в започналите маневри на Курилите, по време на които се отработват действия срещу нападения от страна на нелегални въоръжени формации. Около 500 единици техника също са включени в ученията. Агенция „Фокус“ припомня:\r\nМосква и Токио водят териториален спор за най-южните четири острова от Курилската верига в продължение на десетилетия. Островите са наричани в Япония „Северни територии“ за да се избегнат някои включени в предишни договори между Русия и Япония определения. Руската страна сочи няколко международни споразумения, според чието тълкуване островите принадлежат на Москва, докато Токио използва споразумения с Москва от преди Втората световна война и една неяснота в договора от Сан Франциско от 1951 г., според които част от островите, които са принадлежали на Япония, вече не са нейни, но не се посочва коя държава ще ги администрира. : Цанко Цолов", "date": "2018.02.07", "title": "ТАСС: Япония протестира заради началото на руското военно учение на Курилските острови"}
{"url": "http://www.focus-news.net/news/2018/02/07/2485755/tass-vitseprezidentat-na-sasht-shte-obsadi-v-yaponiya-problema-okolo-severna-koreya.html", "text": "Вицепрезидентът на САЩ Майк Пенс ще обсъди в Япония проблема около Северна Корея и търговските отношения между Вашингтон и Токио в сряда и четвъртък, предава ТАСС.\r\nБившият губернатор на щата Индиана ще се срещне по време на визитата си с премиера на Япония Шиндзо Абе, както и вицепремиера и финансов министър Таро Асо. В рамките на посещението си, Пенс също така ще разгледа закупените от Токио американски противоракетни системи „Пейтриът“. На осми февруари, вицепрезидентът на САЩ ще отлети за Южна Корея, където ще вземе участие като лидер на американската делегация на откриването на Зимните олимпийски игри. : Цанко Цолов", "date": "2018.02.07", "title": "ТАСС: Вицепрезидентът на САЩ ще обсъди в Япония проблема около Северна Корея"}
{"url": "http://www.focus-news.net/news/2018/02/07/2485768/the-independent-nay-moshtnata-raketa-v-sveta-se-otpravi-kam-kosmosa.html", "text": "Компанията на Илън Мъск SpaceX изпрати в Космоса най-мощната ракета правена някога, пише британският вестник The Independent. Ракетата не само е най-мощната, но тя се върна и успешно на земята, като всяка от трите ѝ съставни части е готова за повторна употреба. Компанията се надява, че модификации на същата ракета могат да се използват за да превозят хора до Луната или дори до Марс. Именуваната „Фалкон Хеви“ машина бе изстреляна от Кейп Канаверал, Калифорния, от същия полигон, от който преди половин век са излетели хора за Луната. \r\nПървото изстрелване обаче не носеше човек. Вместо това в совалката имаше кола, в която се намираше манекен в скафандър, на който му предстои да се носи от нашата планета до Марс в следващите около милиард години. В ракетата има също така капсула, съдържаща книги, писани от Айзък Азимов и плоча с имената на всички шест хиляди души, спомогнали за сглобяването на ракетата. \r\nСлед като този товар бе доставен в Космоса, трите части на ракетата и нейните 27 двигателя паднаха обратно на земята. Това бе един от ключовите момента в теста на компанията, която се надява да успее да използва повторно частите на машината за да сглоби нова, правейки по този начин завладяването на космическото пространство доста по евтино. : Цанко Цолов", "date": "2018.02.07", "title": "The Independent: Най-мощната ракета в света се отправи към Космоса"}
{"url": "http://www.focus-news.net/news/2018/02/07/2485770/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Брюксел ще има възможността да налага наказателни мерки срещу Великобритания по своя воля по време на преходния период след Брекзит, пише вестник Guardian, като се позовава на съдържанието на „изтекъл“ документ, изготвен от Европейския съюз. \r\nОстаналите 27 страни членки искат да имат правото да действат срещу Лондон без да е нужно да минават през ненужно дълъг юридически процес, засягащ Европейския съд, ако Брюксел реши, че Великобритания нарушава законите на организацията. \r\nТези наказателни мерки ще се изразяват чрез „преустановяването на определени ползи… от вътрешния пазар“ на Европейския съюз, според информацията на вестника, като от редакцията отбелязват, че това всъщност представлява риск от нанасяне на вреда на икономическите интереси на ЕС. Този вид санкции, които от Брюксел могат да въведат лесно и бързо ще засягат някои мита на определени стоки, както и временно преустановяване на действието на споразумението , което позволява на британските авиопревозвачи да летят до континента. \r\nВ документа, с който изданието разполага не се посочва кои действия от страна на Лондон биха могли да предизвикат наказателните мерки, но изглежда, че ЕС е намерил начин да гарантира правата на своите граждани във Великобритания след Брекзит, коментира изданието. \r\nИзтеклият документ носи заглавието Преходни договорки по споразумението за изтеглянето и се отнася до преходния период, започващ след 29 март 2019 г. \r\n*** Германският канцлер Ангела Меркел заяви във вторник, че е готова на „болезнени компромиси“ за да сформира коалиционно правителство с Германската социалдемократическа партия, пише британският вестник The Telegraph. Меркел се опитва да се договори с ГСДП за да може да сложи край на продължаващата вече месеци политическа несигурност, спаси своята политическа кариера и върне стабилността на най-силната европейска икономика. \r\n„Всеки от нас ще трябва да направи болезнени компромиси и аз съм готова за това“, заяви Меркел пред репортери във вторник. „Ние живеем в бурни времена, а от нас се очаква като популярни партии да формираме правителство за доброто на хората, такова, което носи стабилност“, добави още канцлерът. \r\nПреговорите между Съюза (ХДС/ХСС) трябваше да приключат в неделя, но двете формации не успяха да спазят няколко самоналожени крайни срокове, като сега се очаква, че коалиция ще бъде сформирана в сряда. \r\nНо дори двете партии да постигнат официално споразумение за коалиция, те може би отново ще се намерят пред проблем. Федералният конституционен съд в Германия в момента разглежда дали партийният вот на ГСДП, с който се реши водената от Мартин Шулц формация да влезе в преговори със Съюза (ХДС/ХСС), е бил неконституционен. Според вестник Rheinische Post, подалите жалбата лица смятат, че вотът влиза в противоречие с германския основен закон, но не е ясно дали всъщност ще бъде взето решение по въпроса, пише в заключение британският вестник.\r\n*** Външният министър на Великобритания Борис Джонсън е на път да подкопае репутацията си на „твърд“ поддръжник на Брекзик, като изнесе реч на „либерално“ напускане на Съюза, пише британската редакция на The Huffington Post. Според източници от Консервативната партия, първият дипломат на Лондон ще се опита, както го определя изданието, да играе на купидон и обедини „торите“ чрез своята реч, насрочена за 14 февруари. Съгласно същите данни, обръщението ще цели да обедини гласувалите за напускане консерватори и тези, подкрепили оставането на страната в Европейския съюз. От „Даунинг стрийт“ №10 знаят за намеренията на Джонсън, като в момента тече процес по одобряване не речта от канцеларията на премиера, но самият факт, че външният министър е поел инициативата ще поднови слуховете за негов евентуален бъдещ опит да заеме премиерското място. \r\nСпоред неназован член на Косервативната партия, речта „има за цел да обедини формацията, но като нищо може да завърши по начин, подобен на клането от Свети Валентин (случило се след война на две банди в Чикаго през 20-те години на миналия век – бел. пр.). \r\n*** Компанията на Илън Мъск SpaceX изпрати в Космоса най-мощната ракета правена някога, пише британският вестник The Independent. Ракетата не само е най-мощната, но тя се върна и успешно на земята, като всяка от трите ѝ съставни части е готова за повторна употреба. Компанията се надява, че модификации на същата ракета могат да се използват за да превозят хора до Луната или дори до Марс. Именуваната „Фалкон Хеви“ машина бе изстреляна от Кейп Канаверал, Калифорния, от същия полигон, от който преди половин век са излетели хора за Луната. \r\nПървото изстрелване обаче не носеше човек. Вместо това в совалката имаше кола, в която се намираше манекен в скафандър, на който му предстои да се носи от нашата планета до Марс в следващите около милиард години. В ракетата има също така капсула, съдържаща книги, писани от Айзък Азимов и плоча с имената на всички шест хиляди души, спомогнали за сглобяването на ракетата. \r\nСлед като този товар бе доставен в Космоса, трите части на ракетата и нейните 27 двигателя паднаха обратно на земята. Това бе един от ключовите момента в теста на компанията, която се надява да успее да използва повторно частите на машината за да сглоби нова, правейки по този начин завладяването на космическото пространство доста по евтино. \r\n***", "date": "2018.02.07", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/02/07/2485764/the-telegraph-angela-merkel-e-gotova-za-bolezneni-kompromisi-za-da-sastavi-pravitelstvo.html", "text": "Германският канцлер Ангела Меркел заяви във вторник, че е готова на „болезнени компромиси“ за да сформира коалиционно правителство с Германската социалдемократическа партия, пише британският вестник The Telegraph. Меркел се опитва да се договори с ГСДП за да може да сложи край на продължаващата вече месеци политическа несигурност, спаси своята политическа кариера и върне стабилността на най-силната европейска икономика. \r\n„Всеки от нас ще трябва да направи болезнени компромиси и аз съм готова за това“, заяви Меркел пред репортери във вторник. „Ние живеем в бурни времена, а от нас се очаква като популярни партии да формираме правителство за доброто на хората, такова, което носи стабилност“, добави още канцлерът. \r\nПреговорите между Съюза (ХДС/ХСС) трябваше да приключат в неделя, но двете формации не успяха да спазят няколко самоналожени крайни срокове, като сега се очаква, че коалиция ще бъде сформирана в сряда. \r\nНо дори двете партии да постигнат официално споразумение за коалиция, те може би отново ще се намерят пред проблем. Федералният конституционен съд в Германия в момента разглежда дали партийният вот на ГСДП, с който се реши водената от Мартин Шулц формация да влезе в преговори със Съюза (ХДС/ХСС), е бил неконституционен. Според вестник Rheinische Post, подалите жалбата лица смятат, че вотът влиза в противоречие с германския основен закон, но не е ясно дали всъщност ще бъде взето решение по въпроса, пише в заключение британският вестник.: Цанко Цолов", "date": "2018.02.07", "title": "The Telegraph: Ангела Меркел е готова за „болезнени компромиси“ за да състави правителство"}
{"url": "http://www.focus-news.net/news/2018/02/07/2485769/govoritelyat-na-kremal-dmitriy-peskov-suvereno-pravo-na-rusiya-e-da-razpolaga-orazhiya-na-svoya-teritoriya.html", "text": "Говорителят на Кремъл Дмитрий Песков заяви във вторник, че Русия има правото да поставя оръжия където пожелае на своя територия на фона на съобщенията, че Москва е разпоредила край Калининград да бъдат разположени способните да носят ядрена глава ракети „Искандер“, съобщава Deutsche Welle\r\nВъв вторник президентът на Литва Далия Грибаускайте заяви, че Русия е разположила такъв тип ракети край Калининград, като информацията не бе потвърдена от Москва. На пресконференция същия ден, говорителят на Кремъл Дмитрий Песков отказа да потвърди данните изрично, но отбеляза, че „разполагането на едно или друго оръжие или военна част, стига да е на руска територия, е суверено право на Руската федерация“. Според Песков, „Русия никога не е заплашвала никого и не заплашва никого“. Говорителят добави, че Москва „има това суверено право“, което „трудно би било причина за нечии тревоги“.\r\nМедията отбелязва, че от Калининград, ракетите „Искандер“ могат да достигнат големи части от територияте на Полша, Литва, Латвия и Естония. : Цанко Цолов", "date": "2018.02.07", "title": "Говорителят на Кремъл Дмитрий Песков: Суверено право на Русия е да разполага оръжия на своя територия"}
{"url": "http://www.focus-news.net/news/2018/02/07/2485772/sport-totnam-izliza-sreshtu-nyurport-za-myasto-na-polufinalite-na-fa-cup.html", "text": "Тотнъм приема Нюрпорт тази вечер на „Уембли“ в мач реванш от шеснайсетина финалите на турнира за Купата на футболната асоциация. Първият мач завърши 1:1 след като играещият във Втора лига клуб успя да поведе през първото полувреме, но Тотнъм изравниха през втората част. Нюпорт нямат загуба в последните си осем мача във всички турнири, докато тимът на Тотнъм, който заема пета позиция в \"Премиър лийг\" не успя да победи четвъртодивизионен отбор в рамките на турнира за първи път от 1996 г. насам. Срещата започва в 21:45 часа.", "date": "2018.02.07", "title": "Спорт: Тотнъм излиза срещу Нюрпорт за място на полуфиналите на FA cup"}
{"url": "http://www.focus-news.net/news/2018/02/07/2485759/novaya-gazeta-rusiya-evropeyskiyat-sayuz-deystva-da-neutralizira-vliyanieto-na-rusiya-na-balkanite.html", "text": "Европейският съюз показа „пътна карта“ за разширяването на Западните Балкани. Към момента Сърбия и Черна гора остават главните кандидати за членство, но въпреки това дори те ще трябва да положат усилия за да постигнат пълно членство в Съюза. Една от причините за усиленото внимание на Брюксел на Балканите е за да се неутрализира геополитическото влияние на Русия и Китай, коментира на първите си страници вестник Новая Газета в статия озаглавена . \r\nНовата „пътна карта“ бе обявена във вторник от Върховния представител на ЕС за външната политика и сигурността Федерика Могерини и комисарят по разширяването Йоханес Хан. Документът засяга главните точки около вероятното присъединяване на Албания, Босна и Херцеговина, Косово, Македония, Сърбия и Черна гора в Европейския съюз. Както отбеляза и председателят на Европейската комисия Жан-Клон Юнкер, Сърбия и Черна гора имат реален шанс да се присъединят към организацията до 2025 г. Но според интервюто на люксембургския политик за интернет изданието EUObserver, това е „намерение, а не краен срок“. \r\nБрюксел настоя в същото време балканските страни да започнат активна борба с корупцията и работят за независимост и прозрачност на съдебната власт. \r\nПреди няколко години, отбелязва изданието, Юнкер утвърди меморандум за включването на нови членове в ЕС, но сега Европейската комисия реши да отвори вратата за балканските държави. Причините за повишения интерес на Брюксел в региона са две. На първо място, ЕС се опитва да вземе инициативата от Русия и Китай и укрепи своето влияние на полуострова. \r\n„Геополитическото влияние на Русия, Китай и Турция там (на Балканите – бел. пр.) расте, и ние сме длъжни да се уверим, че влиянието на ЕС ще остане доминиращо“, заяви Юнкер в интервюто за електронното издание, цитиран от руския вестник.  \r\nОсвен това стабилността на Балканите гарантира благополучие и за ЕС, което е втората причина, пише още изданието. Точно през този региона в Европа проникват бежанци, ислямисти и престъпници.\r\nСпоред доцент Александър Тевдой-Бурмули, ЕС е обречен да отделя повече време на полуострова. „Балканите са бурен регион, страдащ от етнически конфликти и престъпност и затова Европейският съюз се опитва да намери начини да го стабилизира от доста време“. И тъй като това е транзитен регион, той трябва да бъде интегриран в енергийната инфраструктура на Съюза, смята още преподавателят в Московкия държавен институт по международни отношения. \r\nВ края на февруари Юнкер ще отправи на пътешествие из Балканите, пише вестникът, целта на което е да говори лично с ръководителите в Белград, Подгорица, Прищина, Сараево, Скопие и Тирана, като главната тема на разговорите ще бъде начин за решаването на проблемите в региона. : Цанко Цолов", "date": "2018.02.07", "title": "„Новая Газета“ (Русия): Европейският съюз действа да неутрализира влиянието на Русия на Балканите"}
{"url": "http://www.focus-news.net/news/2018/02/07/2485771/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Европейският съюз показа „пътна карта“ за разширяването на Западните Балкани. Към момента Сърбия и Черна гора остават главните кандидати за членство, но въпреки това дори те ще трябва да положат усилия за да постигнат пълно членство в Съюза. Една от причините за усиленото внимание на Брюксел на Балканите е за да се неутрализира геополитическото влияние на Русия и Китай, коментира на първите си страници вестник Новая Газета в статия озаглавена Европейският съюз действа да неутрализира влиянието на Русия на Балканите. \r\nНовата „пътна карта“ бе обявена във вторник от Върховния представител на ЕС за външната политика и сигурността Федерика Могерини и комисарят по разширяването Йоханес Хан. Документът засяга главните точки около вероятното присъединяване на Албания, Босна и Херцеговина, Косово, Македония, Сърбия и Черна гора в Европейския съюз. Както отбеляза и председателят на Европейската комисия Жан-Клон Юнкер, Сърбия и Черна гора имат реален шанс да се присъединят към организацията до 2025 г. Но според интервюто на люксембургския политик за интернет изданието EUObserver, това е „намерение, а не краен срок“. \r\nБрюксел настоя в същото време балканските страни да започнат активна борба с корупцията и работят за независимост и прозрачност на съдебната власт. \r\nПреди няколко години, отбелязва изданието, Юнкер утвърди меморандум за включването на нови членове в ЕС, но сега Европейската комисия реши да отвори вратата за балканските държави. Причините за повишения интерес на Брюксел в региона са две. На първо място, ЕС се опитва да вземе инициативата от Русия и Китай и укрепи своето влияние на полуострова. \r\n„Геополитическото влияние на Русия, Китай и Турция там (на Балканите – бел. пр.) расте, и ние сме длъжни да се уверим, че влиянието на ЕС ще остане доминиращо“, заяви Юнкер в интервюто за електронното издание, цитиран от руския вестник.  \r\nОсвен това стабилността на Балканите гарантира благополучие и за ЕС, което е втората причина, пише още изданието. Точно през този региона в Европа проникват бежанци, ислямисти и престъпници.\r\nСпоред доцент Александър Тевдой-Бурмули, ЕС е обречен да отделя повече време на полуострова. „Балканите са бурен регион, страдащ от етнически конфликти и престъпност и затова Европейският съюз се опитва да намери начини да го стабилизира от доста време“. И тъй като това е транзитен регион, той трябва да бъде интегриран в енергийната инфраструктура на Съюза, смята още преподавателят в Московкия държавен институт по международни отношения. \r\nВ края на февруари Юнкер ще отправи на пътешествие из Балканите, пише вестникът, целта на което е да говори лично с ръководителите в Белград, Подгорица, Прищина, Сараево, Скопие и Тирана, като главната тема на разговорите ще бъде начин за решаването на проблемите в региона. \r\n***Планът да се закупят хеликоптери Ка-52 от руското Министерство на отбраната бе обявен във вторник от заместник-министъра на отбраната Юри Борисов по време на неговото посещение в завода за въздушна техника „Прогрес“ в Арсенев, пише вестник Коммерсант, в статия под заглавие „Алигатор“ се хареса на армията – руското Министерство на отбраната е готово за закупи над сто хеликоптера Kа-52. \r\n\"Ние анализирахме резултатите от 2017 г. и обсъдихме плановете за следващото десетилетие“, разкри Борисов. „Готови сме да сключим договор за 114 нови бойни вертолета“, заяви още заместник-министърът, като уточни, че споразумението ще бъде договорено в рамките на „Държавната програма за въоръжение 2027 г.“ Борисов заяви, че хеликоптерите Ка-52 освен това ще бъдат екипирани с ново дългобойно оръжие и усъвършенствана радарна система. \r\nТакъв договор бе подписан за първи път през 2011 г., когато фирмата производител не само успя да завърши в срок доставката на 146 машини Ка-52, но и да го направи четири години по-рано от посочената 2020 г. \r\nВеролетът бе изпробван в реални бойни условия през март 2016 г. , когато по решение на Генералния щаб на Русия бе включен в групата машини, които бе включена в бойните действия в Сирия. И въпреки някои критики от конкуренти, свързани с някои части от електрониката на машината, Ка-52 бе приет добре от руската армия, отбеляза изданието, като няколко от тях все още са на въоръжение в руските бази в Сирия. Според данни на вестника, нуждата от покупката е предизвикана от бойните действия с близкоизточната държава, която е показала нуждата от силна военновъздушна част. Пак според същия източник до 2027 г. се планира покупката на общо 260 такива машини. \r\n***„Намери и обезвреди“ е една от статиите на първите страници на „Российская газета”.  В нея изданието представя свое интервю с началника на руския Следствен комитет Александър Бастрякин, който е определил осем цели пред следствените служите за 2018 г. \r\nСред тях са борбата с корупцията, неплащането на данъци и забавянето на заплатите. Според думите на Бастрякин, неговите подчинени трябва „бързо и качествено да разследват престъпления, свързани с корупцията и извършени от високопоставени официални лица и  организирани групировки в особено широк мащаб“. В същото време трябва да се обърне внимание на борбата срещу присвояването и злоупотребата с държавни средства. \r\nБастрякин напомни, че 2018 г. бе определена в Русия като първата от „десетилетието на детството“ и в тази връзка завеждащият следствените служби призова за особено внимание при разследването и предотвратяването на всички опити за незаконно присвояване на бюджетни средства, предназначени за майчинство и детски надбавки. \r\nЕдна от главните задачи пред Следствения комитет е също така повишаване на готовността с оглед на предстоящото Световно първенство по футбол в Русия през лятото на тази година, добави още Бастрякин, който представи и някои данни за свършената работа. Според неговите думи, „общият брой на престъпленията през 2017 г. е намалял с пет процента, процентът на сериозните престъпления, в това число убийства, е намалял със седем на сто, а случаите на умишлено причиняване на телесна проведа са спаднали с 10%.“ Според Бастрякин, за първи път в новата история на Русия успешно разрешените случаите свързани с убийство са 91%.  \r\n***В Кишинев конфликтът между управляващото прозападно мнозинство и президента на страната Игор Додон продължава да набира сила, пише на първите си страници руският вестник “Известия”, в статия, озаглавена „Евроинтеграцията на разпада“. Изданието пояснява, че следващата точна на разногласие е опитът да се промени Конституцията, като това става без провеждане на референдум по въпроса, коментира руският всекидневник. Управляващото мнозинство одобри инициативата да се въведе в Основния закон член относно евроинтеграцията на Молдова. Според коментар на Додон, направен в интервю за изданието, вкарване на геополитическа ориентация в Конституцията без референдум по въпроса би имало опасни последици за република. \r\n„С всички свои решения, управляващото мнозинство показва незаинтересованост за решаване на Приднестровския проблем“, заяви Додон. Според него, управляващите имат желание да разрешат въпроса само на думи, но им липсва желание за това. По думите на държавният глава „обратното присъединяване на приднестровските територии към Молдова означава още 300 хил. гласоподаватели, които няма да ги подкрепят (управляващите – бел. пр.). Според Додон, правителството на премиера Павел Филип се интересува „само от бизнес интересите си на двата бряга на Днестър“. \r\nПо думите на президента, искането да се включи в конституцията точка за европейската ориентация на държавата е опит на управляващите да спечелят хората, които все още нямат изградено политическо мнение малко преди насрочените за ноември парламентарни избори. \r\nДодон подчерта, че той е за решаване на въпроса с референдум, но това няма да бъде лесно по неговите думи. „Като държавен глава аз имам правото да иницииран допитване по въпроса. Президентът инициира, но парламентът определя дата за плесбицита“, разкри държавният глава. \r\nЗаконодателната инициатива за вкарване на вектор на геополитическа ориентация бе одобрен от правителството на страната, а през декември 2017 г. положително по въпроса се изказа и Конституционният съд. Но гласуването в парламента може да стане не по-рано от шест месеца след решението на съда, а по думите на Додон, той смята да разпусне Народното събрание през юли. Като резултат, управляващите просто няма да имат времето да приемат желаната поправка преди изборите през ноември. \r\n***", "date": "2018.02.07", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/02/07/2485777/pregled-na-mezhdunarodnite-novini-do-6-chasa-agentsiya-fokus.html", "text": "Държавният секретар на САЩ Рекс Тилърсън обвини Русия в неизпълняване на поетия ангажимент за премахване на химическото оръжие в Сирия, според интервю на Тилърсън, дадено за американския телевизионен канал Fox news. \r\nСпоред изказването на държавния секретар, „те (Русия – бел. пр.) подкрепят режима на (Башар) Асад, те осигуряват въздушна подкрепа“. Тилърсън подчерта, че „Русия е виновна, те се съгласиха да предприемат мерки по отношение на химическото оръжие, но явно не са го направили“. Държавният секретар добави, че  Москва „може да отрича колкото си иска, но фактите са си факти“. \r\nВ понеделник Съветът за сигурност на ООН проведе отворено заседание относно химически оръжия и атаките с химическо оръжие в Сирия. САЩ, Великобритания и Франция обвиниха Дамаск, че използва боен газ срещу цивилно населени, след като стана ясно, че най-вероятно такава атака е била извършена в провинция Източна Гута в средата на януари. \r\n*** Говорителят на Кремъл Дмитрий Песков заяви във вторник, че Русия има правото да поставя оръжия където пожелае на своя територия на фона на съобщенията, че Москва е разпоредила край Калининград да бъдат разположени способните да носят ядрена глава ракети „Искандер“.\r\nВъв вторник президентът на Литва Далия Грибаускайте заяви, че Русия е разположила такъв тип ракети край Калининград, като информацията не бе потвърдена от Москва. На пресконференция същия ден, говорителят на Кремъл Дмитрий Песков отказа да потвърди данните изрично, но отбеляза, че „разполагането на едно или друго оръжие или военна част, стига да е на руска територия, е суверено право на Руската федерация“. Според Песков, „Русия никога не е заплашвала никого и не заплашва никого“. Говорителят добави, че Москва „има това суверено право“, което „трудно би било причина за нечии тревоги“.\r\nМедията отбелязва, че от Калининград, ракетите „Искандер“ могат да достигнат големи части от територияте на Полша, Литва, Латвия и Естония. \r\n*** Компанията на Илън Мъск SpaceX изпрати в Космоса най-мощната ракета правена някога. Ракетата не само е най-мощната, но тя се върна и успешно на земята, като всяка от трите ѝ съставни части е готова за повторна употреба. Компанията се надява, че модификации на същата ракета могат да се използват за да превозят хора до Луната или дори до Марс. Именуваната „Фалкон Хеви“ машина бе изстреляна от Кейп Канаверал, Калифорния, от същия полигон, от който преди половин век са излетели хора за Луната. \r\nПървото изстрелване обаче не носеше човек. Вместо това в совалката имаше кола, в която се намираше манекен в скафандър, на който му предстои да се носи от нашата планета до Марс в следващите около милиард години. В ракетата има също така капсула, съдържаща книги, писани от Айзък Азимов и плоча с имената на всички шест хиляди души, спомогнали за сглобяването на ракетата. \r\nСлед като този товар бе доставен в Космоса, трите части на ракетата и нейните 27 двигателя паднаха обратно на земята. Това бе един от ключовите момента в теста на компанията, която се надява да успее да използва повторно частите на машината за да сглоби нова, правейки по този начин завладяването на космическото пространство доста по евтино. \r\n*** Японският външен министър Таро Коно е изразил недоволството си заради започналото руско военно учение на Курилските острови. Според първия дипломат на Токио, „това противоречи на позицията на нашата страна по отношение на Северните територии, заради което ние изразихме нашите протести“.\r\nОт Руското посолство в Токио все още не са излезли с официален коментар. \r\nПо-рано от пресцентъра на Източния военен окръг на Министерството на отбраната на Русия съобщиха, че повече от две хиляди военнослужещи участват в започналите маневри на Курилите, по време на които се отработват действия срещу нападения от страна на нелегални въоръжени формации. Около 500 единици техника също са включени в ученията. \r\nАгенция „Фокус“ припомня:\r\nМосква и Токио водят териториален спор за най-южните четири острова от Курилската верига в продължение на десетилетия. Островите са наричани в Япония „Северни територии“ за да се избегнат някои включени в предишни договори между Русия и Япония определения. Руската страна сочи няколко международни споразумения, според чието тълкуване островите принадлежат на Москва, докато Токио използва споразумения с Москва от преди Втората световна война и една неяснота в договора от Сан Франциско от 1951 г., според които част от островите, които са принадлежали на Япония, вече не са нейни, но не се посочва коя държава ще ги администрира. \r\n*** Американският президент Доналд Тръмп е поискал провеждането на военен парад във Вашингтон, съобщиха от Белия дом във вторник. Държавният глава, който говореше за тази си идея още преди да встъпи официално в длъжност, е направил искането си пред офицери от Министерството на отбраната, които в момента търсят подходяща дата. \r\n„Президентът Тръмп изказва невероятно подкрепа за американските военнослужещи, които рискуват техния живот всеки ден за да пазят страната ни в безопасност“, заяви говорителят на Белия дом Сара Сандърс. „Той поиска Министерството на отбраната да определи дата за честването, на което американците да могат да покажат своята признателност“. \r\n*** Брюксел ще има възможността да налага наказателни мерки срещу Великобритания по своя воля по време на преходния период след Брекзит, според съдържанието на „изтекъл“ документ, изготвен от Европейския съюз. \r\nОстаналите 27 страни членки искат да имат правото да действат срещу Лондон без да е нужно да минават през ненужно дълъг юридически процес, засягащ Европейския съд, ако Брюксел реши, че Великобритания нарушава законите на организацията. \r\nТези наказателни мерки ще се изразяват чрез „преустановяването на определени ползи… от вътрешния пазар“ на Европейския съюз, като това всъщност представлява риск от нанасяне на вреда на икономическите интереси на ЕС. Този вид санкции, които от Брюксел могат да въведат лесно и бързо ще засягат някои мита на определени стоки, както и временно преустановяване на действието на споразумението, което позволява на британските авиопревозвачи да летят до континента. \r\nВ документа, с който изданието разполага не се посочва кои действия от страна на Лондон биха могли да предизвикат наказателните мерки, но изглежда, че ЕС е намерил начин да гарантира правата на своите граждани във Великобритания след Брекзит, коментира изданието. \r\nИзтеклият документ носи заглавието Преходни договорки по споразумението за изтеглянето и се отнася до преходния период, започващ след 29 март 2019 г. \r\n*** Руското търговско представителство в Дамаск е обстреляно с миномет във вторник, разкриха от външното министерство в Москва. Не се съобщава за жертви или пострадали  вследствие на попадналата 120-милиметрова мина. \r\nВ разпространеното от външното ведомство становище се казва също така, че Москва „решително осъжда терористичната атака срещу дипломатическата мисия на Руската федерация в Дамаск, която е само удължение на веригата от престъпления, извършени срещу мирните жители в града в последните дни“.\r\nНа пети февруари под минометен обстрел попадна и сградата на руска неправителствена организация, поради което се наложи персоналът ѝ да се евакуира, припомня от агенцията. \r\n*** На днешната сесия на македонския парламент е взето решение аеропортът „Александър Велики“ да се преименува на „Международно летище Скопие“.\r\nПокрай това, на пресконференция на македонския премиер Зоран Заев във вторник той заяви, че е взето официално решение международната магистрала Е-75 да се преименува на „Приятелство“.\r\n***", "date": "2018.02.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/07/2485778/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от – 6° до + 6°.\r\nВремето над по-голямата част от страната е ясно. \r\nСлаб до умерен вятър духа в областите Варна, Добрич, Разград, Силистра, Смолян, София и Хасково, а силен вятър духа в района на проход „Петрохан“.\r\nДъжд вали в района на Самоков.\r\nПътните настилки са предимно сухи, на места влажни, а по високите и усойни места частично заледени и обработени.\r\nНамалена видимост поради мъгла:\r\n- до 50 м в обл. Плевен, както и в районите на Средец и Пода /обл. Бургас/, Костандово /обл. Пазарджик/ и по поречието на р. Дунав /обл. Русе/;\r\n- до 100 м в областите Сливен и Ямбол, както и в районите на Карнобат /обл. Бургас/, Свищов /обл. В.Търново/, Борован /обл. Враца/ и Берковица /обл. Монтана/;\r\n- до 150 м в районите на Мъглиж и Богданово /обл. Ст. Загора/.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът III-107: Движението по път III-107 Пастра - Рилски манастир се осъществява двупосочно в една лента поради почистване на срутване на скална маса при км 23. Срок до 07.02.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.07", "title": "Актуална пътна обстановка"}
{"url": "http://www.focus-news.net/news/2018/02/07/2485776/reuters-edin-chovek-e-zaginal-pri-pozhar-v-zapadnata-chast-na-london.html", "text": "Един човек е загинал при пожар в западната част на Лондон, съобщава Reuters, като се позовава на данни от пожарните служби. От разпространеното съобщение става ясно, че няколко жители на една от жилищните сгради в лондонски квартал са били евакуирани заради огъня. На мястото са пристигнали 12 екипа на пожарната и около 80 служители, които са успели да поставят под контрол огнената стихия. Изясняват се подробностите около инцидента и смъртния случай. : Цанко Цолов", "date": "2018.02.07", "title": "Reuters: Един човек е загинал при пожар в западната част на Лондон"}
{"url": "http://www.focus-news.net/news/2018/02/07/2485780/predstoyashti-sabitiya-v-stranata-za-7-fevruari-agentsiya-fokus.html", "text": "***\r\nОт 09.00 часа започва пленарното заседание на Народното събрание.\r\n***\r\nОт 10.00 часа започва седмичното заседание на Министерския съвет.\r\n***\r\nОт 08.30 часа, 13.00 часа и 18.00 часа в подлеза на метростанция „Сердика“ и на площада в подлеза на метростанция СУ „Св. Климент Охридски“ ще се проведат серия от масови демонстрации с участието на талантливи млади футболисти. Събитието е част от подготовката за посрещането на Купата на FIFA на 14 февруари в България.\r\n***\r\nОт 09.30 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в сградата на КЕВР ще се проведе открито заседание за обсъждане на доклад относно утвърждаване на пределна цена на топлинната енергия на „Коген Загоре“ ЕООД.\r\n***\r\nОт 10.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Мелиад Ф. и Хасал Ел Х. и, на които са повдигнати обвинения за тероризъм.  \r\n***\r\nОт 10.00 часа 12-и състав на Специализирания наказателен съд ще заседава по делото срещу Иван М., Марио Г. и др., на които са повдигнати обвинения за организиране и ръководене на престъпна група.  \r\n***\r\nОт 10.00 часа 1-ви състав на Софийски градски съд ще заседава по делото срещу Огнян Донев и Борис Борисов (чл.255-257 НК). \r\n***\r\nОт 10.00 часа в конферентната зала на Клиниката по детска кардиология в Националната кардиологична болница ще се проведе пресконференция  във връзка със  Седмицата на вродените сърдечни малформации.\r\n***\r\nОт 10.30 часа 8-и състав на Софийски градски съд ще заседава по делото Николай Ненчев (чл. 282, ал. 3 НК). \r\n***\r\nОт 10.30 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за организиране и ръководене на организирана престъпна група.  \r\n***\r\nОт 10.30 часа 18-и състав на Специализирания наказателен съд ще заседава по делото срещу Богомил М., Ивелин Д. и др., на които са повдигнати обвинения за изнудване.  \r\n***\r\nОт 11.00 часа в Дома на Европа ще бъде открита изложба и награждаване на млади автори за творби по темата „Заедно стигаме по-далеч“.\r\n***\r\nОт 11.00 часа в зала 4 на Националния исторически музей ще бъде представена изложбата „Сакралното пространство на религиозната култура и народното изкуство по българските земи ХV – ХІХ в.“.\r\n***\r\nОт 11.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за организиране и ръководене на организирана престъпна група.  \r\n***\r\nОт 11.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за организиране и ръководене на организирана престъпна група.  \r\n***\r\nОт 11.00 часа, жители на квартал „Горубляне“ ще протестират пред парламента, които ще изразяват недоволството си срещу това земите им да се отреждат за частни паркове.\r\n***\r\nОт 12.30 до 13.00 часа пред задния вход на Народното събрание граждани организират протест срещу последните изменения в Закона за опазване на земеделските земи. \r\n***\r\nОт 13.30 часа в заседателната зала на Висшия съдебен съвет (ул. „Екзарх Йосиф“ 12) ще се проведе заседание на Прокурорската колегия на Съвета. \r\n***\r\nОт 13.30 часа 9-и състав на Софийски градски съд ще заседава по делото срещу съдия Люба Петрова за съставяне на официален документ с невярно съдържание.\r\n***\r\nОт 14.30 часа в галерия „България“ на Концертен комплекс „България ще се състои пресконференция по повод концерта на Сара Чанг със Софийската филхармония.\r\n***\r\nОт 15.00 часа 5-и състав на Специализирания наказателен съд ще заседава по делото срещу Мирослав В., Живко И. и др., на които са повдигнати обвинения за организиране и ръководене на организирана престъпна група.  \r\n***\r\nОт 18.00 часа Фондация BCause, Българска асоциация за управление на хора (БАУХ) и Българско дружество за връзки с обществеността (БДВО) ще връчат Годишен знак за редовно дарителство от работно място „Отговорна компания – отговорни служители” в Студио 5, НДК.\r\n***\r\nОт 18.15 часа на Терминал 2 на Летище „София“ ще се завърнат петима участници в 26-та Национална Антарктическа Експедиция. Това са физиците д-р Гергана Георгиева и Васил Гурев, работещи по проект за мониторинг на сеизмичната активност в района на Южните Шетлъндски острови, биолога д-р Милка Елшишка, която изследва нематодите в почвената покривка на о-в Ливингстън, лекарят д-р Цветан Василев и логистикът Йордан Тодоров.\r\n***\r\nОт 19.00 часа в зала „Славейков” на Френски институт в България ще се състои „Един различен концерт”, организиран от Музикална къща „Мюзик Плей”.\r\n***\r\nОт 14.00 часа Общинският съветник от ГЕРБ Надя Георгиева ще се срещне с граждани в офиса на партията на ул. „Георги Бенковски” №1.\r\n*** \r\nОт 18.00 часа в ХГ „Борис Денев“ ще бъде открита „Фронтови етюди“ – изложба, посветена на 135г. от рождението на Борис Денев.\r\n*** \r\nОт 19.00 часа в Клуб 7 ще се проведе среща с Art&Dance Center Un Beso. \r\n*** \r\nОт 11.00 часа в сградата на Община Горна Оряховица Омбудсманът Мая Манолова и екип от експерти на институцията организират изнесена приемна за граждани. От 14.00 часа общественият защитник ще даде брифинг за журналисти в Община Горна Оряховица, стая 114.\r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 общинският съветник от ПП ГЕРБ-Варна Надя Георгиева ще се срещне с граждани.\r\n***\r\nОт 13.30 часа в съдебна зала №3 на Административен съд – Враца ще се проведе среща с с ученици от СУ „Козма Тричков“ и ПЕГ „Йоан Екзарх“ във връзка с Образователната програма.\r\n***\r\nОт 17.00 часа в малката зала на Художествена галерия „Иван Фунев“ ще се проведат XXIX Зимни четения с доц.д-р Нарцис Торбов.\r\n***\r\nОт 11.00 часа в сградата на община Горна Оряховица омбудсманът Мая Манолова и екип от експерти на институцията организират изнесена приемна за жителите на града. От 14.00 часа омбудсманът ще даде брифинг в стая 114 в Община Горна Оряховица.\r\n***\r\nОт 17.00 часа омбудсманът Мая Манолова, по покана на младежите от група „отГОворните“, ще разговаря с млади хора в Градската художествена галерия „Недялко Каранешев“ (ул. \"Патриарх Евтимий\" 1а).\r\n***\r\nОт 10.00 часа, в залата на втори етаж в сградата на Областна администрация - Кюстендил, ще се проведе информационна среща на земеделските стопани от областта с представители от Министерство на земеделието, храните и горите.\r\n***\r\nОт 11.00 часа началникът на РУ- Нови пазар гл. инсп. Веселин Райнов ще се срещне с жителите на село Зайчино ореше в сградата на  кметството.  \r\n***\r\nОт 10.00 часа общинските съветници от ГЕРБ - Перник д-р Явор Рангелов и Атанас Захариев организират съвместна приемна в сградата на Община Перник.\r\n***\r\nОт 10.00 часа бригаден генерал Илко Йорданов - командир на Национална гвардейска част, Георг Спартански - кмет на Община Плевен, Ваня Дражева – директор на ОУ \"Д-р Петър Берон\" и Калин Сърменов – актьор и директор на Сатиричния театър ще открият гвардейски музеен кът в ОУ \"Д-р Петър Берон\" - Плевен.\r\n***\r\nОт 09.00 часа, в зала 10 на Окръжен съд – Пловдив ще се гледа делото срещу подсъдимия Никола Х.,  обвинен, че в периода 1.11.2011 г. – 13.07.2012 г. в гр. Пловдив е избегнал установяване и плащане на данъчни задължения с особено големи размери.\r\n***\r\nОт 10:00 часа, в хотел Рамада Пловдив Тримонциум, EVN България ще проведе пресконференция.\r\n***\r\nОт 10 часа, в зала 1 на Апелативен съд – Пловдив ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав.\r\n***\r\nOт 11.00 часа в Голяма конферентна зала на ГДК \"Борис Христов\" заместник-кметът Стефан Стоянов ще връчи грамоти и свидетелства на педагозите, успешно завършили поредния курс по въвеждане на Монтесори педагогика в училищата и детските градини в Пловдив.\r\n***\r\nOт 11.45 часа, в Заседателната зала на Община Пловдив, ще се състои пресконференция във връзка с провежданото отчетно годишно заседание на Общинската и местните комисии за борба срещу противообществените прояви на малолетните и непълнолетните, гр. Пловдив. Пресконференцията ще се ръководи от г-н Георги Маринов – заместник – кмет „Обществен ред”. Участие в нея ще вземат представители на местните комисии за БППМН, Съда и Прокуратурата.\r\n***\r\nВ парк „Пети октомври“ ще бъде открита пътуващата изложба на ямболския маскараден фестивал  „Кукерландия“.\r\n***\r\nОт 18.00 часа в Регионална библиотека  „Захарий Княжески“ ще бъде прдставена новата книга на Йордан Стоев - „Градината на праведните грешници“.\r\n***\r\nОт 19.00 часа в Оперния театър ще започне Симфоничен концерт с диригент Иван Василевски и солисти и оркестър на Държавна опера - Стара Загора.\r\n***\r\nОт 14.00 часа директорът на  „Общинска данъчна дирекция“ Румен Тинчев ще даде пресконференция за началото на данъчната кампания, прогнози за 2018 г. и отчет на събираемостта за 2017 година.\r\n***\r\nОт 10.00 часа в зала 203 на Община Шумен ще се проведе конкурсът за избор на директор на Центъра за подкрепа и личностно развитие – Обединен детски комплекс – Шумен.\r\n***\r\nОт 11.00 часа началникът на РУ- Шумен гл. инспектор Илиян Николов ще се срещне с жителите на село в сградата на кметството.", "date": "2018.02.07", "title": "Предстоящи събития в страната за 7 февруари (Агенция „Фокус“)"}
{"url": "http://www.focus-news.net/news/2018/02/07/2485775/tass-reks-tilarsan-obvini-rusiya-v-neizpalnyavane-na-poetiya-angazhiment-za-premahvane-na-himicheskoto-orazhie-v-siriya.html", "text": "Държавният секретар на САЩ Рекс Тилърсън обвини Русия в неизпълняване на поетия ангажимент за премахване на химическото оръжие в Сирия, предава ТАСС, като се позовава на интервю на Тилърсън, дадено за американския телевизионен канал Fox news. \r\nСпоред изказването на държавния секретар, „те (Русия – бел. пр.) подкрепят режима на (Башар) Асад, те осигуряват въздушна подкрепа“. Тилърсън подчерта, че „Русия е виновна, те се съгласиха да предприемат мерки по отношение на химическото оръжие, но явно не са го направили“. Държавният секретар добави, че  Москва „може да отрича колкото си иска, но фактите са си факти“. \r\nВ понеделник Съветът за сигурност на ООН проведе отворено заседание относно химически оръжия и атаките с химическо оръжие в Сирия. САЩ, Великобритания и Франция обвиниха Дамаск, че използва боен газ срещу цивилно населени, след като стана ясно, че най-вероятно такава атака е била извършена в провинция Източна Гута в средата на януари. : Цанко Цолов", "date": "2018.02.07", "title": "ТАСС: Рекс Тилърсън обвини Русия в неизпълняване на поетия ангажимент за премахване на химическото оръжие в Сирия"}
{"url": "http://www.focus-news.net/news/2018/02/07/2485779/predstoyashti-mezhdunarodni-sabitiya-za-7-fevruari-agentsiya-fokus.html", "text": "***Съюзът (ХДС/ХСС) на Ангела Меркел и Германската социалдемократическа партия (ГСДП) ще анализират ситуацията след маратонските преговори за съставяне на управляваща коалиция в Германия\r\n***Представителите на ЕС и Великобритания продължават разговорите за транзитния период след Брекзит\r\n***Канцлерът на Германия Ангела Меркел и премиерът на Италия Паоло Джентилони ще дадат взаимна пресконференция\r\n***Продължава турската военна операция „Маслинова клонка“ в северозападния сирийски регион Африн\r\n*** Реакции след обявяването на Стратегията на ЕС за Западните Балкани\r\n***", "date": "2018.02.07", "title": "Предстоящи международни събития за 7 февруари (Агенция \"Фокус\")"}
{"url": "http://www.focus-news.net/news/2018/02/07/2485782/parlamentat-okonchatelno-shte-glasuva-zakon-za-evropeyskata-zapoved-za-razsledvane.html", "text": "По предложение на ПГ на ГЕРБ парламентът ще гласува окончателно приемането на Закон за Европейската заповед за разследване. Това се посочва в проектопрограмата за работа на Народното събрание. Законът е съобразен с европейска директива, а с въвеждането й ще се улесни разследването на корупция, трафик на наркотици и организирана престъпност. България е съвносител на предложението за приемане на директивата заедно с Белгия, Естония, Испания, Австрия, Словения и Швеция.\r\nДепутатите ще гласуват и предложението на БСП на гражданите над 18 години да се предоставя възможност да получат електронна карта за културни дейности. За 2019 година левицата предлага минималната стойност на картата да бъде 200 лева. С нея ще могат да се посещават концерти, музеи, галерии, театри и филмови прожекции, ще могат да се купуват и книги.\r\nПарламентарната комисия по земеделието и храните ще разгледа ветото на президента Румен Радев върху Закона за посевния и посадъчния материал. Държавният глава върна закона на ново обсъждане на 2 февруари. Той изрази несъгласие с правилата относно промяната на предназначението на земеделските земи. \r\nМинистърът на правосъдието Цецка Цачева ще отговаря на въпроси на депутати в парламентарната правна комисия. \r\nОбразователният министър Красимир Вълчев, социалният министър Бисер Петков и икономическият министър Емил Караниколов ще бъдат изслушани на съвместно заседание на три комисии. Министрите ще отчетат пред депутатите напредъка по въвеждането на дуалната система в професионалното образование.", "date": "2018.02.07", "title": "Парламентът окончателно ще гласува Закон за Европейската заповед за разследване"}
{"url": "http://www.focus-news.net/news/2018/02/07/2485781/nimh-dnes-oblachnostta-shte-bade-promenliva-na-mesta-shte-ima-prevalyavaniya-ot-dazhd.html", "text": "Днес облачността ще е променлива, по-често значителна, на места с превалявания от дъжд. В сутрешните часове на отделни места в низините и около водните басейни ще има мъгли. Ще духа слаб в източната половина на страната умерен вятър от юг-югоизток. Максималните  температури ще са от 7° до 12°, за София - около 9°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще е предимно облачно. На отделни места, главно по южното крайбрежие, е възможно да има слаби превалявания от дъжд. Ще духа слаб до умерен югоизточен вятър. Максималните температури ще са 8°-9°. Температурата на морската вода е 6-8°. Вълнението на морето ще е 2-3 бала.\r\nВ планините облачността ще е по-често значителна. Ще има превалявания, над  1800-2000 метра - сняг, а в по-ниските части ще са от дъжд. Ще духа умерен и силен югозападен вятър, който след обяд още ще се усили. Максималната температурата на височина 1200 метра ще е около 5°, на 2000 метра около 0°.\r\nАтмосферното налягане е близко до средното, но през деня значително ще се понижи.", "date": "2018.02.07", "title": "НИМХ: Днес облачността ще бъде променлива, на места ще има превалявания от дъжд"}
{"url": "http://www.focus-news.net/news/2018/02/07/2485784/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo.html", "text": "Силно интензивен е трафикът на изход за товарни автомобили на ГКПП „Капитан Андреево“. Това съобщиха за Агенция „Фокус“ от пресцентъра на ГД „Гранична полиция“.  Леко интензивно е движението на изход за товарни автомобили на ГКПП „Лесово“. На границите със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2018.02.07", "title": "ГД „Гранична полиция“: Интензивен е трафикът на изход за товарни автомобили на ГКПП „Капитан Андреево“"}
{"url": "http://www.focus-news.net/news/2018/02/07/2485783/new-europe-sreshta-na-es-i-turtsiya-shte-se-provede-vav-varna-prez-mart.html", "text": "Среща между Турция и представители на ЕС ще бъде проведена в българския град Варна на 26 март, като се очаква турският президент Реджеп Тайип Ердоган да бъде сред присъстващите, разкри говорител на ЕС във вторник, предава New Europe. С турският държавен глава ще се срещнат председателя на Европейския съвет Доналд Туск, на Европейската комисия Жан-Клон Юнкер и премиерът Бойко Борисов. Представителите на Съюза целят да „обсъдят двустранните отношения с Турция, както и регионални и въпроси от международен характер“\r\nСрещата ще служи като опит за подобряване на отношенията  между ЕС и Анкара. : Цанко Цолов", "date": "2018.02.07", "title": "New Europe: Среща на ЕС и Турция ще се проведе във Варна през март"}
{"url": "http://www.focus-news.net/news/2018/02/07/2485760/anadolu-agency-turskiyat-prezident-provede-izvanredna-sreshta-otnosno-operatsiyata-v-afrin.html", "text": "Турският президент Реджеп Тайип Ердоган е провел извънредна среща с висши официални лица, на които е била обсъдена операция „Маслинова клонка“ в Африн, предава Anadolu Agency. Друга от основите теми, които присъстващите са засегнали е бил борбата срещу тероризма, съобщава още държавната агенция. \r\nНа разговорите са присъствали премиерът Бинали Йълдъръм, Председателят на Генералния щаб Хулуси Акар, външният министър Мевлют Чавушоглу, министрите на вътрешните работи и отбраната съответно Сюлейман Сюлу и Нюретин Чаникли.: Цанко Цолов", "date": "2018.02.07", "title": "Anadolu Agency: Турският президент проведе извънредна среща относно операцията в Африн"}
{"url": "http://www.focus-news.net/news/2018/02/07/2485786/pravitelstvoto-shte-razgleda-izpalnenieto-na-merkite-za-preodolyavane-na-demografskata-kriza.html", "text": "На седмичното си правителствено заседание кабинетът ще разгледа отчет за изпълнението на мерките по преодоляване на демографската криза в страната, заложени в управленската програма на правителството за периода 2017-2021 г., към 31 декември миналата година. Това става ясно от програмата на Министерския съвет. В дневния ред на министрите се предвижда и приемането на доклад за касовото изпълнение на държавния бюджет и на основните показатели на консолидираната фискална програма за 2017г. Ще бъде представен и отчет за изпълнението на препоръките от доклада на Европейската комисия от януари 2017г. в рамките на Механизма за сътрудничество и оценка. Очаква се да бъдат одобрени допълнителни средства по бюджета на Министерството на правосъдието, както и проект на споразумение между правителствата на България и Армения за сътрудничество в областта на информационните технологии и съобщенията.", "date": "2018.02.07", "title": "Правителството ще разгледа изпълнението на мерките за преодоляване на демографската криза"}
{"url": "http://www.focus-news.net/news/2018/02/07/2485789/vazstanovyavat-se-uchebnite-zanyatiya-na-uchenitsite-v-oblastite-ruse-varna-i-kyustendil.html", "text": "От днес се възстановяват учебните занятия на учениците в областите Русе, Варна и Кюстендил, които бяха преустановени заради обявената грипна епидемия. На територията на област Русе остават в сила всички останали противоепидемични мерки, съобщиха от пресцентъра на Министерството на здравеопазването.\r\nВ Кюстендил учебният процес ще бъде възобновен, съгласно графика на всяко едно от учебните заведения в региона, като учебният материал ще бъде преструктуриран.\r\nУчилищата на територията на Варна и областта също отварят врати днес. Отчетено е, че заболеваемостта от остри респираторни заболявания и грип във Варненска област е спаднала от 198,69 до 178,37 на 10 000 души. Данните са за периода от 29 януари до 4 февруари.\r\nС цел ограничаване на заболяемостта от грип на територията на общините Свиленград и Тополовград до 9 февруари 2018 г. се преустановяват детските и женски консултации, имунизациите и профилактичните прегледи, плановите операции и свижданията в лечебните заведения. \r\nЗаради висока епидемична заболяемост грипната епидемия на територията на област Монтана се удължава до 11 февруари 2018 г. Занятия във всички учебни заведения в областта се преустановяват до 9 февруари, включително.", "date": "2018.02.07", "title": "Възстановяват се учебните занятия на учениците в областите Русе, Варна и Кюстендил"}
{"url": "http://www.focus-news.net/news/2018/02/07/2485785/afp-palestinets-ranil-s-nozh-zhitel-na-izrael-na-zapadniya-bryag-be-zastrelyan.html", "text": "Палестинец е ранил с нож израелски служител на реда на Западния бряг заради което е бил застрелян и починал на място, разкриха от армията на Израел, предава AFP. Пазачът е леко ранен, докато нападателят е бил убит от друг пазач. Инцидентът е станал северно от град Хеброн. Не се предоставени повече данни.\r\nВ понеделник палестинец уби с нож израелски войник недалеч от друг град на Западния бряг. Търсейки нападателя, израелски военни нахлуха в някои градове във вторник, като се стигна до сблъсъци и още един убит жител на Автономията. : Цанко Цолов", "date": "2018.02.07", "title": "AFP: Палестинец, ранил с нож жител на Израел на Западния бряг, бе застрелян"}
{"url": "http://www.focus-news.net/news/2018/02/07/2485773/sport-uest-hem-vodi-pregovori-s-patris-evra-za-kratkosrochen-dogovor.html", "text": "Британският клуб Уест Хем води преговори с Патрис Евра за подписване на краткосрочен договор с френския защитник, пише Guardian. Евра прекъсна договора си с Олимпик Марсилия по взаимно съгласие, след като миналата година получи забрана за игра за седем месеца след като удари с крак фен на отбора. Очаква се на защитника, който е работил и преди с треньора Дейвид Мойес, да му бъде предложен краткосрочен договор до края на сезона.", "date": "2018.02.07", "title": "Спорт: Уест Хем води преговори с Патрис Евра за краткосрочен договор"}
{"url": "http://www.focus-news.net/news/2018/02/07/2485774/holandiya-podkrepya-balgariya-za-shengen-no-napomni-che-stranata-ni-ima-da-svarshi-oshte-rabota-obzor.html", "text": "Премиерът Марк Рюте изрази пълната подкрепа на Холандия за присъединяването на България към Шенген. Той похвали усилията на правителството, но изтъкна, че има още работа за вършене. Марк Рюте посочи, че България е една от най-бързо растящите икономики в ЕС, както и ключов играч в региона. Холандският премиер коментира, че е доволен от активните действия на България за миграционната политика на ЕС. Той посочи, че страната ни е изпълнила всички критерии за еврозоната и поздрави правителството за напредъка. Според него има още какво да се направи, но вървим в правилната посока. \r\nПремиерът Бойко Борисов заяви, че Холандия е най-големият инвеститор в България с над 14 млрд. лева инвестиции. По думите му страната ни има пълното доверие на холандските инвеститори и холандския бизнес. Той изрази надежда за присъединяването на България към еврозоната и Шенген, защото всички знаят, че външната граница се пази изключително добре. Бойко Борисов изтъкна, че първият месец от Българското Председателство е изключително успешен. Според него ако и следващите месеци са успешни, България ще изпрати сигнал до Холандия, че е дисциплинирана, спазва финансовите правила, пази добре Шенгенската граница и може да генерира стабилност в целия регион.\r\nБиляна ИВАНОВА", "date": "2018.02.07", "title": "Холандия подкрепя България за Шенген, но напомни, че страната ни има да свърши още работа (ОБЗОР)"}
{"url": "http://www.focus-news.net/news/2018/02/07/2485787/ombudsmanat-maya-manolova-organizira-priemna-za-grazhdani-v-gr-gorna-oryahovitsa.html", "text": "Омбудсманът Мая Манолова и екип от експерти на институцията организират изнесена приемна за гражданите в гр. Горна Оряховица. Тя ще се състои на днес от 11.00 часа в сградата на общината (пл. „Георги Измирлиев“ № 5, стая 114). Това съобщиха от пресофиса на Омбудсмана на Р България. \r\nТелефонът за предварително записване на граждани за приемната е 0618/ 60 188.\r\nОт 11.00 часа омбудсманът Мая Манолова ще посети началното училище по изкуства и занаяти за социално слаби деца „Димитър Екимов“, с. Русаля, Община Велико Търново.\r\nВ 14.00 часа общественият защитник ще даде брифинг за журналисти в Община Горна Оряховица, стая 114.\r\nОт 17.00 часа омбудсманът Мая Манолова, по покана на младежите от група „отГОворните“, ще разговаря с млади хора в Градската художествена галерия „Недялко Каранешев“ (ул. \"Патриарх Евтимий\" 1а).", "date": "2018.02.07", "title": "Омбудсманът Мая Манолова организира приемна за граждани в гр. Горна Оряховица"}
{"url": "http://www.focus-news.net/news/2018/02/07/2485765/balgariya-privetstva-strategiyata-za-zapadnite-balkani-s-koyato-ek-potvardi-evropeyskoto-razvitie-na-regiona-obzor.html", "text": "Европейската комисия прие Стратегия за надеждна перспектива за разширяване и засилен ангажимент на ЕС към държавите от Западните Балкани, потвърждавайки европейското бъдеще на региона. От Представителство на ЕК в България съобщиха, че в стратегията се посочват приоритетите и областите на съвместно засилено сътрудничество с цел преодоляване на конкретни ключови предизвикателства и по-специално необходимостта от основни реформи и добри съседски отношения. \r\nСтратегическият документ разяснява стъпките, които Черна гора и Сърбия следва да предприемат за приключване на присъединителния процес до 2025 г.; другите държави могат да ги настигнат, но засега Черна гора и Сърбия са единствените две държави, с които вече се водят преговори за присъединяване. От ЕК уточняват, че тази перспектива в крайна сметка зависи от силната политическа воля, осъществяването на реални и трайни реформи и окончателното разрешаване на споровете със съседните държави. В информацията се посочва още, че Албания и бившата югославска република Македония отбелязват значителен напредък по пътя си към ЕС и Комисията е готова да изготви препоръки за започването на преговори за присъединяване въз основа на изпълнените условия. Комисията ще започне изготвянето на становище относно молбата за членство на Босна и Херцеговина след получаване на изчерпателни и цялостни отговори на своя въпросник. При непрекъснати усилия и ангажираност Босна и Херцеговина би могла да стане кандидат за присъединяване. Косово има възможност за траен напредък чрез изпълнение на Споразумението за стабилизиране и асоцииране, както и да ускори напредъка си по пътя към ЕС, когато обективните обстоятелства са налице. \r\nЕвропейската комисия смята, че за изпълнението на стратегията за Западните Балкани и за подкрепа на плавния преход към членство е абсолютно необходимо да има подходящо финансиране. Комисията предлага постепенно увеличаване на финансирането по линия на Инструмента за предприсъединителна помощ (ИПП) до 2020 г., доколкото е възможно в рамките на разпределените средства по текущия пакет. Само за 2018 г. вече е предвидена предприсъединителна помощ за Западните Балкани в размер на 1.07 милиарда евро в допълнение към близо деветте милиарда евро през периода 2007—2017 г. \r\nОсвен това Комисията оповести и шест водещи инициативи с конкретни действия, които ЕС ще предприеме през следващите години в подкрепа на усилията за трансформация на Западните Балкани в области от взаимен интерес. \r\nВ своя позиция българското Министерство на външните работи приветства Стратегията и посочва, че именно за това страната ни е полагала усилия да върне региона в дневния ред на ЕС, което се случва от 15 години насам. „След срещата на върха в Солун през 2003 г. сега за първи път през май т. г. България ще събере всички лидери на Европа и региона, за тръгнем по-бързо заедно към общата ни цел“, се посочва в становището на МВнР. От там приветстват готовността на ЕК да подкрепи държавите от Западните Балкани с шест нови инициативи за засилване на върховенството на закона, сигурността и миграцията, социално-икономическото развитие, транспортната и енергийната свързаност, дигиталния дневен ред и отпадането на роуминга, както и добросъседските отношения. \r\nВъв връзка със стъпките, разяснени в стратегическия документ, които Черна гора и Сърбия следва да предприемат за приключване на присъединителния процес до 2025 г., министърът на външните работи Екатерина Захариева коментира: „Това е хоризонт. Това не е крайна дата, но, така да се каже, дава възможност на тези, които са готови, тогава да се присъединят към ЕС“. Подчерта външният министър. По думите ѝ всяка страна, която изпълни условията, може да стане страна-членка след тази дата. \r\nДокументът бе приветстван и от премиера Бойко Борисов, според когото със Стратегията „категорично се декларира желанието Европа да се развива като континент на стабилността, сигурността и просперитета“. По думите му на шестте страни и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС. Премиерът допълва още, че българското правителство ще подкрепя сраните от Западните Балкани в процеса им на подготовка за членството. \r\nПозиция по темата изрази и държавният глава Румен Радев. Той подкрепи и приветства публикуваната днес стратегия и в своя позиция я определи като „навременен документ, подчертаващ стратегическата цел на ЕС за присъединяване на региона“. Според президента Радев положително следва да се оцени, че Стратегията е ориентирана към практиката и очертава конкретни параметри на засилено сътрудничество със страните от региона. По думите му от ключово значение за успеха на Стратегията е лансирането на шестте конкретни области на партньорски инициативи, които адресират най-сериозните проблеми на региона и сред които с най-голяма важност са върховенството на закона, социално-икономическото развитие, сигурността и миграцията и особено помирението и добросъседските отношения. Според него важна особеност на стратегията е и нейният индивидуален подход към страните, защото по този начин Западните Балкани заемат като никога досега място в основополагащ документ на ЕС, дефиниращ бъдещи приоритети и действия на Съюза.", "date": "2018.02.07", "title": "България приветства стратегията за Западните Балкани, с която ЕК потвърди европейското развитие на региона (ОБЗОР)"}
{"url": "http://www.focus-news.net/news/2018/02/07/2485788/mkd-makedoniya-evropeyskiyat-vrah-se-saglasi-da-se-sreshtne-s-turskiya-prezident-v-balgariya.html", "text": "Европейският връх се съгласи да се срещне с турския президент Реджеп Тайип Ердоган в български град Варна, коментира македонското електронно издание МКД. \r\n„Ще ни се даде възможност да обменим виждания относно това как да подобрим нашите отношения на базата на взаимен респект и интерес“, заявиха председателят на Европейския съвет Доналд Туск и на Европейската комисия Жан-Клон Юнкер в писмото до Ердоган. \r\nБългария, която председателства Съвета на ЕС, ще бъде „мост“ между Брюксел и Анкара, отбелязва електронното издание.: Цанко Цолов", "date": "2018.02.07", "title": "МКД (Македония): Европейският връх се съгласи да се срещне с турския президент в България"}
{"url": "http://www.focus-news.net/news/2018/02/07/2485794/balgariya-v-svetovnite-medii-agentsiya-fokus-sreshta-na-varha-na-es-s-turskiya-prezident-vav-varna-balgariya-zasluzhava-da-vleze-v-shengen-i-evrozonata.html", "text": "Във времето в което ЕС се съвзема от множеството кризи и се опитва да маркира пътя напред, някои членове откриват, че са по-малко приветствани да споделят този път от други, коментира Bloomberg. България се опитва да влезе в еврозоната  и Шенген и изпълнява критериите и по двете направления, но резерви в някои от по-богатите държави забавят процеса. \r\nБившата комунистическа страна, която се намира на стратегическия южен фланк на Европа е тест за усилията на блока за по-дълбока интеграция с цел справяне с предизвикателствата като световния протекционизъм и заплахата от нова вълна бежанци. \r\n„Изборът на България е да се включи в ядрото“, заяви външният министър Екатерина Захариева. „Имаме конкретен дневен ред и приоритет“. \r\nСпоред източници на агенцията Германия се страхува от втори фалит по подобие на Гърция, Нидерландия е против заради строгите си антиимигрантски политики, а Франция се страхува от нови терористични атаки. Но според Зоулт Даврас, анализатор от Брюксел, „всички резерви са чисто политически. Има двойни стандарти. Да се приеме България в еврозоната няма да е проблем. България няма да стане втора Гърция“. \r\n*** Европейският връх се съгласи да се срещне с турския президент Реджеп Тайип Ердоган в български град Варна, коментира македонското електронно издание МКД. \r\n„Ще ни се даде възможност да обменим виждания относно това как да подобрим нашите отношения на базата на взаимен респект и интерес“, заявиха председателят на Европейския съвет Доналд Туск и на Европейската комисия Жан-Клон Юнкер в писмото до Ердоган. \r\nБългария, която председателства Съвета на ЕС, ще бъде „мост“ между Брюксел и Анкара, отбелязва електронното издание.\r\n*** Среща между Турция и представители на ЕС ще бъде проведена в българския град Варна на 26 март, като се очаква турският президент Реджеп Тайип Ердоган да бъде сред присъстващите, разкри говорител на ЕС във вторник, предава New Europe. С турският държавен глава ще се срещнат председателя на Европейския съвет Доналд Туск, на Европейската комисия Жан-Клон Юнкер и премиерът Бойко Борисов. Представителите на Съюза целят да „обсъдят двустранните отношения с Турция, както и регионални и въпроси от международен характер“\r\nСрещата ще служи като опит за подобряване на отношенията  между ЕС и Анкара. \r\n***", "date": "2018.02.07", "title": "България в световните медии (Агенция \"Фокус\") - среща на върха на ЕС с турския президент във Варна, България заслужава да влезе в Шенген и еврозоната"}
{"url": "http://www.focus-news.net/news/2018/02/07/2485790/denyat-7-fevruari-v-svetovnata-istoriya.html", "text": "През 1792 г. Австрия и Пусия сключват съюз за борба против Франция. Същия ден се състои премиерата на операта на Доменико Чимароза “Тайният брак”. Първият руско японски договор за съвместно владение на Сахалин е сключен през 1855 г. Две години по-късно в Русия е издаден указ за изграждането на първата железопътна мрежа. През 1898 г. започва съдебен процес срещу Емил Зола, обвинен в оскърбяване на френските власти в статия за аферата Драйфус. Мария Кюри става член на френската Академия на науките през 1922 г. Правителството на Мусолини официално признава СССР две години по-късно. “Бийтълс” заминават на турне в Америка през 1964 г. В Маастрихт през 1992 г. министрите на външните работи и финансите на 12 страни подписват договор за създаване на Европейския съюз. На 7 февруари са родени: английският хуманист Томас Мор, писателят Чарлз Дикенс, руският византолог Фьодор Успенски, австрийският психиатър Алфред Адлер, руският авиоконструктор Олег Антонов. На 7 февруари умират: руският физик Игор Курчатов, йорданският крал Хюсеин бин Талал.\r\n2017 г. \r\nСамоубийствен атентат в близост до Върховния съд в Кабул убива поне 20 души и още 41 души, 10 от които са в критично състояние\r\n2017 г. \r\nВ доклад на \"Амнести интернешънъл\" се посочва, че между септември 2011 и декември 2015 г. между 5 000 и 13 000 души, повечето от които цивилни, са били обесени в затвора \"Саидная\" близо до Дамаск.\r\n2017 г. \r\nНяколко торнада преминават през Ню Орлиънс, Батън Руж и други части на югоизточна Луизиана, като раняват поне 20 души. Няма информация за смъртни случаи. \r\n2016 г.\r\n От космодрума Сохе в Северна Корея излетя ракетата \"Ънха\" с изкуствения спътник \"Кванмьонсон 4“. Изстрелването е успешно.\r\n2016 г.\r\nПарламентът на Алжир гласува закони, чийто предмет е конституционната реформа в страната. Депутатите приеха ограничаване на възможността за заемане на президентския пост до два мандата. Парламентът даде статут на държавен език на берберския – малцинствения език на алжирските бербери.\r\n2015 г.\r\nДжихадисти от „Ислямска държава“ в Ирак изгарят живи 16 души, които отказали да сътрудничат с водача на групировката Ибрахим Али Ал Бадри\r\n2015 г.\r\nВ резултат на големи наводнения след проливните дъждове в северната част на Перу 15 души умират\r\n2014 г.\r\nВ Сочи стартират XXII-те Зимни олимпийски игри. Те продължават до 23 февруари 2014 г. За участие се класират рекорден на брой от 88 нации. Седем държави правят своя дебют на зимни олимпйски игри: Доминика, Източен Тимор, Малта, Парагвай, Того, Тонга и Зимбабве.\r\n2012 г.\r\nПрезидентът на Малдивите Мохамед Нашид подава оставка под натиска на протестите в страната. Той заявява, че депозира оставка „под дулото на пистолета“.\r\n2012 г.\r\nАмериканското физическо общество излиза с официална декларация гласяща, че „макар да съществуват фактори, предизвикващи естествени климатични вариации (като вулкани, слънчева активност, промени в океаните), не е открит природен механизъм, който да обяснява в пълна степен наблюдаваното през последните 100 години затопляне“.\r\n2012 г.\r\nФранция и Италия отзовават посланиците си от Сирия в знак на протест срещу „жестоките действия на правителството срещу протестиращите“.\r\n2006 г.\r\nКамарата на лордовете във Великобритания и Камара на представителите в Холандия ратифират Договора за присъединяване на България и Румъния към Европейския съюз.\r\nВ Холандия гласуват по следния начин – 95 гласа „ЗА” и 54 - „ПРОТИВ”.\r\n1992 г.\r\nВ Маастрихт (Холандия) министрите на външните работи и финансите на 12 страни подписват договор за създаване на Европейския Съюз. Договорът е в сила от 1 ноември 1993 г., изменен с договора от Амстердам от 2 октомври 1997 г., който е в сила от 1 май 1999 г. Договорът е кулминация на политическото обединение на държавите на Европейската общност (ЕО), на икономическа интеграция и на други интеграционни области. За първи път държавите поемат задължението за създаване на Европейски съюз (ЕС) чрез единна структура, включваща 3 стълба: интеграционните общности (Европейската общност за въглища и стомана, създадена през 1951 г. с Парижкия договор, ЕВРАТОМ и Европейската икономическа общност, наречена вече Европейска общност, създадени през 1957 г. с Римските договори ); обща политика в областта на външните отношения и сигурността (ОПОВОС); сътрудничество в областта на вътрешните работи и правосъдието (СОВРП). С Договорът от Маастрихт се създава единна система на органите на ЕС – Европейски парламент, Съвет на ЕС, Европейска комисия, Европейски съд, Европейска сметна палата и др. Създава се икономически и валутен съюз и се въвежда единно гражданство. Въвежда се и фигурата на омбудсмана в Европейския парламент. Определят се минималните компетенции в областта на културата, здравеопазването, защитата на потребителя, трансевропейски мрежи, индустриалната политика и др.\r\n1991 г.\r\nЧленове на ИРА обстрелват резиденцията на министър-председателя на Великобритания на Даунинг-стрийт 10, с което прекъсват заседанието на Джон Мейджър и членовете на кабинета.\r\n1984 г.\r\nАмериканският астронавт Брус Макендлес за първи път излиза в открития космос без предпазен пояс.\r\n1964 г.\r\n“Бийтълс” заминават на турне в Америка. В Ню Йорк на летище “Кенеди” те са посрещнати от хиляди почитатели.\r\n1941 г.\r\nБританците завземат Бенгази в Либия за първи път. Владеят града до април, но са принудени да се евакуират, като завземат града повторно през декември.\r\n1940 г.\r\nСъстои се премиерата на анимационния филм на Уолт Дисни “Пинокио”. \"Пинокио\" става вторият пълнометражен анимационен филм на Дисни.\r\n1924 г.\r\nПравителството на Бенито Мусолини официално признава СССР. Мусолини е италиански политически и държавен деец. Той започва политическата си дейност като социалист, но е изключен от Италианската социалистическа партия през 1914 г. През 1919 г. основава фашистка партия. Взема властта в страната в края на октомври 1922 г. и установява диктаторски режим. Заедно с Адолф Хитлер е един от главните виновници за избухването на Втората световна война. През юли 1943 г. е свален от власт чрез държавен преврат, организиран от маршал Бадолио, след което е хвърлен в затвор. Със съдействието на хитлеристите е освободен и застава начело на т. нар. Италианска социална република в Северна Италия. През 1945 г. е заловен от италиански партизани, осъден на смърт и екзекутиран.\r\n1922 г.\r\nМария Кюри е избрана за член на френската Академия на науките. Мария Кюри е френска физичка и химичка, полякиня по произход. Тя е първата жена професор в Парижкия университет. Заедно със съпруга си П. Кюри открива през1898 г. радия и полония. Получава (съвместно с П. Кюри и Х. Бекерел) Нобелова награда през 1903 г. Успява да получи чист радий през1910 г. и на следващата 1911 г. е удостоена с втора Нобелова награда за химия. Основава и ръководи Радиевия институт в Париж, където работят дъщеря й Ирен Жолио-Кюри и зет й Фредерик Жолио-Кюри. Мария Кюри умира от лъчева болест. Тя е член на 85 научни организации в света и на Международната комисия за интелектуална собственост към ООН.\r\n1914 г.\r\nИзработен е Правилник за раздаването на помощите за бежанците, отпуснати от XV ОНС. Правителството се опитва да се справи с бежанския въпрос. Проблемът с българските бежанци възниква в резултат на масовия приток на българи от Македония, Източна и Западна Тракия, Добруджа и Западните покрайнини, останали вън от пределите на свободната българска държава след ревизирането на Санстефанския мирен договор от западноевропейските велики сили и последвалите Букурещки мирен договор, Цариградски договор и от Ньойския мирен договор. Първият приток от български бежанци пристига в страната през 1878-1879 г. след изтеглянето на руските войски от южните български земи и потушаването на Кресненско-Разложкото въстание 1878-1879 г. Извършеното през 1885 г. Съединение на Източна Румелия с Княжество България става повод за рязка промяна в отношението на османското правителство към многобройното българско население, живеещо в Източна Тракия. В отговор на акции, предприемани от Вътрешната македоно-одринска революционна организация в Одринско, местното българско население е подлагано на жесток терор, което принуждава не малка част от него да търси спасение в България.\r\nСлед неуспешния край на Илинденско-Преображенското въстание в страната пристига нова голяма бежанска маса от Македония и Одринско. До избухването на Балканската война броят на бежанското население в България възлиза на около 120 000 души. Нов, още по-голям приток от български бежанци приижда от територията на съседните балкански страни след военния погром на България в Междусъюзническата война и Първата световна война.\r\n1904 г.\r\nВ Балтимор избухва най-големият пожар в САЩ, след пожара в Чикаго от 1871 г., унищожава повече от 2600 сгради.\r\n1898 г.\r\nВ Париж започва съдебен процес срещу писателя Емил Зола, обвинен в оскърбяване на френските власти в статията “Обвинявам” публикувана във вестник \"Орор\" на 13 януари 1898 г. относно делото Драйфус. За тази публикация Зола е осъден на затвор. Алфред Драйфус е френски офицер, заподозрян като автор на писмо, в което се съобщава на чужд агент за изпращането на тайни военни документи. През 1894 г. е осъден от военен съд на вечно заточение и изпратен на Дяволския о-в (Кайена). След застъпничеството на видни французи и главно на Емил Зола процесът на Драйфус е 2 пъти ревизиран, след което той е оправдан и върнат на служба през 1906 г.\r\n1857 г.\r\nВ Русия е издаден указ за изграждането на първата железопътна мрежа.\r\n1855 г.\r\nСключен е първият руско японски договор за съвместно владение на Сахалин. Сахалин е остров край източните брегове на Азия, Сахалинска област на Русия. Бреговете му се мият от Охотско и Японско море. Той е открит от европейците през ХVII в. Русия започва да го изследва от ХIХ в. (според Руско-японски договор от 1875 г. руско владение). След Руско-японската война от 1904-1905 г. Портсмутският договор дава Южен Сахалин на Япония. През 1945 г. е върнат на СССР. На 2 февруари 1946 г. е издаден указ за формиране на Южно-Сахалинска област в състава на Хабаровска област в РСФСР. Център на областта е град Тойохаре, като тя включва Южен Сахалин и Курилските острови. На 2 януари 1947 г. с указ на Върховния съвет на СССР се постановяват съвременните граници на областта, която се отделя от Хабаровска област и се обединява.\r\n1792 г.\r\nАвстрия и Прусия сключват съюз за борба против Франция.\r\n1792 г.\r\nСъстои се премиерата на операта на Доменико Чимароза “Тайният брак”. Доменико Чимароза е италиански композитор. Музикалното си образование получава в Неаполитанската консерватория. Учи композиция при Николо Пичини, който го насочва към оперното творчество. Спечелва си името на талантлив композитор след поставянето на операта “Чудноватостите на графа” (1772 г.). Създава около 50 комични опери, между които “Веселите шеги на Стелидаура”, “Джанина и Бернардоне”, “Импресариото в затруднение”, “Артаксеркс” и “Италианката в Лондон”. През 1789 г. Чимороза заминава за Русия, където в продължение на 3 години работи като придворен композитор и диригент. Напуска Русия, на път за родината си минава през Виена, където е поканен за дворцов композитор. Там написва своето най-значително произведение - операта “Тайният брак”. През 1793 г. се връща в Неапол; работи като диригент и учител по музика. По време на революционните движения в Неапол взема активно участие в тях и написва патриотичен химн, за който по-късно е осъден на смърт. По настояване на обществеността присъдата е заменена с изгнание. Отправя се отново към Петербург, но по пътя заболява внезапно и на 11 януари1801 г. умира във Венеция.На тази дата са родени:\r\n1932 г.\r\nРоден е Алфред Уордън - американски астронавт, подполковник от ВВС на САЩ. Уордън завършва Военната академия на САЩ през 1955 г., а през 1963 г. - Мичиганския университет. Служи в различни авиационни части на САЩ. През 1965 г. той завършва училището за подготовка на астронавти към НАСА. Лети в Космоса от 26 юли до 7 август 1971 г. заедно с Д. Скот и Дж. Ървин на борда на космическия кораб “Аполо-15”. Уордън пребивава 145 часа и 16 минути в окололунна орбита, извършва фотографиране, сондиране и наблюдение на Луната. Той пръв излиза в открития Космос (за 18 мин).\r\n1927 г.\r\nРоден е Душан Вукотич- хърватски режисьор. Един от създателите на Загребската анимационна филмова школа. Режисжор на: \"Ерзац\" (\"Оскар\", 1962 г.), \"Игра\" (1963 г.), \"Опера Кордис\" (1968 г.), \"Кузнечик\" (1975 г.), \"Галактически гости\" (1981 г.).\r\n1906 г.\r\nРоден е Олег Антонов - руски авиоконструктор. Под ръководството на Антонов са създадени десетки самолети, сред които са: едномоторният \"Ан-2\" и пътническият \"Ан-24\", тежките транспортьорни самолети \"Ан-12\", \"Ан-22\" (\"Антей\") и \"Ан-124\" (\"Руслан\").\r\n1906 г.\r\nРоден е Пу И - последният китайски император от манджурската династия Чинг. Династията Чинг (1644-1912 г.) възстановява китайската империя. Към 1900 г. Китай е разделен на сфери на влияние, като европейските сили изискват да им се предоставят специални права. След множество опити за реформи династията Чинг е свалена през 1912 г. и Сун Ят-Сен е назначен за президент на републиката.\r\n1885 г.\r\nРоден е Синклер Луис – американски писател. Негови романи са \"Главната улица\" (1920 г.), \"Бабит\" (1922 г.), \"Ероусмит\" (1925 г., съвместно с П. де Крайф, награда \"Пулицър\", от която белетристът се отказва). Автор е на книгите: \"Додсуърт\" (1929 г. ), \"У нас това е невъзможно\" (антиутопия, 1935 г. ), \"Гидеон Плениш\" (1943 г.), \"Боготърсачът\" (1949 г.), \"Светът е така голям\" (1951 г.), есето \"Страхът на американците пред литературата\" (1930 г.). През 1930 г. е удостоен с Нобелова награда за литература, с което става първият американски писател, получил наградата.\r\n1870 г.\r\nРоден е Алфред Адлер - австрийски очен лекар, психиатър, психолог, създател на школата на индивидуалната психология (наричана Адлерова психология). Адлер завършва висше образование във Виенското медицинско училище, след което работи като очен лекар. През 1902 г. Адлер се присъединява към Виенското психоаналитично общество на Зигмунд Фройд. От 1910 г. Адлер става президент на обществото. През 1908 г. той предлага като допълнение към Фройдовите сексуални инстинкти идеята за агресивните инстинкти. През 1911 г. се оттегля и създава Общество за свободни псохоаналитични изследвания, преименувано през 1913 г. на Общество за индивидуална психология. През 20-те години на XIX в. Адлер се интересува и от профилактиката на комплекса за малоценност. Обучава учители на детска психология във Виенския педагогически институт, където е преподавател. Основните му съчинения са : \"Изследване на органната малоценност и нейната психична компенсация\" (1907 г.), \"Невротичният характер\" (1912 г.), \"Разбиране на човешката природа\".\r\n1846 г.\r\nРоден е Владимир Егорович Маковски – руски живописец, академик (1873 г.). Автор е на картини от градския бит (“Обяснение”, 1889 г.-1891 г.), платна на социално-критически теми (“Банков крах”, 1881 г.), образи на революционната интелигенция (“Вечеринка”, 1875 г.-1897 г.).\r\n1845 г.\r\nРоден е Фьодор Иванович Успенски - руски историк византолог и славист; академик (1900 г.). Директор на основания от него Руски археологически институт в Истамбул. От 1894 г. до 1914 г. ръководи научно археологически експедиции в Мала Азия, Сирия, Палестина, България и др. С големи заслуги за проучването на Плиска, Мадара и Преслав. Автор е на около 200 научни труда, в които изследва важни проблеми от социално-икономическа и обществена-политическа история на Византия. Създател и пръв главен редактор на авторитетното научно списание “Византийский временник”. Трудове: “История на Византийската империя” (1913-1948 г.; 1995 г.), “Към историята на селското земевладение във Византия” (1883 г.), “Очерк върху историята на византийската култура” (1891 г.), “Образуване на Второто българско царство” (1879 г.) и др.\r\n1824 г.\r\nРоден е Уилям Хъгинс - английски астроном, член (от 1865 г.) и президент (1900-1905 г.) на Лондонското Кралско дружество. Един от първите, използвали спектралния анализ и фотографията в астрономията. През 1864 г. установява съществуването на газови мъглявини; изследва химичния състав на звездите. През 1868 г. определя лъчевите скорости на редица ярки звезди според спектралните им линии. Доказва, че спектърът на кометите се различава от спектъра на газовите мъглявини по съществуването на въглеродни пояси в тях. Хъгинс е един от първите, наблюдавали протуберансите на Слънцето извън затъмненията. Фотографира слънчевата корона извън затъмнение (1882 г.). Изследва спектъра на радия (1902-1905 г.).\r\n1812 г.\r\nРоден е Чарлс Дикенс - английски журналист и писател. Автор е на множество романи \"Коледни разкази\", \"Дейвид Копърфийлд\", \"Малката Дорит\", \"Приключенията на мистър Пикуик\" и др. Много от произведенията му са преведени на български език.\r\n1655 г.\r\nРоден е Жан Ренар - френски драматург и автор на комедии. Негови филми са “Любовни безумия” и “Единственият наследник”.\r\n1478 г.\r\nРоден е Томас Мор - английски хуманист, държавник и писател, един от създателите на утопичния социализъм. Мор завършва Оксфордския университет (1492-1494 г.). В периода 1510-1518 г. е помощник-шериф на Лондон, а от 1523 г. до 1529 г. е председател на Лондонската община. От 1529 г. до 1532 г. е канцлер на Англия. Като католик той отказва да съдейства на краля да стане върховен глава на Англиканската църква, за което е обвинен в държавна измяна и е затворен. По -късно заради това си действие е канонизиран от Католическата църква. В съчинението “Утопия” издадено през 1516 г. в Лувен Мор описва фантастичния о. Утопия, където няма частна собственост, битът и средствата за производство са обобществени, трудът е задължение на всеки, а разпределението на благата е според потребностите.На тази дата умират:\r\n1999 г.\r\nУмира Хюсеин бин Талал - крал на Йордания. През 1952 г. емир Абдулах е убит и крал става Хюсеин ибн Талал. По време на управлението на крал Хюсеин, Израел завладява част от територията на Йордания и гр. Ерусалим; Йордания приема част от палестинските бежанци от Ливан; Националната харта, приета през 1991 г. утвърждава плурализма; на 26 октомври 1994 г. е подписан мирния договор между Йордания и Израел, след който двете страни установяват дипломатически отношения.\r\n1960 г.\r\nУмира Игор Василевич Курчатов – руски физик, първият организатор и ръководител на научните изследвания по атомна наука и техника в СССР. Член е на Академията на Науките на СССР (1943 г.). Ученик и съратник на А. Ф. Йофе. Курчатов открива ядрената изомерия (1935 г.). Под негово ръководство е създаден първият ускорител на елементарни частици в СССР (1939 г. , Ленинградски физико-технически институт); открито е спонтанното деление на атомните ядра на урана (1940 г., с Г. Ф. Флеров). Основател и директор е на Института по атомна енергия (1943 г.), ръководител на т. нар. “Уранов проблем” - работа по създаването на атомна бомба. Под ръководството на Курчатов са създадени първият в Европа ядрен реактор (влиза в действие на 30.12.1946 г. в 18 ч московско време), първата в Европа атомна бомба (1949 г.) и първата в света термоядрена бомба (1953 г.).\r\n1920 г.\r\nУмира Александър Василиевич Колчак - руски военен деец, адмирал (1918 г.). Командва Черноморския флот през 1916-1917 г. От 1918 г. до 1920 г. взема участие в Гражданската война като “върховен управител на Руската държава”. Поддържа силите на Антантата в Сибир, Урал и Далечния изток. Под негово командване се намират около 400 000 души. Разстрелян по постановление на Иркутския ВРК.\r\n1917 г.\r\nУмира Василий Фьодорович Ошанин -руски учен ентомолог и пътешественик. Завършва Московския университет (1865 г.), работи в Туркестан (1872-1906 г.). Извършва изследвания върху систематиката и географското разпространение на истинските полутвърдокрили (дървениците) и равнокрилите насекоми. Съставя систематичен и географски каталог на палеоарктическите истински полутвърдокрили, цикадовите и листните бълхи (повече от 5 000 вида). Описва много видове насекоми, живеещи в Средна Азия и централна зона на Европейска Русия. През 1878 г. ръководи експедиция в Памир, която открива хребета Петър I и ледника Федченко.\r\n1912 г.\r\nУмира граф Дмитрий Алексеевич Милютин - руски военен и държавник, ген.-фелдмаршал, член-кореспондент (1853 г.). Почетен член на Петербургската АН, професор. През 1861 г. е министър на войната. След поражението на Русия в Кримската война като военен министър провежда реорганизация на армията и прокарва закон (пръв в Русия) за задължителна военна служба (1874 г.). По време на Руско-турска война (1877-1878 г.), след неуспешния 3-ти щурм на Плевен, решително се обявява против отстъпление и по негово настояване се организира обсадата на Плевен. От 1881 г. е в оставка, живее в имението си в Семеиз.\r\n1878 г.\r\nУмира Пий IX - граф Джовани Мария Мастай-Ферети- римски папа от 1846 г. до 1878 г. Пий IX е папа най- продължително в историята на папството. Той се стреми особено силно към светската власт. През 1864 г. публикува т. нар. \"Силабус\" (\"Списък на съвременните заблуждения\"). Пий IX свиква първия Ватикански събор (1869 г.), който провъзгласява догмата на непогрешимостта на папата. Някои от неговите съвременници го наричат \"основател на съвременното папство\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и дру", "date": "2018.02.07", "title": "Денят 7 февруари в световната история"}
{"url": "http://www.focus-news.net/news/2018/02/07/2485792/bloomberg-strategicheskiyat-agal-balgariya-se-opitva-usardno-da-se-prisaedini-kam-tsentara.html", "text": "Във времето в което ЕС се съвзема от множеството кризи и се опитва да маркира пътя напред, някои членове откриват, че са по-малко приветствани да споделят този път от други, коментира Bloomberg. България се опитва да влезе в еврозоната  и Шенген и изпълнява критериите и по двете направления, но резерви в някои от по-богатите държави забавят процеса. \r\nБившата комунистическа страна, която се намира на стратегическия южен фланк на Европа е тест за усилията на блока за по-дълбока интеграция с цел справяне с предизвикателствата като световния протекционизъм и заплахата от нова вълна бежанци. \r\n„Изборът на България е да се включи в ядрото“, заяви външният министър Екатерина Захариева. „Имаме конкретен дневен ред и приоритет“. \r\nСпоред източници на агенцията Германия се страхува от втори фалит по подобие на Гърция, Нидерландия е против заради строгите си антиимигрантски политики, а Франция се страхува от нови терористични атаки. Но според Зоулт Даврас, анализатор от Брюксел, „всички резерви са чисто политически. Има двойни стандарти. Да се приеме България в еврозоната няма да е проблем. България няма да стане втора Гърция“. : Цанко Цолов", "date": "2018.02.07", "title": "Bloomberg: Стратегическият ъгъл България се опитва усърдно да се присъедини към центъра"}
{"url": "http://www.focus-news.net/news/2018/02/07/2485793/rosen-plevneliev-shte-bade-razpitan-po-deloto-sreshtu-bivshiya-voenen-ministar-nikolay-nenchev.html", "text": "От 10.30 часа – 8 състав на СГС ще гледа делото срещу бившия министър на отбраната Николай Ненчев (чл. 282, ал. 3 НК).\r\nНенчев е обвинен в престъпление по служба заради сключените договори за ремонт на руските МиГ-29. Според прокуратурата договорите са неизгодни за страната ни, а с действията си Ненчев е застрашил авиационната ни безопасност. Защитата му твърди, че националният интерес е бил защитен. За това съдебно заседание е призован като свидетел Росен Плевнелиев (президент на Р България в периода 2012-2017).\r\nДържавният глава Румен Радев вече даде показания. Действащият президент е един от основните свидетели срещу Николай Ненчев в качеството му на бивш командващ Военно-въздушните сили.", "date": "2018.02.07", "title": "Росен Плевнелиев ще бъде разпитан по делото срещу бившия военен министър Николай Ненчев"}
{"url": "http://www.focus-news.net/news/2018/02/07/2485795/sofiyska-voda-vremenno-shte-prekasne-vodosnabdyavaneto-v-kv-gnilyane.html", "text": "\"Софийска вода” временно ще прекъсне водоснабдяването в кв. „Гниляне“, съобщиха от пресцентъра на дружеството.\r\nВъв връзка с монтаж на спирателни кранове на ул. „Христо Ботев“, кв. „Гниляне“ гр. Нови Искър ,  се налага спиране на водоподаването от 9:00 до 21:00 часа на клиентите на „Софийска вода”, живеещи в района на кв. „Гниляне“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ на площада.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.07", "title": "\"Софийска вода” временно ще прекъсне водоснабдяването в кв. „Гниляне“"}
{"url": "http://www.focus-news.net/news/2018/02/07/2485796/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ в град Пловдив ще проведат приемни с гражданите. Това съобщиха от пресцентъра на ПП ГЕРБ. Срещите с гражданите ще се проведат, както следва:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;\r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница ”№5. \r\nНа 8 февруари 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;\r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.02.07", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/02/07/2485797/kmetat-na-veliko-tarnovo-inzh-daniel-panov-40-ulitsi-i-ploshtadi-shte-badat-obnoveni-v-staroprestolniya-grad.html", "text": "40 улици и площадни пространства ще бъдат основно обновени през тази година във Велико Търново. Това каза в сутрешния блок „Добро утро, България“ на Радио „Фокус“ кметът на града инж. Даниел Панов. По думите му един от големите проекти е за градска среда и се реализира със средства по ОП „Региони в растеж“.\r\n„Друга важна дейност е рехабилитацията на инфраструктурата в кв. „Чолаковци“, предвиждаме също така и рехабилитация на пешеходната връзка към квартала. Започваме и строителството на нова детска градина в „Бузлуджа“, като средствата за това са осигурени с подкрепата на правителството. По още един европейски проект влагаме 2 млн. лв. за нова градска среда в Западно-промишлената зона“, разясни инж. Даниел Панов. Той каза още, че през настоящата година ще продължат дейностите по общо 13 проекта за 29 млн. лв. \"В процес на разработване са още 7 големи проекта\", допълни кметът на Велико Търново.", "date": "2018.02.07", "title": "Кметът на Велико Търново инж. Даниел Панов: 40 улици и площади ще бъдат обновени в старопрестолния град"}
{"url": "http://www.focus-news.net/news/2018/02/07/2485798/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-prohoda-predel.html", "text": "Повишена опасност от падащи камъни има в Кресненското дефиле и в района на прохода Предел. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. В началото на деня частично мокри и хлъзгави са пътните настилки, а по усойните и планински райони – частично заледени и обработени. Няма въведения ограничения за движението на леки и товарни автомобили в Област Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско. През деня няма регистрирани тежки пътни инциденти.\r\nЛора КАЛЧЕВА", "date": "2018.02.07", "title": "Благоевград: Повишена опасност от падащи камъни има в Кресненското дефиле и в района на прохода Предел"}
{"url": "http://www.focus-news.net/news/2018/02/07/2485800/oblastniyat-upravitel-na-plovdiv-zdravko-dimitrov-svikva-rabotna-sreshta-za-napredaka-na-proektite-svarzani-s-patnata-infrastruktura-na-grada.html", "text": "Областният управител на Пловдив Здравко Димитров свиква работна среща за напредъка на проектите, свързани с пътната инфраструктура на Пловдив и областта. Това съобщиха за Радио „Фокус”- Пловдив от Областната администрация. По време на срещата, която ще е проведе от 10.00 часа в Областната администрация, ще бъдат дискутирани темите за изпълнението на Скоростен път Пловдив-Асеновград, локалните платна на пътя Пловдив-Асеновград, Кръговото кръстовище на изхода на Пловдив в посока Асеновград, Югоизточния обходен път на Пловдив / до Скобелева Майка/ и Югозападния обходен път на Пловдив / Околовръстно шосе/. На нея ще присъстват председателят на УС на АПИ – инж. Дончо Атанасов, директорът на Областно пътно управление – Пловдив – Петър Попов, представители на фирмата изпълнител на разширението на пътя Пловдив- Асеновград, кметове, архитекти и експерти от Областна администрация – Пловдив.\r\nВеднага след срещата ще се проведе и пресконференция.", "date": "2018.02.07", "title": "Областният управител на Пловдив Здравко Димитров свиква работна среща за напредъка на проектите, свързани с пътната инфраструктура на града"}
{"url": "http://www.focus-news.net/news/2018/02/07/2485762/the-guardian-es-shte-ima-pravo-da-nalaga-nakazatelni-merki-sreshtu-velikobritaniya-po-vreme-na-prehodniya-period.html", "text": "Брюксел ще има възможността да налага наказателни мерки срещу Великобритания по своя воля по време на преходния период след Брекзит, пише вестник Guardian, като се позовава на съдържанието на „изтекъл“ документ, изготвен от Европейския съюз. \r\nОстаналите 27 страни членки искат да имат правото да действат срещу Лондон без да е нужно да минават през ненужно дълъг юридически процес, засягащ Европейския съд, ако Брюксел реши, че Великобритания нарушава законите на организацията. \r\nТези наказателни мерки ще се изразяват чрез „преустановяването на определени ползи… от вътрешния пазар“ на Европейския съюз, според информацията на вестника, като от редакцията отбелязват, че това всъщност представлява риск от нанасяне на вреда на икономическите интереси на ЕС. Този вид санкции, които от Брюксел могат да въведат лесно и бързо ще засягат някои мита на определени стоки, както и временно преустановяване на действието на споразумението , което позволява на британските авиопревозвачи да летят до континента. \r\nВ документа, с който изданието разполага не се посочва кои действия от страна на Лондон биха могли да предизвикат наказателните мерки, но изглежда, че ЕС е намерил начин да гарантира правата на своите граждани във Великобритания след Брекзит, коментира изданието. \r\nИзтеклият документ носи заглавието Преходни договорки по споразумението за изтеглянето и се отнася до преходния период, започващ след 29 март 2019 г. : Цанко Цолов", "date": "2018.02.07", "title": "The Guardian: ЕС ще има право да налага наказателни мерки срещу Великобритания по време на преходния период"}
{"url": "http://www.focus-news.net/news/2018/02/07/2485799/politico-redzhep-tayip-erdogan-e-pokanen-na-evropeyska-sreshta-na-visoko-ravnishte-v-balgariya.html", "text": "Председателят на Европейския съвет Доналд Туск покани официално турския държавен глава Реджеп Тайип Ердоган да участва в среща на лидерите на Общността, планирана да се проведе през месец март в България, която пое ротационното председателство на Съвета на ЕС в началото на годината, отбелязва електронното издание Politico в европейската си редакция.\r\nВ писмото за покана, изпратено от Туск на Ердоган, председателят на Европейския съвет пише, че на среща през май миналата година „ние се съгласихме да организираме открит диалог на всички нива\". Форумът „ще бъде добра възможност за съвместна оценка на въпроси от взаимен интерес и последните събития във вашата страна, включително в областта на върховенството на закона и основните свободи\".\r\nГоворителят на Туск уточни, че на срещата ще присъстват също председателят на Европейската комисия Жан-Клод Юнкер и премиерът на България Бойко Борисов. Събитието „е планирано за 26 март във Варна, за да се обсъдят отношенията между ЕС и Турция, както и регионални и международни въпроси\".\r\nНапрежението между Брюксел и Анкара се изостри след неуспешния опит за държавен преврат през лятото на 2016 г., на който Анкара реагира с множество арести на съдии, журналисти и представители на опозицията.\r\nТурция разгневи някои страни от ЕС в навечерието на референдума за конституционни промени миналата година, като изпрати министри в редица държави от Общността да се изкажат в полза на плановете на президента Ердоган. Събитията доведоха до отзоваване на посланика на Нидерландия от Турция.\r\nПрез последния месец турският президент отправи ясен сигнал към лидерите на ЕС, като направи посещения при държавния глава на Франция Еманюел Макрон и при италианския министър-председател Паоло Джентилони.Тереза Герова", "date": "2018.02.07", "title": "Politico: Реджеп Тайип Ердоган е поканен на европейска среща на високо равнище в България"}
{"url": "http://www.focus-news.net/news/2018/02/07/2485801/dobrich-poradi-stesnyavane-na-ednata-patna-lenta-po-okolovrastniya-pat-dvizhenieto-na-avtomobili-se-izvarshva-s-povisheno-vnimanie-i-saobrazena-skorost.html", "text": "Поради стесняване на едната пътна лента по Околовръстния път движението на автомобили се извършва с повишено внимание и съобразена скорост, предаде кореспондентът на Радио „Фокус” – Варна. Няма затворени пътища в областта. Условията за пътуване са добри, пътните настилки са сухи, само на по-усойни места – леко влажни. Ограничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. Времето в областния център е ясно, слаб до умерен вятър, температурата към 8.00 часа е около 2 градусa. \r\nЖулиета НИКОЛОВА", "date": "2018.02.07", "title": "Добрич: Поради стесняване на едната пътна лента по Околовръстния път движението на автомобили се извършва с повишено внимание и съобразена скорост"}
{"url": "http://www.focus-news.net/news/2018/02/07/2485804/pregled-na-osnovnite-temi-v-shumenskiya-pechat.html", "text": "„Изложбата-спомен за Янаки Манасиев налага съизмеримост“, е водещото заглавие във вестник „Шуменска заря“. Директорът на шуменската Градска художествена галерия “Елена Карамихайлова” Деян Ефтимов откри юбилейната изложба по повод 85-годишнината от рождението на Янаки Манасиев. „Огнеборец от Шумен с награда от МВР“, е акцент от стр. 2 в броя. Младши инспектор Даниел Стоянов от РСПБЗН е отличен за професионализма си. През 2017 г. Той е извършил 224 тематични проверки, 74 контролни проверки и 81 съвместно с други ведомства. Съставил е 38 разпоредителни документа. За установяване на административни нарушения е съставил 7 акта. Мл.инсп. Даниел Стоянов е ангажиран пряко с цялостната подготовка на отборите „Млад огнеборец“ в районната служба. „Инспекцията по труда е извършила 89 проверки“, пише вестникът. През месец януари 2018 г. служители на Дирекция „Инспекция по труда” в Шумен са извършили 89 проверки. Проверени са 89 предприятия малки и средни предприятия с нает персонал общо 1 637 лица в т.ч. мъже 1 034 и 603 жени. За първи път са инспектирани 26 предприятия. „Празник с мед и песни“, е акцент от стр. 2 в броя. Вчера шуменското Народно читалище “Напредък-1869” и Съюзът на българските пчелари организираха празника “Мед, вино и любов”, в чест на Св. Харалампий и Св.Трифон. „Започва изплащането на увеличените детски“, информира всекидневникът. До края на този месец дирекциите „Социално подпомагане“ ще изплатят увеличения размер на месечните помощи за деца, съобщиха от Регионалната дирекция за социално подпомагане в Шумен. Той влезе в сила от 1 януари 2018 г. и в момента служителите на дирекциите служебно начисляват полагащите се суми на семействата, по реда в Закона за семейните помощи за деца. Интервюто в броя е с Владимир Хаджиев, ръководител на проект „Повишаване на енергийната ефективност на многофамилни жилищни сгради в град Нови пазар 1“.", "date": "2018.02.07", "title": "Преглед на основните теми в шуменския печат"}
{"url": "http://www.focus-news.net/news/2018/02/07/2485803/varna-obshtinskite-savetnitsi-ot-gerb-organizirat-priemni-za-grazhdani.html", "text": ".Общинските съветници от ГЕРБ - Варна Надя Георгиева, Николай Георгиев и Николай Малев ще се срещнат с граждани в дните от 7 до 9 февруари. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015. Приемният ден на Надя Георгиева – на 7 февруари, на Николай Георгиев – на 8 февруари, на Николай Малев – на 9 февруари.", "date": "2018.02.07", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2018/02/07/2485802/ruse-dvizhenieto-po-pat-ii-51-byala-popovo-v-rayona-na-gr-byala-v-posoka-popovo-se-osashtestvyava-v-edna-lenta-poradi-katastrofiral-tir.html", "text": "Движението по път II-51 Бяла - Попово в района на гр. Бяла в посока Попово, се осъществява в една лента, поради катастрофирал ТИР, съобщиха от пресцентъра на Агенция \"Пътна инфраструктура\".", "date": "2018.02.07", "title": "Русе: Движението по път II-51 Бяла - Попово в района на гр. Бяла в посока Попово, се осъществява в една лента, поради катастрофирал ТИР"}
{"url": "http://www.focus-news.net/news/2018/02/07/2485806/natsionalniyat-istoricheski-muzey-shte-predstavi-izlozhba-s-nepokazvani-unikati-ot-hv-xix-vek.html", "text": "Екип на Националния исторически музей (НИМ) представя изложбата „Сакралното пространство на религиозната култура и народното изкуство по българските земи ХV – ХІХ в.“, която се открива днес от 11.00 часа в зала 4 на музея. Това съобщиха от пресцентъра на НИМ. Иновативната експозиция показва нови уникални образци на християнското и народно изкуство, обединени от вярата и творческия дух на българина през вековния период на липсваща държавност и свобода. Проектът е осъществен от екип на НИМ в сътрудничество с Центъра за славяно-византийски проучвания „Проф. Иван Дуйчев“ при Софийския университет „Св. Климент Охридски” и с финансовата подкрепа на Министерството на културата.\r\nЗа първи път посетителите могат да видят ценни образци на църковното златарското изкуство като таксидиотска кутия с изображение на Богородица Страдаща и позлатен кръст със скъпоценни камъни, облечена в кадифе, сребърен потир с позлата и изображения на четиримата евангелисти от XVIII в., йеромонашески сребърни пафти с колан от 1741 г. Сред акцентите в новата експозиция е икона от 1632 г. на светци-безсребреници, тримата лечители Св. Козма, св. Дамян и св. Панталеймон. Във витрините ще бъдат показани още просфорници (печати за хляб) от Света гора и Бачковския манастир от средата и от края на XIX в., както и ценни образци на златарското изкуство -  павур (съд за ракия), изработен от позлатени пафти, притежание на старата златарска фамилия Саркесян, пафти с изображения на покровителите на златарите Св. св. Константин и Елена.  \r\nНовата изложба разкрива многообразието на една епоха, през която се извършва дългото сбогуване на българското общество със средновековието и се полагат основите на модерната култура в края на възрожденския период. През ХV – ХІХ в. българите живеят в условията на чуждо етническо и религиозно владичество, лишени са от държавност, от политически и културен елит. Единствената консолидираща сила в обществото остава християнската религия, допълвана от народната култура. Те се превръщат в основа на духовния живот на българското общество и обогатявайки се взаимно, стават  пазители и носители на колективната памет.\r\nЧрез изложените в четвърта зала икони, ръкописи и църковна утвар може да бъде проследен процесът на постепенното сближаване на канонично организираната и затворена в себе си система, каквато е църквата, с народното творчество. А в показаните образци на народното изкуството като накити (пафти, тепелъци, амулети), шевици, павури, сахани и др. , ясно се вижда отражението на религиозните вярвания  и митологични представи на населението. Изложените тъкани, накити, елементи от облекло и предмети от бита разкриват виталността и естетическия  усет на българите. \r\nВ експозицията са застъпени иконописни творби на видни представители на Самоковската, Тревненската, Банската и Дебърската  художествена школа. Представени са ценни образци на църковната утвар и богослужебни книги – евангелия, псалтири, минеи и др. Посетителите ще могат да видят също така ръкописи и ранни печатни книги с изключително влияние върху формирането на националните идеи и запазването на историческата памет. Такива са История славянобългарска (Паисиева белова) от XVIII в., Историите на Христаки Павлович и Гаврил Кръстевич, ценни образци на дамскинарската и апокрифната литература. \r\nЦентърът за славяно-византийски проучвания „Проф. Иван Дуйчев“ е предоставил няколко ценни ръкописа от своята сбирка – Дамаскин, писан на новобългарски език, украсен в традициите на средногорските скриптории, Рилска псалтикия – певчески сборник, писан в Рилската обител, където е функционирало най-голямото музикално училище на територията на България през ХІХ в. Показаните пособия за писане и обучение в първоначална грамотност – дивит и табличка с калем – хвърлят светлина върху условията, в които са се развивали книжовното и образователно дело в годините на Възраждането. \r\nНовата експозиция е съпътствана от образователна програма в Детския образователен център на НИМ. Детският център организира четири занятия, пряко свързани с темата и предметите от експозицията – писане на великденски яйца (1 март), приготвяне на обредни хлябове (14 април), калиграфски занимания (май) и изработване на глинени икони (юни).", "date": "2018.02.07", "title": "Националният исторически музей ще представи изложба с непоказвани уникати от ХV - XIX век"}
{"url": "http://www.focus-news.net/news/2018/02/07/2485805/burgas-shofyorite-da-se-dvizhat-s-povisheno-vnimanie-i-saobrazena-skorost-po-am-trakiya-v-oblastta-poradi-namalena-vidimost-100-m-ot-magla.html", "text": "Шофьорите да се движат с повишено внимание и съобразена скорост по АМ \"Тракия\" за област Бургас, поради намалена видимост 100 м. от мъгла. Това съобщиха от пресцентъра на Агенция \"Пътна инфраструктура\" (АПИ)", "date": "2018.02.07", "title": "Бургас: Шофьорите да се движат с повишено внимание и съобразена скорост по АМ \"Тракия\" в областта, поради намалена видимост 100 м. от мъгла"}
{"url": "http://www.focus-news.net/news/2018/02/07/2485811/petima-uchastnitsi-v-26-ta-natsionalna-antarkticheska-ekspeditsiya-se-zavrashtat-v-sofiya.html", "text": "Петима участници в 26-та Национална антарктическа експедиция се завръщат в 18:15 часа на Терминал 2 на Летище София. Това съобщиха от Българския антарктически институт.\r\nВ София пристигат физиците д-р Гергана Георгиева и Васил Гурев, работещи по проект за мониторинг на сеизмичната активност в района на Южните Шетлъндски острови, биолога д-р Милка Елшишка, която изследва нематодите в почвената покривка на о-в Ливингстън, лекаря д-р Цветан Василев и логистика Йордан Тодоров.\r\nПаралелно, по сателитния телефон, Командирът на Антарктическата ни станция „Св. Кл. Охридски“, инж. Йордан Йорданов съобщи, че вече са посрещнали и настанили, последната група учени, която замина от София на 28 януари. Всички са в добро здраве, изпълняват предвидените дейности по график.", "date": "2018.02.07", "title": "Петима участници в 26-та Национална антарктическа експедиция се завръщат в София"}
{"url": "http://www.focus-news.net/news/2018/02/07/2485814/ria-novosti-ruskite-vlasti-zapochnaha-ekspulsirane-na-severokoreyskite-rabotnitsi-ot-stranata.html", "text": "Властите на някои руски региони започнаха експулсиране на севернокорейски работници, предава РИА Новости, като се позовава на информация от дипломатическия представител на Москва в Пхенян Александър Мацегор.\r\nАгенцията припомня, че една от точките на приетата по-рано Резолюция 2375 на Съвета за сигурност на ООН предвижда отказ за издаване на разрешителни за работа на граждани на Северна Корея в други страни. През октомври миналата година държавният глава на Руската федерация Владимир Путин подписа указ за изпълнение на съответните мерки.\r\n„Забраната за работници от Северна Корея ще бъде удар по руската икономика, но изпълняваме стриктно решението на Съвета за сигурност на ООН“, увери Мацегор.\r\nРуският дипломат определи като „пълни глупости“ разпространената по-рано информация, съгласно която севернокорейците работят в Русия в робски условия. Мацегор поясни, че 40-50% от заработеното остава за севернокорейците, докато останалата част от възнаграждението се предава на властите в Пхенян. Тереза Герова", "date": "2018.02.07", "title": "РИА Новости: Руските власти започнаха експулсиране на северокорейските работници от страната"}
{"url": "http://www.focus-news.net/news/2018/02/07/2485813/plovdiv-uchenitsite-v-asenovgrad-izlizat-v-gripna-vakantsiya-do-9-fevruari.html", "text": "Асеновград. Учениците в Асеновград излизат в тридневна грипна ваканция тази седмица. Това съобщиха за Радио „Фокус“ – Пловдив от отдел „Връзки с обществеността“ на Общината. Със своя заповед кметът на Асеновград е обявил дните от 7 до 9 февруари за неучебни. Мярката е взета заради продължаващата висока заболеваемост от остри респираторни заболявания и грип. Така междусрочната ваканция за учениците, която започва от понеделник – 5 февруари, ще се удължи до края на седмицата.\r\nЗаповедта на кмета е сведена до знанието на началника на Регионалното управление по образование в Пловдив и всички директори на училища на територията на Община Асеновград.\r\nТони МИХАЙЛОВ", "date": "2018.02.07", "title": "Пловдив: Учениците в Асеновград излизат в грипна ваканция до 9 февруари"}
{"url": "http://www.focus-news.net/news/2018/02/07/2485812/22-dushi-sa-raneni-pri-katastrofi-prez-izminaloto-denonoshtie-v-stranata.html", "text": "22 души са ранени при катастрофи през изминалото денонощие, съобщиха от пресцентъра на МВР. В страната са станали 15 пътнотранспортни произшествия, при които има един с опасност за живота. На територията на столицата са станали  един тежък и 162 леки пътни инцидента, при които има един ранен.", "date": "2018.02.07", "title": "22 души са ранени при катастрофи през изминалото денонощие в страната"}
{"url": "http://www.focus-news.net/news/2018/02/07/2485815/evrodeputatat-ot-gerbenp-eva-maydel-evropeyskata-perspektiva-za-zapadnite-balkani-tryabva-da-bade-obshta-kauza-na-tseliya-es.html", "text": "На 6 февруари 2018г. в пленарна зала на Европейския парламент в Страсбург, българският Евродепутат от ГЕРБ/ЕНП, Ева Майдел участва в дебат за стратегията за разширяване на ЕС - Западни Балкани. Това съобщиха от пресцентъра на ПП ГЕРБ.\r\n„Подкрепата за Западните Балкани може да бъде основна движеща сила за реформите и трансформацията за целия регион. Точно за това, Европейската перспектива за Западните Балкани трябва да е обща кауза на целия ЕС.“\r\nДебатът в ЕП се проведе след представянето на дългоочакваната стратегията на ЕС - „Надеждна перспектива за разширяване на Западните Балкани“ от Федерика Могерини, Заместник-председателя на Европейската комисия и Върховен представител по въпросите на външните работи и политиката на сигурност. Конкретно стратегията споменава потенциално ЕС членство на Сърбия и Черна гора до 2025г, като изброява стъпките които двете държави трябва да предприемат. В документът също се заявява, че Европейската комисия е готова да подготви препоръки за отварянето на преговори за членство с Албания и Македония.\r\n“Приемането на стратегията, заедно с планираната за 17 май среща на върха с лидерите на Западните Балкани в София, са основен елемент за приближаването на Балканите към членство в ЕС. Те обаче не трябва да имат грешни очаквания. Всяка държава кандидат трябва да изпълни до край критериите за членство в ЕС - стабилни и демократични институции, зачитане на човешките права и върховенството на закона, функционираща пазарна икономика. Като цяло, кандидатстващата страна трябва да бъде способна да поеме отговорността за присъединяване към политическия, икономически и валутен съюз.“, заяви Ева Майдел след дебата.  \r\nПерспективата за Западните Балкани е един от ключовите приоритети на Българското председателство на Съвета на ЕС. Тя цели представянето на ясен ангажимент от страна на ЕС за подобряване на свързаността в  региона, както и очертаване на възможност за членство в съюза на страните от Западните Балкани (Сърбия, Косово, Македония, Албания, Черна Гора, Босна и Херцеговина). Представената стратегия предлага постепенно увеличаване на предприсъединителното финансиране, като само за 2018 то възлиза на 1.07 милиарда, в допълнение към 9-те милиарда разпределени за периода 2007-2017.", "date": "2018.02.07", "title": "Евродепутатът от ГЕРБ/ЕНП Ева Майдел: Европейската перспектива за Западните Балкани трябва дa бъде обща кауза на целия ЕС"}
{"url": "http://www.focus-news.net/news/2018/02/07/2485816/pregled-na-osnovnite-temi-v-starozagorskiya-pechat.html", "text": "„Старозагорската митрополия отлага подписването на договора за дарението на бившия ресторант \"Аязмото\" до изготвянето на идеен проект“ е водещо заглавие от страниците на вестник „Старозагорски новини“. Седмица след като старозагорските съветници дариха бившия ресторант \"Аязмото\" на Старозагорската митрополия, Епархийският съвет и владиката Киприан решиха да отложат подписването на договора след представянето на идеен проект за реконструкцията на сградата и превръщането ѝ в музей. Според решението на Общинския съвет идейният проект, който ще е дело на арх. Петър Влахов - член на Епархийския съвет, трябва да бъде готов в срок до три месеца, считано от 31 януари т.г. В специално обръщение митрополит Киприан вчера обясни, че отлагането е продиктувано от желанието на Митрополията да покаже на широката старозагорска общественост, че са готови \"не само да приемат мнението на православните християни и граждани, но и винаги да се вслушат в гласа на разума. От текста на решението, взето от епархийските настоятели на 6 февруари, става ясно, че са взети предвид \"както самото историческо решение, така и вълнението на онези братя и сестри, които нямайки нашето разбиране, противостоят на мъдрото и законосъобразно решение на Старозагорски общински съвет\". Старозагорският владика Киприан мотивира още преди близо година искането за дарението с наближаващата 180-годишнина от рождението на митрополит Методий Кусев, който е инициатор за създаването на парка върху обезлесения в края на ХIХ в. Ахмак баир. Той припомни, че ресторантът е изграден върху основите на първия Митрополитски дом, в съседство са параклисът \"Свети Теодор Тирон\" и гробът на дядо Методий. 285 000 лв. струваше на старозагорската община откупуването на имота, който беше изваден на търг от банка-кредитор на бившия му собственик, бизнесменът Стойчо Кълвачев преди 4 години. Ресторант \"Аязмото\" е бил преди това част от активите на държавното дружество \"Балкантурист\", приватизирано през 90-те години на ХХ в. чрез РМД. Навремето бизнесменът Кълвачев имаше намерението да си построи на святото място лична резиденция, което провокира общественото недоволство. В хода на дискусията преди гласуването на решението от 31 януари съветниците в Стара Загора настояха дарението да бъде \"под условие\" - освен Музей на митрополитите, в реконструираната сграда да има природонаучна сбирка с флората и фауната на \"Аязмото\" и историческа част, а срокът за изпълнение на инвестиционното намерение да бъде 10 години. \"Няма краен срок за сключване на договора за дарението, отлагането няма да наложи ново гласуване! Представеният от Митрополията идеен проект ще трябва да премине през широко обществено обсъждане\", коментира председателят на ОбС в Стара Загора Таньо Брайков. \r\n„Местят астрономическата обсерватория \"Юрий Гагарин\" в ММЦ - Стара Загора“, пише още изданието. Учениците от Езиковата гимназия започват втория срок в три училища домакини. Стартиралите в сградата на езиковата гимназия \"Ромен Ролан\" мащабни ремонтни дейности ще доведат до преместване на Центъра за подкрепа за личностно развитие и астрономическата лаборатория \"Юрий Гагарин\" в Международния младежки център в Стара Загора. За решението потвърдиха от отдел \"Образование\" на Община Стара Загора. Промяната ще бъде в сила до изпълнение на заложените дейности по ремонт, рехабилитация и обновяване на сградата на елитната гимназия. Междувременно стана известно и пълното разпределение на паралелките от ГПЧЕ \"Ромен Ролан\" в трите училища-домакини. Както вече медията ни съобщи, 1170-те ученици от \"Ромен Ролан\" ще започнат втория срок в Първо основно училище \"Г. Бакалов, Средно училище \"Иван Вазов и Девето основно училище \"Веселин Ханчев\". Взимайки под внимание всички обстоятелства около провеждането на учебните занимания, ръководството на Гимназията, съвместно с представители на отдел \"Образование\" са стигнали до окончателно разпределение на паралелките, както следва: В Първо основно училище учебни занимания ще провеждат всички 9 паралелки от 8-и клас, общо 229 ученици, от 10 клас - 3 паралелки - \"ж\", \"з\", \"и\", или общо 78 ученици, както и 3 паралелки от 11 клас - \"ж\", \"з\", \"и\" - 77 ученици. В СУ \"Иван Вазов\" (в чиято сграда през първия срок се обучаваха възпитаниците на Търговската гимназия) ще провеждат занятия всичките 9 паралелки от 9-и клас на ГПЧЕ \"Ромен Ролан\", както и по 6 паралелки от 10-и и 11-и клас (от \"а\" до \"е\"). Там ще учат и всички бъдещи абитуриенти от випуск 1999 г. на елитната гимназия. По план свободните помещения на Девето основно училище \"Веселин Ханчев\" ще бъдат използвани за извънкласни дейности на 45 групи по проект \"Твоят час\", както и Свободно избираемата подготовка по немски език за DSD-програмата. Планът за разпределение е утвърден от кмета на Стара Загора Живко Тодоров, уточниха за медията ни от отдел \"Образование\" на Община Стара Загора. \r\n„Енергийни компании защитиха министър Петкова от щенията на бизнеса“ е друго заглавие от ежедневника. Очакваме по време на българското председателство не дестабилизация и искания за оставки, а последователни усилия за защита интересите на българската енергетика, се казва в позицията им. \"Национална Енергийна Камара\", обединяваща най-големите инвеститори в българската енергетика, защитиха вчера ресорния министър Теменужка Петкова от нападките на три от четирите националнопредставени работодателски организации, които в понеделник поискаха оставката ѝ \"заради серия от неистини, изречени на 2 февруари в ефира на БНТ, заради неспособността й да се справи с проблемите в сектор \"Енергетика\" и заради изоставените реформи\". Това, което най-много подразни представителите на Асоциацията на индустриалния капитал в България, Българската стопанска камара и Конфедерацията на работодателите и индустриалците в България бе твърдението на министър Петкова, че държавата не може да се меси на свободния пазар. Според \"Националната Енергийна Камара\", в която членуват собствениците на над 50% от инсталираните у нас енергийни мощности, с реализирани от тях инвестиции в сектора за над 11 млрд. лв., обявиха вчера в своя позиция, която е изпратена до \"Старозагорски новини\", че подкрепят усилията на правителството, насочени към модернизация и пълна либерализация на електроенергийния пазар. \"Проблемите на енергийния сектор са ни добре известни, като нееднократно сме заявявали позиции и сме правили конкретни предложения за подобряване на инвестиционната среда, прозрачността, либерализацията на пазара и в подкрепа на финансовата стабилност на отрасъла. Вярваме, че спорните въпроси следва да бъдат обсъждани отговорно, аргументирано и при равнопоставеност на всички участници в процеса. Очакваме по време на българското председателство не дестабилизация и искания за оставки, а последователни усилия за защита интересите на българската енергетика в дискусиите по Четвъртия енергиен пакет\", се посочва в позицията на \"Националната Енергийна Камара\", в която членуват \"КонтурГлобал Марица изток 3\", \"Ей И Ес - 3 ЕС Марица изток I\", EVN, ЧЕЗ и \"Енерго-Про\", както и ветроенергийната, хидроенергийната и фотоволтаичната асоциации.", "date": "2018.02.07", "title": "Преглед на основните теми в старозагорския печат"}
{"url": "http://www.focus-news.net/news/2018/02/07/2485817/shumen-izbirat-direktor-na-tsentara-za-podkrepa-i-lichnostno-razvitie-obedinen-detski-kompleks.html", "text": "Петима са кандидатите за директор на Центъра за подкрепа и личностно развитие – Обединен детски комплекс – Шумен. Това съобщиха от пресцентъра на Общината. До участие в конкурса са допуснати Георги Димитров Георгиев, Пепа Севева Йорданова, Мария Вичева Йорданова, Юлияна Стоянова Христова и Дончо Иванов Донев. Всички кандидати са с дългогодишен опит в системата на образованието. Конкурсът ще се проведе на днес от 10.00 часа в зала 203 на Община Шумен, като ще протече в два етапа. Кандидатите трябва да представят в електронен вид своята Концепция за развитието и дейността на ЦПЛР – ОДК – Шумен за срок от три години. Във втория етап на конкурса се предвижда провеждане на събеседване с кандидатите по въпроси от нормативната уредба – Закона за предучилищното и училищното образование, Кодекса на труда, наредби и инструкции на МОН.", "date": "2018.02.07", "title": "Шумен: Избират директор на Центъра за подкрепа и личностно развитие  \"Обединен детски комплекс\""}
{"url": "http://www.focus-news.net/news/2018/02/07/2485819/plovdiv-udalzhavat-vakantsiyata-za-uchenitsite-v-obshtina-rodopi-zaradi-gripa.html", "text": "Удължават ваканцията за учениците в община Родопи заради грипа. Това съобщи за Радио „Фокус“-Пловдив кметът Пламен Спасов. Допълнителната ваканция ще е от 7 до 9 февруари, включително, и ще се слее с приключващата междусрочна ваканция. Заповед за това е подписана тази сутрин от кмета на Община Родопи заради голям брой обаждания от родители във връзка с остри респираторни инфекции. По данни на Регионална здравна инспекция-Пловдив близо 15 % от децата в община Родопи отсъстват от училище заради заболяване. Условието за обявяване на грипна ваканция е отсъстващите поради болест ученици да са 30%, но разпореждането на Пламен Спасов е с превантивна цел. Учебният процес в общината трябва да бъде възобновен в понеделник, 12 февруари.", "date": "2018.02.07", "title": "Пловдив: Удължават ваканцията за учениците в община Родопи заради грипа"}
{"url": "http://www.focus-news.net/news/2018/02/07/2485807/ekathimerini-atina-privetstva-gotovnostta-na-skopie-da-predprieme-konkretni-stapki-kam-razreshavaneto-na-spora-s-imeto.html", "text": "След като във вторник министър-председателят на Македония Зоран Заев обяви, че кабинетът му е взел решение да преименува международното летище в столицата и ключова магистрала в страната - и двете носещи името на Александър Велики, Атина приветства готовността на Скопие да предприеме конкретни стъпки към разрешаването на спора с името, отбелязва електронното издание Ekathimerini.\r\nАко властите в Македония успеят незабавно да изпълнят тези намерения, както и да приемат географско определение в името на страната, то ходът преговорите за разрешаване на спора между Атина и Скопие, водени под егидата на ООН, ще се ускори. \r\nГръцкото външно министерство приветства решението на македонските власти да преименуват летището и магистралата, определяйки го като „положителна стъпка към дистанция от случилото се през последното десетилетие и създаването на напрежение в отношенията между двете страни\". Новината бе посрещната от гърците и като „важно развитие в посока преодоляване на иредентизма“.\r\n„Надяваме се, че това е началото на нова глава в отношенията между нашите две страни и народите\", бе казано в разпространеното съобщение.Тереза Герова", "date": "2018.02.07", "title": "Ekathimerini: Атина приветства готовността на Скопие да предприеме конкретни стъпки към разрешаването на спора с името"}
{"url": "http://www.focus-news.net/news/2018/02/07/2485820/kyustendil-zaradi-pochistvane-na-skalna-masa-dvizhenieto-po-patya-mezhdu-selo-pastra-i-rilski-manastir-se-osashtestvyava-samo-v-edna-lenta.html", "text": "Заради почистване на скална маса движението по пътя между село Пастра и Рилски манастир се осъществява само в една лента. Това съобщи за Радио „Фокус” – Кюстендил дежурният в Областно пътно управление – Кюстендил. Почистването на срутилата се върху пътя скална маса ще продължи до края на 7 февруари. Водачите трябва да се движат с повишено внимание, съобразно поставената знакова маркировка. Пътищата в региона са проходими при зимни условия. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.07", "title": "Кюстендил: Заради почистване на скална маса движението по пътя между село Пастра и Рилски манастир се осъществява само в една лента"}
{"url": "http://www.focus-news.net/news/2018/02/07/2485809/plovdiv-intenziven-e-trafikat-po-uchastaka-na-am-trakiya-v-oblastta-vsichki-patishta-sa-normalno-prohodimi.html", "text": "Интензивен е трафикът по пловдивския участък на АМ „Тракия“, също по направленията Пловдив-Карлово, Пловдив-Пещера и Пловдив-Асеновград. Това съобщиха за Радио „Фокус“ – Пловдив от Областното пътно управление. Пътните настилки в областта са предимно сухи и нормално проходими, температурите са положителни. През изминалата нощ не са постъпвали сигнали за тежки пътнотранспортни произшествия. Опасност от свличането на земна и скална маса има в планинските райони – по пътните участъци Юговско ханче-Югово-Лъки-Здравец, Троян-Кърнаре, Бачково-Нареченски бани и Кричим-Девин. Остава забранено движението на моторни превозни средства над 12 тона през прохода Троян-Кърнаре и по пътя Поповица-Болярци. Забранено е и преминаването на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Все още е ограничено преминаването на камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по пътя Кричим-Девин.\r\nТрафикът на територията на град Пловдив също е изключително интензивен към този час на деня. Задръствания се образуват по булевардите „Руски“, „България“, „Цар Борис III Обединител“, „Пещерско шосе“, „Христо Ботев“, „Санкт Петербург“ и „Източен“. Натоварено е движението и по входно-изходните артерии. Пътните настилки в града сухи и нормално проходими.\r\nТони МИХАЙЛОВ", "date": "2018.02.07", "title": "Пловдив: Интензивен е трафикът по участъка на АМ „Тракия“ в областта, всички пътища са нормално проходими"}
{"url": "http://www.focus-news.net/news/2018/02/07/2485810/sliven-na-ogneviya-kompleks-batmish-kray-grada-shte-ima-planirani-strelbi-prez-fevruari.html", "text": "На огневия комплекс „Батмиш“ край Сливен през февруари ще има планирани стрелби, съобщиха от пресцентъра на общината. Те ще се извършват от военното формирование 22 220 от 8.00 до 14.00 ч. на следните дати: 7, 8, 9, 13, 14, 15, 20, 21, 22, 26 и 27 февруари. Планират се стрелби и на 28 февруари – от 8.00 до 23.00 часа.\r\nЗа да не се допускат инциденти, живеещите в този район трябва да се съобразяват с предупредителните табели и да не навлизат в забранителните зони, се посочва в съобщението", "date": "2018.02.07", "title": "Сливен: На огневия комплекс „Батмиш“ край града ще има планирани стрелби през февруари"}
{"url": "http://www.focus-news.net/news/2018/02/07/2485808/pregled-na-osnovnite-temi-v-dobrudzhanskiya-pechat.html", "text": "„В Университетската ботаническа градина в Балчик са събрани семена от 230 растителни видове за световен обмен“, съобщава на първа страница вестник „Нова добруджанска трибуна“. Информацията е на ръководителя на Ботаническата градина Валя Машкарова. Градината си сътрудничи с 450 ботанически градини и институции по света. В най-новия каталог са включени 88 вида кактуси и сукуленти от Ботаническата градина край Белия град. „Певци от Студио „Сарандев“ с награди от Националния конкурс „Път към славата“, съобщава изданието. VI-то издание на конкурса се е състояло в началото на месеца. Събрало е рекорден брой участници – 1400, от цялата страна. Състезанието е било в 5 категории. Добрич е бил представен от Александър Петров и Мартин Стоянов от Студиото за рок и поп певци в Общинския младежки център. От спортната страница – „Футболистите на Тервел ще имат три контроли“. Футболистите са започнали преди две седмици предсезонната си подготовка. Предстои им да изиграят три контроли преди подновяването на първенството в Североизточна трета лига. Първата проверка ще е на 11 февруари със състава на „Интер“ (Добрич). На 18 този месец е срещата с „Устрем“ (Дончево), а на 25 февруари – с „Орловец“ (Победа). „Нивите стават все по-предпочитана инвестиция заради евросубсидиите“, съобщава на първа страница другият регионален вестник „Добруджанска трибуна“. Земеделци купуват парцели разсрочено за комасация на терените си. Увеличени с евросубсидиите за фермерите спрямо изключително ниските лихви на банките и стремежа на стопаните да уедрят земите си. За тази година средствата за директни плащания за площ и по различните програми са в размер на 2.91 млрд. лв., което е с над 400 млн. лв. повече в сравнение с миналата година. Нивите са предпочитани, защото имат слаба зависимост от икономическите и политическите процеси. „Замърсяването на Черно море с микропластмаси е най-силно край нос Калиакра“, съобщава изданието. Замърсяването е сходно с това в Балтийско море и Северозападното Средиземноморие – едни от най-замърсените водни басейни в света. В ремонт са занималните в Детска ясла „Пролет“, съобщава всекидневникът. Освен основният ремонт на занималните се извършва ремонт на инсталациите на ВиК, отоплението, вентилациите, прави се замазка, боядисване, поставя се ламинат, сменят се врати.", "date": "2018.02.07", "title": "Преглед на основните теми в добруджанския печат"}
{"url": "http://www.focus-news.net/news/2018/02/07/2485822/pazardzhik-ogranicheno-e-dvizhenieto-na-mps-nad-12-tona-po-patya-belovo-yundola.html", "text": "Натоварено е движението по главните пътища в област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. По високите и усойни места на Родопите и Средногорието има частично заледени и заснежени пътни участъци. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.07", "title": "Пазарджик: Ограничено е движението на МПС над 12 тона по пътя Белово-Юндола"}
{"url": "http://www.focus-news.net/news/2018/02/07/2485823/stara-zagora-gigantskite-maski-ot-kukerlandiya-idvat-v-grada.html", "text": "Пътуващата изложба на ямболския маскараден фестивал  „Кукерландия“ отново ще бъде представена в Стара Загора, съобщиха от пресцентъра на Oбщината. Гигантските маски ще гостуват в града от 7-ми до 12-ти февруари. Те ще бъдат разположени в парк „ Пети октомври“ за радост на малки и големи старозагорци. \r\nЩе бъдат представени три нови артистични инсталации, различни от миналогодишните. Маските са с размери три метра височина и два метра диаметър в основата. \r\nОт 2011 г. насам колекцията непрекъснато се обогатява. Страшилищата представят в стилизиран вид характерни на региона кукерски маски и всяка година участват в карнавалното шествие, с което се дава началото на фестивала. \r\nНа предстоящото в края на февруари Деветнадесето поредно издание на „Кукерландия“ експозицията „Алея на гигантските маски“ ще бъде попълнена с три нови страшилища. Автор на проектите е дизайнерът и художник на Регионалния исторически музей Таня Косева. \r\nМеждународният маскараден фестивал „Кукерландия – Ямбол 2018“ очаква своите гости в дните от 22-ри до 25-ти февруари. Събитието се провежда под патронажа на министъра на туризма Николина Ангелкова. Ямбол отново ще бъде епицентър на оглушителното кукерско сборище, наречено „Кукерландия – 2018“. \r\nОфициалният старт на фестивала  ще бъде даден на 23-ти февруари с грандиозно карнавално шествие по улиците на града. Специално за откриването ще бъде представен най-новият спектакъл на ансамбъл „Чинари“ – „Мистичен ритъм“, съчетаващ фолклорните традиции с мистиката на кукерските игри. Кулминацията на „Кукерландия“ ще бъдат отново двата дни на състезателното дефиле с представянето на маскарадни групи от цялата страна и гости от чужбина.", "date": "2018.02.07", "title": "Стара Загора: Гигантските маски от „Кукерландия“ идват в града"}
{"url": "http://www.focus-news.net/news/2018/02/07/2485827/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е спокойно, мъглата навсякъде се е вдигнала. Температурите по високите части са около минус 6 градуса. Лифтовите съоръжения и ски пистите в курортите работят според нормалния си график. Няма регистрирани сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.07", "title": "ПСС: Добри са условията за туризъм в планините"}
{"url": "http://www.focus-news.net/news/2018/02/07/2485826/radio-svobodna-evropa-makedoniya-imenata-na-vodeshti-gratski-polititsi-byaha-zameseni-v-golyam-farmatsevtichen-skandal.html", "text": "Двама бивши премиери на Гърция и осем бивши министри се оказаха в центъра на голям фармацевтичен скандал, предава  Радио „Свободна Европа“ в македонската си редакция.\r\nСред замесените фигурират имената на бившия министър-председател Андонис Самарас и на директора на Централната банка Янис Стурнарас, а също и това на еврокомисаря по миграцията Димитрис Аврамопулос. \r\nСъгласно разпространената информация, в периода от 2006 г. до 2015 г. швейцарският фармацевтичен гигант „Новартис\" е давал подкупи на гръцки държавни служители с цел в местните болнични заведения да бъдат издавани по-голям брой рецепти, в които се предписват негови лекарства. Проведено е разследване срещу директора на филиала „Новартис\" в Гърция. „Това е голям скандал, който разтърси гръцкото общество\", подчерта говорителят на правителството в Атина Димитрис Сенакопулос.Тереза Герова", "date": "2018.02.07", "title": "Радио „Свободна Европа“ (Македония): Имената на водещи гръцки политици бяха замесени в голям фармацевтичен скандал"}
{"url": "http://www.focus-news.net/news/2018/02/07/2485825/burgas-v-riosv-shte-se-provede-brifing-po-povod-zachestilite-signali-za-nepriyatni-mirizmi-v-grada.html", "text": "От 14,30 часа в Регионална инспекция по околната среда и водите (РИОСВ)- Бургас ще се проведе брифинг по повод зачестилите сигнали през януари за неприятните миризми в Бургас. Това съобщиха от РИОСВ-Бургас. В брифинга ще вземат участие представители на РИОСВ – Бургас и Община Бургас.", "date": "2018.02.07", "title": "Бургас: В РИОСВ ще се проведе брифинг по повод зачестилите сигнали за неприятни миризми в града"}
{"url": "http://www.focus-news.net/news/2018/02/07/2485829/sofiya-153-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "153 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов.", "date": "2018.02.07", "title": "София: 153 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/02/07/2485828/aktsenti-v-predavaneto-vsichki-v-chas-na-radio-fokus.html", "text": "Министрите на Европейския съюз обсъдиха преди дни в София инвестициите в човешки капитал и възможностите за стимулиране на иновациите, на неформалната си среща. Те дискутираха бъдещето на научните изследвания с цел постигането на обща европейска позиция през следващите месеци. Какво каза нашият образователен министър Красимир Вълчев – ще чуем в предаването. След това ще се отправим към пловдивското основно училище „Алеко Константинов“, което получи приза от Годишните награди за пътна безопасност. Според директора на учебното заведение Красимир Ангелов наградата е напълно заслужена. Защо – ще разберем от интервю на колегата Цветана Тончева от Радио „Фокус“-Пловдив. Минути преди 11.00 часа кореспондентът ни Жулиета Николова ще ни срещне с директора на СУ \"Петко Рачов Славейков\" в Добрич Георги Георгиев. От 4 години учебното заведение поддържа система, която е достатъчно основание за получаване на статут \"иновативно училище“. Какво представлява и как се използва, ще научите, ако бъдете на честотите  на Радио „Фокус“ от 10.00 до 11.00 часа с мен – Милослава Ангелова, и предаването „Всички в час“.", "date": "2018.02.07", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/02/07/2485821/burgas-lyavata-lenta-na-3-km-sled-karnobat-v-posoka-sofiya-na-am-trakiya-e-zatvorena-poradi-avariral-vlekach.html", "text": "Лявата лента на 3 километра след Карнобат в посока Бургас-София на АМ „Тракия“ е затворена поради аварирал влекач, съобщи за Радио „Фокус“-Бургас дежурният в Областно пътно управление. Движението е затруднено. От ОПУ-Бургас съветват шофьорите да се движат с повишено внимание. Видимостта в областта и на АМ „Тракия“ е намалена до 150 метра заради мъгла. Пътните настилки са сухи. Температурите на въздуха са положителни.\r\nПътищата в Бургас също са сухи. Ремонт се извършва на ул. „Ал.Лермонтов“ в участъка от ул. „Славянска“ до ул. „Шипка“. Ремонтни дейности се извършват и в участъка от улицата до бл. 11, МБАЛ „Д-р Маджуров“ и ДГ „Звездица“ в к-с „Зорница“.\r\nМария РУСЕВА", "date": "2018.02.07", "title": "Бургас: Лявата лента на 3 км след Карнобат в посока София на АМ „Тракия“ е затворена поради аварирал влекач"}
{"url": "http://www.focus-news.net/news/2018/02/07/2485831/burgas-vremenno-shte-bade-spryana-piteynata-voda-v-rayoni-na-tsgch-zaradi-remont.html", "text": "Временно ще бъде спряна питейната вода в райони на ЦГЧ, съобщиха от Водоснабдителното дружество, обслужващо региона. От 09.00 до 17.00 часа ще бъде спряно водоподаването в ЦГЧ поради строително-монтажни работи на следните улици:\r\n– ул. „П.Каравелов“ / участъка от ул.“Цар Симеон“ до ул.“Славянска“/\r\n– ул.“Славянска“ / от ул.“Богориди“ до ул.“Рилска“/\r\n– ул.“Г.Кирков“ /от ул.“ Възраждане“ до ул.“Славянска“/\r\n– ул.“Лермонтов“ /от ул.“Г.Кирков“ до ул.“Славянска“/\r\n– ул.“Антим I“ /от ул.“Богориди“ до ул.“Славянска“/\r\n– ул.“К.Фотинов“ /от ул.“Г.Кирков“до ул.“Славянска“/.\r\nСъщо така днес без вода от 10.00 до 16.00 часа ще бъдат и живеещите в следните блокове в ж.к.“Меден рудник“: бл. 90, 91, 92, 93, 94, 95, 96, 97 и 116, като и всички нови жилищни кооперации срещу бл.97.", "date": "2018.02.07", "title": "Бургас: Временно ще бъде спряна питейната вода в райони на ЦГЧ заради ремонт"}
{"url": "http://www.focus-news.net/news/2018/02/07/2485833/der-standard-naselenieto-na-avstriya-e-narasnalo-s-057-za-edna-godina.html", "text": "Към началото на месеца населението на Австрия е нараснало до 8,823,054 души, съобщава националният ежедневник Der Standard, като се позовава на статистически данни, публикувани на 6 февруари. \r\nОт тях става ясно, че в рамките на една година броят на живеещите в Австрия се е увеличил с 0,57% или 50 189 души, като промяната в броя им е малко над средната стойност от предходните 15 години (плюс 0,56%).\r\nНай-голям ръст на населението (43% от общия) се наблюдава в столицата Виена, където живеят 1 889 083 души, с 1,15% повече, в сравнение с началото на февруари 2017 г. Така тенденцията, набюдавана през последните години в столица, се запазва и през настоящата. \r\nВ общо осем федерални провинции се наблюдава увеличение на броя на жителите, като единствено Каринтия отбелязва спад от минус 0,03%. По-малко от обичайното нарастване се наблюдава в Долна Австрия (плюс 0.31%), Бургенланд (плюс 0.26%) и Щирия (плюс 0.24%).Тереза Герова", "date": "2018.02.07", "title": "Der Standard: Населението на Австрия е нараснало с 0,57% за една година"}
{"url": "http://www.focus-news.net/news/2018/02/07/2485824/shumen-politseyski-nachalnitsi-shte-se-sreshtnat-s-zhitelite-na-s-drumevo-i-s-zaychino-oreshe.html", "text": "Гл. инспектор Илиян Николов ще се срещне с жителите на село Друмево. Това съобщиха от ОД на МВР- Шумен. Срещата ще се проведе в 11.00 часа в кметството на селото. Днес е предвидена и среща на началника на РУ- Нови пазар гл. инсп. Веселин Райнов с  населението на село Зайчино ореше. Тя ще започне в 10.00 часа в кметството.", "date": "2018.02.07", "title": "Шумен: Полицейски началници  ще се срещнат с жителите на с. Друмево и с. Зайчино ореше"}
{"url": "http://www.focus-news.net/news/2018/02/07/2485832/evrodeputatat-asim-ademov-priemaneto-na-stranite-ot-zapadnite-balkani-v-es-tyasno-zavisi-ot-spazvaneto-na-fundamentalnite-evropeyski-tsennosti-tolerantnost-mnogoobrazie-i-vzaimno-uvazhenie.html", "text": "В Европейския парламент беше обсъдено приетото от Комисията решение относно стратегията за разширяване на ЕС - Западни Балкани. Това съобщиха от пресцентъра на ПП ГЕРБ. В дебата се включиха Върховният представител на Европейския съюз по въпросите на външните работи и политиката на сигурност Федерика Могерини, както и еврокомисарят за съседската политика и преговорите за разширяване Йоханес Хан. \r\nБългарският евродепутат Асим Адемов (ГЕРБ/ЕНП) подчерта, че „Пътят към Брюксел минава през задълбочаването на регионалното сътрудничество и развитието на добросъседските отношения. Ключов момент за приемането на Западните Балкани е укрепването на етническата и религиозна толерантност, свободата на религията и вероизповеданието. Кандидат членките трябва да поставят на дневен ред фундаментални ценности, заложени в договора на ЕС, а именно толерантността, многообразието и взаимното уважение“. \r\nВ изказването си Асим Адемов изтъкна също, че „ангажиментът на ЕС е да поощрява и окуражава тези страни да извършват необходимите реформи, да ги подпомага за подобряването на транспортната, енергийната, комуникационната и образователната инфраструктура. \r\nЕС трябва ясно и категорично да заяви на страните от Западните Балкани, че в близко бъдеще, при изпълнение на критериите за членство, те ще бъдат приети  в съюза. Ще бъде голяма грешка, ако се създаде впечатлението в жителите на тези страни, че държавите им ще бъдат „вечните кандидати“. \r\n„Бъдещото разширяване на ЕС в тази посока ще означава повече сигурност и стабилност за Съюза, ще означава по-силна и единна Европа“.", "date": "2018.02.07", "title": "Евродепутатът Асим Адемов: Приемането на страните от Западните Балкани в ЕС тясно зависи от спазването на фундаменталните европейски ценности - толерантност, многообразие и взаимно уважение"}
{"url": "http://www.focus-news.net/news/2018/02/07/2485818/faz-vse-oshte-nyama-probiv-v-pregovorite-za-koalitsionno-sporazumenie-mezhdu-sayuza-hdshss-i-gsdp-no-partiite-izklyuchiha-vazmozhnostta-za-provala-im.html", "text": "Преговорите между Съюза (ХДС/ХСС) и Германската социалдемократическа партия (ГСДП) все още не са довели до пробив в усилията за съставяне на нова голяма коалиция в Берлин, дори и след последния рунд, продължил 20 часа, отбелязва националният ежедневник Die Frankfurter Allgemeine Zeitung.\r\nВ ранните часове на деня участниците в преговорите съобщиха, че все още договарят съдържанието на коалиционното споразумение. Трите партии ще се стремят да представят документа в четвъртък. Изцяло изключено е обаче преговорите за нова коалиция да завършат с колапс, както се случи с разговорите за потенциалния „ямайски“ съюз през ноември миналата година.\r\nОт редакцията отбелязват, че партиите ще се стремят да избегнат ново отлагане на крайния срок. Не са договорени въпросите, засягащи здравеопазването и пазара на труда.Тереза Герова", "date": "2018.02.07", "title": "FAZ: Все още няма пробив в преговорите за коалиционно споразумение между Съюза (ХДС/ХСС) и ГСДП, но партиите изключиха възможността за провала им"}
{"url": "http://www.focus-news.net/news/2018/02/07/2485834/api-vremenno-dvizhenieto-po-avtomagistrala-trakiya-pri-km-105-se-osashtestvyava-v-avariynite-lenti-v-dvete-posoki-poradi-katastrofiral-tir.html", "text": "Временно движението по автомагистрала \"Тракия\" при км 105 се осъществява в аварийните ленти в двете посоки, поради катастрофирал ТИР. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.07", "title": "АПИ: Временно движението по автомагистрала \"Тракия\" при км 105 се осъществява в аварийните ленти в двете посоки, поради катастрофирал ТИР"}
{"url": "http://www.focus-news.net/news/2018/02/07/2485837/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Преговорите между Съюза (ХДС/ХСС) и Германската социалдемократическа партия (ГСДП) все още не са довели до пробив в усилията за съставяне на нова голяма коалиция в Берлин, дори и след последния рунд, продължил 20 часа, отбелязва националният ежедневник Die Frankfurter Allgemeine Zeitung.\r\nВ ранните часове на деня участниците в преговорите съобщиха, че все още договарят съдържанието на коалиционното споразумение. Трите партии ще се стремят да представят документа в четвъртък. Изцяло изключено е обаче преговорите за нова коалиция да завършат с колапс, както се случи с разговорите за потенциалния „ямайски“ съюз през ноември миналата година.\r\nОт редакцията отбелязват, че партиите ще се стремят да избегнат ново отлагане на крайния срок. Не са договорени въпросите, засягащи здравеопазването и пазара на труда.\r\n*** Към началото на месеца населението на Австрия е нараснало до 8,823,054 души, съобщава националният ежедневник Der Standard, като се позовава на статистически данни, публикувани на 6 февруари. \r\nОт тях става ясно, че в рамките на една година броят на живеещите в Австрия се е увеличил с 0,57% или 50 189 души, като промяната в броя им е малко над средната стойност от предходните 15 години (плюс 0,56%).\r\nНай-голям ръст на населението (43% от общия) се наблюдава в столицата Виена, където живеят 1 889 083 души, с 1,15% повече, в сравнение с началото на февруари 2017 г. Така тенденцията, набюдавана през последните години в столица, се запазва и през настоящата. \r\nВ общо осем федерални провинции се наблюдава увеличение на броя на жителите, като единствено Каринтия отбелязва спад от минус 0,03%. По-малко от обичайното нарастване се наблюдава в Долна Австрия (плюс 0.31%), Бургенланд (плюс 0.26%) и Щирия (плюс 0.24%).\r\n*** След като във вторник министър-председателят на Македония Зоран Заев обяви, че кабинетът му е взел решение да преименува международното летище в столицата и ключова магистрала в страната - и двете носещи името на Александър Велики, Атина приветства готовността на Скопие да предприеме конкретни стъпки към разрешаването на спора с името, отбелязва електронното издание Ekathimerini.\r\nАко властите в Македония успеят незабавно да изпълнят тези намерения, както и да приемат географско определение в името на страната, то ходът преговорите за разрешаване на спора между Атина и Скопие, водени под егидата на ООН, ще се ускори. \r\nГръцкото външно министерство приветства решението на македонските власти да преименуват летището и магистралата, определяйки го като „положителна стъпка към дистанция от случилото се през последното десетилетие и създаването на напрежение в отношенията между двете страни\". Новината бе посрещната от гърците и като „важно развитие в посока преодоляване на иредентизма“.\r\n„Надяваме се, че това е началото на нова глава в отношенията между нашите две страни и народите\", бе казано в разпространеното съобщение.\r\n*** Председателят на Европейския съвет Доналд Туск покани официално турския държавен глава Реджеп Тайип Ердоган да участва в среща на лидерите на Общността, планирана да се проведе през месец март в България, която пое ротационното председателство на Съвета на ЕС в началото на годината, отбелязва електронното издание Politico в европейската си редакция.\r\nВ писмото за покана, изпратено от Туск на Ердоган, председателят на Европейския съвет пише, че на среща през май миналата година „ние се съгласихме да организираме открит диалог на всички нива\". Форумът „ще бъде добра възможност за съвместна оценка на въпроси от взаимен интерес и последните събития във вашата страна, включително в областта на върховенството на закона и основните свободи\".\r\nГоворителят на Туск уточни, че на срещата ще присъстват също председателят на Европейската комисия Жан-Клод Юнкер и премиерът на България Бойко Борисов. Събитието „е планирано за 26 март във Варна, за да се обсъдят отношенията между ЕС и Турция, както и регионални и международни въпроси\".\r\nНапрежението между Брюксел и Анкара се изостри след неуспешния опит за държавен преврат през лятото на 2016 г., на който Анкара реагира с множество арести на съдии, журналисти и представители на опозицията.\r\nТурция разгневи някои страни от ЕС в навечерието на референдума за конституционни промени миналата година, като изпрати министри в редица държави от Общността да се изкажат в полза на плановете на президента Ердоган. Събитията доведоха до отзоваване на посланика на Нидерландия от Турция.\r\nПрез последния месец турският президент отправи ясен сигнал към лидерите на ЕС, като направи посещения при държавния глава на Франция Еманюел Макрон и при италианския министър-председател Паоло Джентилони.\r\n*** Брюксел ще има възможността да налага наказателни мерки срещу Великобритания по своя воля по време на преходния период след Брекзит, пише вестник Guardian, като се позовава на съдържанието на „изтекъл“ документ, изготвен от Европейския съюз. \r\nОстаналите 27 страни членки искат да имат правото да действат срещу Лондон без да е нужно да минават през ненужно дълъг юридически процес, засягащ Европейския съд, ако Брюксел реши, че Великобритания нарушава законите на организацията. \r\nТези наказателни мерки ще се изразяват чрез „преустановяването на определени ползи… от вътрешния пазар“ на Европейския съюз, според информацията на вестника, като от редакцията отбелязват, че това всъщност представлява риск от нанасяне на вреда на икономическите интереси на ЕС. Този вид санкции, които от Брюксел могат да въведат лесно и бързо ще засягат някои мита на определени стоки, както и временно преустановяване на действието на споразумението , което позволява на британските авиопревозвачи да летят до континента. \r\nВ документа, с който изданието разполага не се посочва кои действия от страна на Лондон биха могли да предизвикат наказателните мерки, но изглежда, че ЕС е намерил начин да гарантира правата на своите граждани във Великобритания след Брекзит, коментира изданието. \r\nИзтеклият документ носи заглавието Преходни договорки по споразумението за изтеглянето и се отнася до преходния период, започващ след 29 март 2019 г. \r\n***", "date": "2018.02.07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/07/2485839/pregled-na-osnovnite-temi-v-kyustendilskiya-pechat.html", "text": "злезе новият брой на седмичника „Наблюдател”. На първата си страница вестникът акцентира върху чудотворните мощи на Свети Харалампий в храм „Свето Успение Богородично” в Кюстендил. Според изданието по традиция стотици кюстендилци присъстват на празничната служба в чест на Св. Харалампий в кюстендилския. Тази година обаче празникът е на 9-и февруари, когато Църквата почита паметта на християнският светец-лечител. По традиция вярващите носят мед предните дни, а и в самият ден му се чете молитва. Медът има лечебни свойства, ползва се през цялата година, ако някой пострада или не се чувства добре. Със Света литургия, която започва в 9.00 часа, ще се почете Св. Харалампий.\r\nНа първата си страница изданието информира и за връчването на Националната награда за живопис „Владимир Димитров – Майстора”. На церемонията в кюстендилската галерия са присъствали кметът на Община Кюстендил Петър Паунов, зам.-кметовете Светослав Василев и Радмила Рангелова, директорът на Художествена галерия „Владимир Димитров – Майстора” Валентин Господинов, директорът на Регионален исторически музей – Кюстендил, Валентин Дебочички, историкът и дарител Румен Манов, художници, ценители на изобразителното изкуство и граждани. Председателят на Съюза на българските художници Любен Генов е поставил акцент върху историята на националната награда и върху нейните носители до момента. Той е връчил и грамотата на носителя на наградата тази година – Анета Дръгушану. Анета Дръгушану е завършила Художествената академия „Николае Григореску” в Букурещ през 1963 г. Неин професор е известният художник Корнелиу Баба. Дръгушану повече от 40 години живее и работи в България. Организирала е редица самостоятелни изложби в България, Румъния, бивша Югославия, Сирия, както и участия в колективни експозиции. Носител е на орден “Кирил и Методий” – II степен, на отличието “Златен век” на Министерството на културата, награди от Съюза на българските художници. През 2017 година подрежда ретроспективна изложба в София, посветена на нейната 80-годишнина.\r\nВ рубриката „Репортери” вестникът акцентира върху това, че е изготвен проект за рекултивация на закритото депо за отпадъци в село Радловци. Депото за неопасни отпадъци е изградено през 1968 година, съществуващите отпадъци заемат площ от около 70 дка. Работният проект е изработен в съответствие с изискванията на нормативната уредба за условията и изискванията за изграждане и експлоатация на депа и на други съоръжения и инсталации за оползотворяване и обезвреждане на отпадъци, както и всички влезли в сила нормативни документи свързани с рекултивация на депа за отпадъци, които не отговарят на съвременните нормативни изисквания. Предвижда се да бъде извършена техническа и биологична рекултивация съгласно плана за привеждане в съответствие с нормативната уредба и Националната програма за управление на дейностите по отпадъците.\r\nВ рубриката „Общество” изданието съобщава, че нови 7 млн. евро ще бъдат инвестирани от Министерството на регионалното развитие и благоустройството (МРРБ) за развитие на пограничния регион между България и Македония чрез Програмата за трансгранично сътрудничество ИНТЕРРЕГ-ИПП България – Бивша югославска република Македония 2014-2020 г.", "date": "2018.02.07", "title": "Преглед на основните теми в кюстендилския печат"}
{"url": "http://www.focus-news.net/news/2018/02/07/2485836/blagoevgrad-shkola-staklopis-zapochva-rabota-kam-tsentara-za-lichnostno-i-tvorchesko-razvitie-na-detsata.html", "text": "Школа „Стъклопис“ започва работа към Центъра за личностно и творческо развитие на децата на Благоевград (ЦЛТРДБ). Това съобщиха за Радио „Фокус“-Пирин от центъра. „От 14:00 часа, в квартал ”Вароша” стартира нова школа по „Стъклопис“ към Център за личностно и творческо развитие на децата на Благоевград. Обучението в школата е за всяко дете, което обича да твори и има желанието да се научи да рисува върху стъкло, да се усъвършенства и да открие нови творчески хоризонти в изкуството „Стъклопис“, съобщиха от ЦЛТРДБ. \r\nУчител в школата по „Стъклопис” ще бъде Царимира Георгиева. В преподавателската си работа се ръководи от индивидуалното развитие на всяко дете, което на определена възраст има нужда да научи новото, за да изрази себе си и да продължи с желание да се развива. През периода 2011-2016 г., нейни възпитаници са удостоени с първо място в раздел „Приложно изкуство“ на Националния ученически празник „За хляба наш…“. Носители са на още много призови награди от национални и международни конкурси. Георгиева завършва ЮЗУ „Неофит Рилски“ в Благоевград със степен „Бакалавър“ по Педагогика на обучението по изобразително изкуство, като веднага след това завършва и магистърска степен по същата специалност в СУ „Св. Климент Охридски“ в гр.София. В стремежа си да открие работеща и иновативна методика за въздействие, тя специализира арт терапия в НБУ към Центъра за продължаващо образование. Участва с доклади в национални и международни научни конференции през 2006, 2008 и 2009, където споделя и представя опита си на художник-педагог. Оформител е на художествена и научна литература. Включва се активно в културния живот на страната с лично творчество в зонални, национални и международни изложби и пленери. С голям успех са реализирани самостоятелните й изложби в Благоевград, Пазарджик, Дупница и Боровец. Нейни произведения са притежание на частни колекции в Европа и САЩ. Активната й преподавателска дейност и резултатите от нея са красноречиви и през 2015 г. е сред наградените учители от Община Благоевград за принос в развитието на образованието и науката. \r\n„Всички желаещи деца, които искат да направят първите стъпки в рисуването на стъкло, да сътворяват уникални творби, могат да се запишат в сградата на Младежки дом на II етаж, стая №1 (организатори).Заниманията ще се провеждат в кв. ”Вароша”, школа „Стъклопис” срещу входа на Храм „Въведение Богородично”, казаха още от ЦЛТРДБ.\r\nЛора КАЛЧЕВА", "date": "2018.02.07", "title": "Благоевград: Школа „Стъклопис“ започва работа към Центъра за личностно и творческо развитие на децата"}
{"url": "http://www.focus-news.net/news/2018/02/07/2485838/pazardzhik-tir-at-katastrofiral-na-105-km-ot-am-trakiya-se-e-vryazal-v-razdelitelnata-mantinela-i-e-preprechil-4-platna-ot-skorostniya-pat.html", "text": "ТИР е катастрофирал при 105 км на АМ „Тракия“. Това съобщи читател на Агенция „Фокус“. ТИР-ът се е врязал в мантинелата и е препречил 4 от платната на магистралата (активните и изпреварващите ленти в двете посоки). На място има линейка и полиция. Движението се регулира и в двете посоки на АМ „Тракия“ се извършва в аварийните ленти.", "date": "2018.02.07", "title": "Пазарджик: ТИР-ът, катастрофирал на 105 км от АМ „Тракия“, се е врязал в разделителната мантинела и е препречил 4 платна от скоростния път"}
{"url": "http://www.focus-news.net/news/2018/02/07/2485840/pazardzhik-magla-namalyava-vidimostta-na-patishtata-po-porechiyata-na-rekite-v-oblastta.html", "text": "Мъгла намалява видимостта на пътищата по поречията на реките Луда Яна, Тополница и Марица, предаде репортер на Радио „Фокус“ – Пазарджик. До 50 метра е намалена видимостта по пътя Варвара-Велинград в района на град Костандово, както и по направлението Пазарджик-Панагюрище и в района на тунела Траянови врата на автомагистрала „Тракия“. Пътните настилки в тези участъци са преобладаващо мокри. Трафикът по главните пътища в областта е натоварен, движат се и много товарни автомобили.\r\nАлбена ЖИЛЕКОВА", "date": "2018.02.07", "title": "Пазарджик: Мъгла намалява видимостта на пътищата по поречията на реките в областта"}
{"url": "http://www.focus-news.net/news/2018/02/07/2485843/za-treti-pat-bsp-poiska-otstranyavaneto-ot-plenarna-zala-na-deputata-ot-gerb-delyan-dobrev.html", "text": "За трети път БСП поиска отстраняването от пленарна зала на депутата от ГЕРБ Делян Добрев. Това стана ясно от думите на депутата от ПГ на „БСП за България“ Иван Ченчев, предаде репортер на Агенция „Фокус“. “Във връзка с решение №2 от 30 януари 2017 година по конституционно дело №8 от 2017 г. и без да упражнявам фиксация в никого, а с вяра в правотата на Конституционния съд ви призовавам, г-жо председател, да отстраните от зала гражданина, вече в това му качество, Делян Александров Добрев“, заяви Ченчев. \r\nОт своя страна председателят на парламента Цвета Караянчева заяви, че решението на КС не засяга статута на Делян Добрев като народен представител и на практика потвърждава, че такъв правен казус понастоящем не съществува. „Към момента в НС няма валидна оставка на народния представител, по която парламентът да се произнесе. Нямам основание да отстраня г-н Добрев, той е пълноправен народен представител“, каза още Цвета Караянчева. \r\nЛюба АЛЕКСИЕВА", "date": "2018.02.07", "title": "За трети път БСП поиска отстраняването от пленарна зала на депутата от ГЕРБ Делян Добрев"}
{"url": "http://www.focus-news.net/news/2018/02/07/2485842/obshtina-kyustendil-mestnite-danatsi-i-taksi-mozhe-da-se-zaplatyat-s-otstapka-ot-5.html", "text": "Местните данъци и такси в Кюстендил може да се заплатят с отстъпка от 5 %. Това съобщиха за Радио „Фокус” – Кюстендил от Дирекция „Финансово стопански дейности и бюджет” към Община Кюстендил. Плащането с отстъпка е валидно за цялата сума на местните данъци и такси, а срокът е до 30 април. Сумите могат да бъдат внесени в брой и на пос терминал на касите на отдел „Местни приходи“. Данъчно задължените лица могат да плащат по банков път, с пощенски запис или интернет чрез дебитна или кредитна карта.\r\nВенцеслав ИЛЧЕВ", "date": "2018.02.07", "title": "Община Кюстендил: Местните данъци и такси може да се заплатят с отстъпка от 5 %"}
{"url": "http://www.focus-news.net/news/2018/02/07/2485846/daily-sabah-v-istanbul-sa-zadarzhani-31-dushi-za-predpolagaemi-vrazki-s-pkk.html", "text": "В рамките на антитерористична операция, проведена на територията на Истанбул, са задържани 31 души, за които се предполага, че имат връзка с „Работническата партия на Кюрдистан“ (ПКК), съобщава турският вестник Daily Sabah.\r\nЕдиниците за борба с тероризма на полицията в Истанбул са стартирали операция за залавянето на 43 предварително идентифицирани заподозрени, които според съобщенията са част от политическата формация на ПКК – Демократичен конгрес на народите (HDK). \r\nКато част от разследването са претърсени 43 адреса, в 20 района на Истанбул.\r\nПистолети, ловни пушки, многобройни куршуми, документи и цифрови материали, принадлежащи на терористичната организация, са иззети при акцията. Продължава издирването на останалите 12 заподозрени. Задържаните до този момент са откарани в полицейското управление.Тереза Герова", "date": "2018.02.07", "title": "Daily Sabah: В Истанбул са задържани 31 души за предполагаеми връзки с ПКК"}
{"url": "http://www.focus-news.net/news/2018/02/07/2485847/mariya-stoyanova-dalgogodishen-korespondent-v-germaniya-shengenskoto-prostranstvo-ne-funktsionira-taka-kakto-e-bilo-zalozheno.html", "text": "Шенгенското пространство не функционира така, както е било заложено. Това каза в сутрешния блок „Добро утро, България“ на Радио „Фокус“  Мария Стоянова, дългогодишен кореспондент в Германия. Тя коментира, че България все още няма категоричното „да“ от страна на Холандия, а това което страната ни получи вчера на срещата между двамата премиери са обемни фрази без съдържание. Според Мария Стоянова съвсем логично е за нас да си зададем въпроса - „Към какъв Шенген искаме да се присъединим?“.  „Още 2011 година като журналист към БНТ в Берлин, а това беше и годината, в която България по план трябваше да се присъедини към Шенгенското пространство, написах коментар, в който изразих обидата си като български гражданин. Този коментар може да бъде намерен в интернет и още тогава заявих, че българското правителство трябва да помисли, ако не получи конкретна дата да изтегли желанието ни за членство в Шенген и все още продължавам да смятам така. Така и така ние пътуваме без визи и България е външна граница, така че няма смисъл да се присъединяваме към съюз, в който очевидно не правилата и реда са важни“, коментира Мария Стоянова. Тя припомни, че още в предишния си мандат ЕП, в лицето на ПП „ Зелените“, се противопостави на третирането на България и Румъния с двойните стандарти, както и, че корупцията не е изискване по Шенген.", "date": "2018.02.07", "title": "Мария Стоянова, дългогодишен кореспондент в Германия: Шенгенското пространство не функционира така, както е било заложено"}
{"url": "http://www.focus-news.net/news/2018/02/07/2485848/api-vazstanoveno-e-dvizhenieto-po-pat-i-6-karnobat-sliven-v-uchastaka-pri-s-iskra-s-venets.html", "text": "Възстановено е движението по път I-6 Карнобат - Сливен в участъка при с. Искра - с. Венец.Това съобщиха от пресцентъра на Агенция \"Пътна инфраструктура\" (АПИ).", "date": "2018.02.07", "title": "АПИ: Възстановено е движението по път I-6 Карнобат - Сливен в участъка при с. Искра - с. Венец"}
{"url": "http://www.focus-news.net/news/2018/02/07/2485844/delyan-dobrev-gerb-bsp-iskat-da-me-otstranyat-ot-zala-za-da-ne-se-sluchat-reformite-v-energetikata.html", "text": "Колегите от БСП са недоволни от постигнатото вчера споразумение от кабинета на премиера Бойко Борисов за допълнителни реформи в енергетиката. Това каза депутатът от ГЕРБ Делян Добрев след като БСП за трети път настоя да бъде отстранен от зала, предаде репортер на Агенция „Фокус“. „Може би се чувстват уязвени и за да не се случат тези реформи искат по някакъв начин да успеят да ме отстранят от зала“, заяви той. „Моят експеримент с червените вратовръзки, днес е още по-червена, се оказа успешен. Крайният резултат е, че колегите от ляво като видят червено, ако не се носи от техен колега, реагират като бик на червено“, коментира Делян Добрев.\r\nБиляна ИВАНОВА", "date": "2018.02.07", "title": "Делян Добрев, ГЕРБ: БСП искат да ме отстранят от зала, за да не се случат реформите в енергетиката"}
{"url": "http://www.focus-news.net/news/2018/02/07/2485849/tanjug-yohanes-han-pristiga-na-poseshtenie-v-sarbiya-samo-den-sled-predstavyaneto-na-strategiyata-na-es-za-zapadnite-balkani.html", "text": "Комисарят по въпросите на европейската политика за съседство и преговорите за разширяване Йоханес Хан пристига на официално посещение в Сърбия само ден след представянето на Стратегията за разширяване на ЕС със страните от Западните Балкани, предава Tanjug, държавната информационна агенция на западната ни съседка.\r\nОт Брюксел потвърдиха визитата и датите на провеждането й – 7-8 февруари. След това Хан ще отпътува за черногорската столица – Подгорица. Агенция „Фокус“ припомня:\r\nСтратегията за разширяване на Европейския съюз с държавите от Западните Балкани бе представен на 6 февруари бе от европейския комисар по въпросите на политиката за съседство и преговорите за разширяване Йоханес Хан в рамките на пленарна сесия на Европейския парламент. \r\nСпоред Европейската комисия следващата 2019 г. ще бъде от решаващо значение за страните от Западните Балкани. Тогава се очаква отношенията между Сърбия и Косово да се нормализират, а Македония и Албания да започват преговори за присъединяване към Общността. По отношение на Сърбия и Черна гора в документа, озаглавен „Надеждна перспектива за разширяване на страните от Западните Балкани\", бе спомената 2025 г. като възможна за присъединяването им към Общността.Тереза Герова", "date": "2018.02.07", "title": "Tanjug: Йоханес Хан пристига на посещение в Сърбия само ден след представянето на Стратегията на ЕС за Западните Балкани"}
{"url": "http://www.focus-news.net/news/2018/02/07/2485851/zam-predsedatelyat-na-gerb-tsvetan-tsvetanov-uchastva-v-konferentsiyata-geopolitikata-v-yugoiztochna-evropa-i-rolyata-na-sasht-i-nato-vav-vashington.html", "text": "Председателят на Парламентарната група на ГЕРБ и заместник-председател на партията Цветан Цветанов представи приоритетите на Българското председателство на Съвета на ЕС пред американски сенатори и конгресмени и парламентаристи от всички балкански държави. Това стана по време на участието на Цветанов в конференцията \"Геополитиката в Югоизточна Европа и ролята на САЩ и НАТО\", съобщиха от пресцентъра на ПП ГЕРБ. Форумът се провежда в американската столица Вашингтон и се организира от американския Сенат. В изказването си председателят на ПГ на ГЕРБ обърна внимание и на ключовия приоритет за европейската перспектива пред Западните Балкани и свързаността с Берлинския процес. В тази връзка Цветан Цветанов съобщи пред аудиторията току-що пристигналата новина от Брюксел, че в новата стратегия на ЕК се определя \"реалистичната перспектива за присъединяване на Западните Балкани към ЕС около 2025 г.\". Това съобщение бе прието с видимо удовлетворение от всички участници. Цветанов обърна внимание и на конкретни въпроси в областта на дигитализацията и киберсигурността. В края на изказването си председателят на ПГ на ГЕРБ изказа благодарност към организаторите и заяви, че подобни инициативи показват еднаквите гледни точки между САЩ и Европа. \r\nВ събитието взеха участие и сенаторите Джеймс Инхоф и Роджър Уикър, конгресмените Робърт Адерхолт, Робърт Питингер и Майкъл Търнър, както и парламентаристи от Германия и Австрия. По време на изказванията беше изразена силна подкрепа за засилване на евроатлантическото партньорство, за утвърждаване на върховенството на закона и изграждане на взаимоотношения на добросъседство и разбирателство. Участниците в конференцията се обединиха и около виждането, че днешната ситуация в региона и света изисква все повече изграждане на дружески и добросъседски отношения.\r\nВ рамките на конференцията председателят на ПГ на ГЕРБ Цветан Цветанов проведе работни срещи със сенатор Джеймс Инхоф и конгресмен Робърт Питингер. По време на разговорите бяха обсъдени въпроси, свързани с регионалната сигурност, заплахите и предизвикателствата пред Балканите. През месец ноември 2017 г. конгресмен Питингер беше домакин във Вашингтон на Интерпарламентарна трансатлантическа конференция по въпросите на сигурността, в която Цветан Цветанов също участва.", "date": "2018.02.07", "title": "Зам.-председателят на ГЕРБ Цветан Цветанов участва в конференцията \"Геополитиката в Югоизточна Европа и ролята на САЩ и НАТО\" във Вашингтон"}
{"url": "http://www.focus-news.net/news/2018/02/07/2485852/zam-kmetat-na-stolichnata-obshtina-irina-savina-shte-proveri-izpalnenieto-na-osnoven-remont-na-korigiran-uchastak-na-reka-boyanska-v-kv-pavlovo.html", "text": "Зам.-кметът на Столичната община Ирина Савина ще провери изпълнението на основен ремонт на коригиран участък на река Боянска в кв. „Павлово“ в участъка от ул. „Иван Сусанин“ до бул. „Тодор Каблешков“. Това съобщиха от пресцентъра на Общината.\r\nПроверката ще се състои от 12.00 часа при ул. „Иван Сусанин“.", "date": "2018.02.07", "title": "Зам.-кметът на Столичната община Ирина Савина ще провери изпълнението на основен ремонт на коригиран участък на река Боянска в кв. „Павлово“"}
{"url": "http://www.focus-news.net/news/2018/02/07/2485853/dobrich-izlozhba-balgarskata-istoriya-v-hudozhestveno-slovo-i-obraz-gostuva-v-regionalna-biblioteka-dora-gabe.html", "text": "Изложба „Българската история в художествено слово и образ” гостува в Регионална библиотека (РБ) „Дора Габе“. Това съобщи Галя Маринова, главен библиотекар и специалист „Връзки с обществеността“ в РБ, предаде кореспондентът на Радио „Фокус” – Варна. Пътуващата Изложбата е създадена от Регионална библиотека „Стилиян Чилингиров” в Шумен, представя знакови личности и събития от историята на Първото и Второто българско царство, от националноосвободителните борби и Българското възраждане и от периода на следосвобожденска България до Съединението от 1885 г. чрез текст и художествени колажи от произведения на българската литература, живопис и иконопис, на художествената миниатюра, на скулптурата, архитектурата и художествената фотография. \r\nЕкспозицията включва 32 въздействащи пана и представя знакови личности и събития от българската история от създаването на българската държава. Първата част на изложбата, посветена на Първото българско царство, шуменската регионална библиотека организира през 2016 г. във връзка с честването на 1335-годишнината от създаването на Българската държава. Изложбата е подредена в централното фоайе на Регионална библиотека „Дора Габе” и може да бъде разгледана до 25 февруари.\r\nЖулиета НИКОЛОВА", "date": "2018.02.07", "title": "Добрич: Изложба „Българската история в художествено слово и образ” гостува в Регионална библиотека „Дора Габе“"}
{"url": "http://www.focus-news.net/news/2018/02/07/2485830/dragomir-stoynev-bsp-yavno-sotsialniyat-pol-e-edin-ot-prioritetite-na-gerb-no-za-nas-e-vazhno-da-se-predpazvat-zhertvite-ot-domashno-nasilie.html", "text": "Бурно се говори за защита на Истанбулската конвенция, явно социалният пол е един от приоритетите на ГЕРБ, но за нас е важно да се предпазват жертвите от домашно насилие. Това каза в отрицателен вот след гласуването на дневния ред зам.-председателят на ПГ на БСП Драгомир Стойнев, предаде репортер на Агенция „Фокус“. „За поредна седмица законопроекти, които касаят дневния ред на обществото не са в дневния ред на НС“, коментира той. „Остро възразявам срещу начина на работа на правна комисия. Днес ще се гледа само един законопроект, при положение, че БСП са внесли конкретни законопроекти, които касаят домашното насилие. Този отказ на председателя на комисията е неразбираем“, заяви Драгомир Стойнев. „Внесли сме законопроекта на 18 януари, той касае промени в НК, където умишлената причина за средна телесна повреда отива в престъпления от общ характер. Това ще даде голяма закрила на жертвите от домашно насилие“, обясни той. „Народните представители от ГЕРБ не желаят да гледат в комисия законопроекти, които ще решат тези проблеми“, каза още зам.-председателят на ПГ на БСП.\r\nБиляна ИВАНОВА", "date": "2018.02.07", "title": "Драгомир Стойнев, БСП: Явно социалният пол е един от приоритетите на ГЕРБ, но за нас е важно да се предпазват жертвите от домашно насилие"}
{"url": "http://www.focus-news.net/news/2018/02/07/2485855/burgas-v-obshtinata-shte-se-provede-preskonferentsiya-za-predstavyane-na-novata-sistema-za-priem-v-parvi-klas.html", "text": "Утре, четвъртък, 8 февруари, от 12.00 часа в Заседателната зала на Община Бургас ще се проведе пресконференция за представяне на новата система за прием в първи клас. Това съобщиха от пресцентъра на Общината. В Бургас от няколко години това се случва по електронен път (за детските градини също).", "date": "2018.02.07", "title": "Бургас: В Общината ще се проведе пресконференция за представяне на новата система за прием в първи клас"}
{"url": "http://www.focus-news.net/news/2018/02/07/2485857/sofiya-shofyorite-tryabva-da-se-dvizhat-s-povisheno-vnimanie-i-saobrazena-skorost-po-avtomagistrala-trakiya-v-rayona-na-vakarel-poradi-namalena-vidimost-ot-magla.html", "text": "Шофьорите трябва да се движат с повишено внимание и съобразена скорост по Автомагистрала \"Тракия\" в района на Вакарел, поради намалена видимост от мъгла. Това съобщиха от пресцентъра на Агенция \"Пътна инфраструктура\".", "date": "2018.02.07", "title": "София: Шофьорите трябва да се движат с повишено внимание и съобразена скорост по Автомагистрала \"Тракия\" в района на Вакарел, поради намалена видимост от мъгла"}
{"url": "http://www.focus-news.net/news/2018/02/07/2485854/parlamentat-othvarli-predlozhenie-na-dps-za-promeni-v-zakona-za-balgarskoto-grazhdanstvo-tselyashti-premahvane-na-diskriminatsionni-tekstove.html", "text": "Парламентът отхвърли на първо четене предложение на ДПС за промени в Закона за българското гражданство, целящи премахване на дискриминационни текстове, предаде репортер на Агенция „Фокус“. Депутатите гласуваха с 25 гласа „за“, 46 „против“ и 86 „въздържали се“. В мотивите на законопроекта на ДПС се посочва, че страната ни е ратифицирала Европейската конвенция за гражданството, което е в сила от 1 юни 2006 г. В нея е предвидено недопускане на дискриминация в разпоредбите относно гражданството на държавата. Не трябва да се прави разграничение и да се предвижда практика, водеща до дискриминация, основана на пол, религия, раса, цвят на кожата или национален или етнически пол. Според вносителите повече от 10 години след ратификацията на конвенцията, Законът за българското гражданство съдържа дискриминационни разпоредби, обявени за недопустими от Европейската конвенция за гражданството. С настоящия законопроект от ДПС предлагат хармонизиране на българското законодателство с европейските стандарти в производствата по българското гражданство и премахване на дискриминационното разграничение на кандидатите по признака национален или етнически произход. \r\nПо време на дебатите депутатът Хамид Хамид заяви, че ДПС е доказала, че е най-българската партия. „Никой не може да отрече заслугата на ДПС, че България е в ЕС и НАТО. \r\nНародният представител от „Обединени патриоти“ Станислав Станилов заяви, че не вижда нищо обидно в това да си националист и патриот. „Убедили сме се, че ДПС е представител на турската диаспора в България. Следващият път като ме наречете фашист, ще трябва да се съдим. Сега щяха да викат психиатър. В тази зала аз никога не съм обиждал никого и не съм се държал крайно“, подчерта той. \r\nЮлиан Ангелов от „Обединени патриоти“ попита какво предлагат точно от ДПС. „В момента всички български граждани получават българско гражданство. Целта е Турция да има още по-огромно влияние върху България и българската политика. Това няма да го допуснем. Спрете да лъжете и да обслужвате чужди интереси“, заяви Ангелов. \r\nОт своя страна Хамид Хамид посочи, че се е оказало, че и „този господин не е чел законопроекта ни“. „Какво правим ние като български политици за тези, които и без това са български граждани, но нямат документ за това. Това са хора, които имат баща или дядо български гражданин, милеят за България, но криворазбрали политици пречат да си получат документа. Това са истинските български граждани, които мислят за България, а не като ония в дясно, които си мислят за тяснополитическите цели“, каза още Хамид Хамид.\r\nЛюба АЛЕКСИЕВА", "date": "2018.02.07", "title": "Парламентът отхвърли предложение на ДПС за промени в Закона за българското гражданство, целящи премахване на дискриминационни текстове"}
{"url": "http://www.focus-news.net/news/2018/02/07/2485856/mvnr-nyama-informatsiya-za-zaginali-ili-postradali-balgarski-grazhdani-vsledstvie-na-silnoto-zemetresenie-v-tayvan-registrirano-v-kasnite-chasove-na-6-fevruari.html", "text": "Няма информация за загинали или пострадали български граждани вследствие на силното земетресение в Тайван, регистрирано в късните часове на 6 февруари 2018 г. Това съобщиха от пресцентъра на Министерството на външните работи (МВнР).\r\nВ резултат на снощния трус в района на град Хуалиен са загинали двама души, а 219 други са ранени след срутването на хотел и три други сгради. Над 830 души са евакуирани временно във физкултурен салон и сгради на началното училище Чунхуа в Хуалиен. Над 1900 домакинства са били с прекъснато електрозахранване, а над 40000 – с прекъснато водоснабдяване. Очаква се възстановителните работи да приключат до края на днешния ден-7 февруари, но училищата и офисите в града ще останат затворени. \r\nМестните власти са изпратили на място специални екипи, включително 20 спасителни кучета. В центъра за реакции при бедствия в град Хуалиен е изпратен и екип, който да подпомага засегнати чуждестранни туристи. По информация на Централното бюро по метеорология на Тайван, в района на Хуалиен от началото на месеца до сега са регистрирани няколко земетресения с магнитуд 5-та и по-високи степени по скалата на Рихтер, последвани от вторични трусове. \r\nВластите предупреждават, че през следващите две седмици са възможни вторични трусове с магнитуд над 5-та степен по скалата на Рихтер. \r\nВ тази връзка Министерството на външните работи препоръчва на българските граждани, пребиваващи или пътуващи в района на Хуалиен, да се информират своевременно за развитието на ситуацията и да следват стриктно указанията на отговорните местни власти. \r\nПри необходимост, българските граждани могат да потърсят съдействие и актуална информация от българското посолство в Пекин на телефони +86 10 6532 1946 и +86 10 6532 1916.", "date": "2018.02.07", "title": "МВнР: Няма информация за загинали или пострадали български граждани вследствие на силното земетресение в Тайван, регистрирано в късните часове на 6 февруари"}
{"url": "http://www.focus-news.net/news/2018/02/07/2485859/zam-predsedatelyat-na-gerb-tsvetan-tsvetanov-se-sreshtna-s-rakovoditelya-na-vashingtonskiya-ofis-na-svetovniya-evreyski-kongres-mark-levin.html", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща с ръководителя на вашингтонския офис на Световния еврейски конгрес Марк Левин, съобщиха от пресцентъра на ГЕРБ. Световният  еврейски конгрес е една от най-старите еврейски организации в света, имаща водеща роля в работата с неправителствения сектор. Тази среща беше своеобразно продължение на състоялата се преди няколко дни среща на Цветанов в София с ръководителите на Световния еврейски конгрес.\r\nПо време на срещата във Вашингтон беше направен преглед на двустранните отношения и бяха обсъдени бъдещи съвместни дейности по повод отбелязване на 75-та годишнина от спасяването на българските евреи. Марк Левин даде висока оценка за решението на българското правителство да определи национален координатор за борбата с антисемитизма в лицето на заместник-министъра на външните работи Георг Георгиев, както и да бъде приета работна дефиниция за Холокоста.\r\nУтре посещението на заместник-председателя на ГЕРБ Цветан Цветанов във Вашингтон продължава със срещи в американския Конгрес.", "date": "2018.02.07", "title": "Зам.-председателят на ГЕРБ Цветан Цветанов се срещна с ръководителя на вашингтонския офис на Световния еврейски конгрес Марк Левин"}
{"url": "http://www.focus-news.net/news/2018/02/07/2485860/smolyan-48-godishen-mazh-ot-grada-e-s-opasnost-za-zhivota-sled-katastrofa.html", "text": "На 6 февруари 2018 г. около 15:15 ч. в град Смолян, на ГПК, до складова база на частна фирма със седалище в града,  лек автомобил \"Фолксваген Поло\" с провдивска регистраця, управляван от 20-годишната В. А. К. от гр. Пловдив, се удря в паркиран от дясно върху тротоара лек автомобил \"Тойота Ланд Крузер\" с пловдивска регистрация. Това съобщиха от ОДМВР-Смолян. При сблъсъка е пострадал намиращия се до автомобила 48-годишен мъж от града, който е получил тежки травми на долните крайници и е настанен за лечение в МБАЛ-Смолян с опасност за живота. 20-годишната жена е получила епилептичен припадък и също е настанена за лечение в МБАЛ-Смолян без опасност за живота. Причините за произшествието са в процес на изясняване. Местопроизшествието е запазено от наряд по \"Пътен контрол\" и посетено от дежурна оперативна група. Образувано е досъседбно производство.", "date": "2018.02.07", "title": "Смолян: 48-годишен мъж от града е с опасност за живота след катастрофа"}
{"url": "http://www.focus-news.net/news/2018/02/07/2485858/veliko-tarnovo-rayonna-prokuratura-elena-povdigna-obvineniya-na-dvama-mazhe-vav-vrazka-sas-sluchaya-s-napadnatiya-politsay-v-zlataritsa.html", "text": "Районна прокуратура – Елена задържа за 72 часа и привлече в качеството на обвиняеми двама  мъже за извършени действия М. К. е привлечен в качеството на обвиняем за това, че на 6 февруари 2018 г. около 22,00 часа в гр. Златарица на площад „Първи Май” извършил непристойни действия грубо нарушаващи обществения ред и изразяващи явно неуважение към обществото, като деянието се отличава с изключителен цинизъм и  дързост (счупил  и  изтръгнал  странично  огледало на лек автомобил, удрял с него предното стъкло, опитал се да преобърне автомобила с ръце, псувал и се заканвал  на гражданка  и  на служители на МВР - Елена, хвърлял стъклени бутилки по пътното платно) -  престъпление по чл. 325 от НК. Това съобщиха от пресцентъра на Апелативна прокуратура-Велико Търново. Повдигнато му е обвинение и за това, че причинил  чрез  нанасяне удари  с  ръка  на   инспектора в  Районно управление на МВР - Елена,  при   изпълнение на службата му, телесна повреда. Престъпление по чл.131, вр.чл.130 от НК .\r\nН. Н. е привлечен в качеството на обвиняем за това, че на 6 февруари 2018 г. около 22,00 часа в гр. Златарица на площад „Първи Май” извършил непристойни действия грубо нарушаващи обществения ред и изразяващи явно неуважение към обществото, като деянието се отличава с изключителен цинизъм и  дързост  /нанесъл   побой  на мъж от същия град  и  провокативно   отказвал  да предостави на органите на МВР Елена документи за самоличност и да изпълни техните разпореждания  да преустанови побоя/. Престъпление по чл. 325 от НК. \r\nПрокуратурата задържа двамата извършители за срок от 72 часа  до довеждането  им пред съда. В рамките на законовия ще внесе в съда искания за вземана на мярка за неотклонение „задържане под стража“\r\nПод ръководството на прокуратура  действията по разследването продължават.", "date": "2018.02.07", "title": "Велико Търново: Районна прокуратура – Елена  повдигна обвинения на двама мъже във връзка със случая с нападнатия полицай в Златарица"}
{"url": "http://www.focus-news.net/news/2018/02/07/2485845/inzh-veska-georgieva-stolichen-inspektorat-stroitelnite-obekti-v-sofiya-doprinasyat-za-zamarsyavaneto-na-vazduha-v-grada.html", "text": "Строителните обекти в София допринасят за замърсяването на въздуха в града, каза в сутрешния блок „Добро утро, България“ на Радио „Фокус“ директорът на Столичния инспекторат инж. Веска Георгиева. Тя уточни, че средно на ден се правят между 30 и 40 проверки на строителни обекти. \r\n„Въздействието на строителството върху качеството на въздуха е значимо. Със затоплянето на времето ще засилим съвместните проверки заедно с Районните администрации и Дирекция „Общински строителен контрол“ по отношение на това те да проверяват състоянието на площадката вътре, а Столичният инспекторат да проверява около обекта, неговата строителна ограда и дали камионите, които возят строителни материали от и до обекта, са с чиста ходова част и чисти гуми“, обясни тя. Инж. Веска Георгиева призова гражданите да сигнализират инспектората, ако станат свидетели на нарушения.", "date": "2018.02.07", "title": "Инж. Веска Георгиева, Столичен инспекторат: Строителните обекти в София допринасят за замърсяването на въздуха в града"}
{"url": "http://www.focus-news.net/news/2018/02/07/2485861/haskovo-rayonna-prokuratura-svilengrad-nablyudava-barzi-proizvodstva-po-dva-sluchaya-v-koito-sa-otkriti-obshto-1000-kutii-tsigari-bez-banderol.html", "text": "Районна прокуратура-Свиленград наблюдава  две бързи производство за държане на цигари без акцизен бандерол – престъпление по чл. 234 ал. 1 от Наказателния кодекс. На 5 февруари 2018 г., в гр. Свиленград, служители на МВР спрели за проверка лек автомобил, марка „Мерцедес“, управляван от Теодор В., на 49 г. Това съобщиха от пресцентъра на Апелативна прокуратура-Пловдив. Полицейските служители открили в багажника на автомобила кашон, запечатан с тиксо, в който имало общо 50 стека с цигари от марката “Winson Blue”  или общо 500 броя кутии, всички без акцизен бандерол. При извършено претърсване в жилището, обитавано от Теодор В., са били намерени и иззети още 290 кутии цигари от различни марки, всички без акцизен бандерол. По случая е образувано бързо производство  срещу Теодор В. за престъпление по чл.234 ал.1 от Наказателния кодекс. По случая се извършват процесуални-следствени действия.\r\nНа 5 февруари 2018 г., край гр. Свиленград, на главен път І – 8, служителите на РУ на МВР-Свиленград намерили кашон, сдържащ 500 броя кутии цигари, марка “Wilson Blue”,  всички без акцизен бандерол На място бил установен Стоян Н., на 48 г. Той е привлечен като обвиняем по бързо производство за престъпление по чл.234 ал.1 от Наказателния кодекс и е  задържан за срок от 72 часа с постановление на наблюдаващия прокурор от Районна прокуратура-Свиленград. По случая се извършват процесуално-следствени действия.", "date": "2018.02.07", "title": "Хасково: Районна прокуратура-Свиленград наблюдава бързи производства по два случая, в които са открити общо 1000 кутии цигари без бандерол"}
{"url": "http://www.focus-news.net/news/2018/02/07/2485841/pazardzhik-ekipi-na-pozharnata-sa-predprieli-deystviya-po-izvazhdane-na-shofyora-ot-katastrofiraliya-tir-na-am-trakiya.html", "text": "Товарен автомобил с ремарке се е блъснал в  средната разделителна мантинела на автомагистрала „Тракия“ в района на 104-105 км. Това съобщи за Радио „Фокус“ – Пазарджик говорителят на ОД на МВР Мирослав Стоянов. Той обясни, че сигналът за катастрофирал ТИР е получен около 09.00 часа. Пътният инцидент е в района на 104-105 ти километър от автомагистрала „Тракия“ в платното по посока за Бургас. „По първоначални данни товарен автомобил с ремарке се е блъснал в средната разделителна мантинела на пътя. В резултат на това скоростните ленти и на двете платна –  за София и Бургас не могат да се използват. На мястото има пристигнали екипи на пожарната от Пловдив и Пазарджик, които предприемат действия за изваждане на водача на камиона. Служители на сектор „Пътна полиция“ при ОДМВР-Пазарджик регулират движението“, коментира Стоянов. Той допълни, че водачите трябва да шофират с повишено внимание във въпросния участък.\r\nВаня НИКОЛОВА", "date": "2018.02.07", "title": "Пазарджик: Екипи на пожарната са предприели действия по изваждане на шофьора от катастрофиралия ТИР на АМ \"Тракия\""}
{"url": "http://www.focus-news.net/news/2018/02/07/2485835/danail-kirilov-gerb-zakonoproektat-na-bsp-za-promeni-v-nk-e-ot-edna-norma-tova-e-neseriozno-otnoshenie-kam-materiyata.html", "text": "Пак се касае за манипулации и заблуждение и на колегите в зала, и на публиката. Законопроектът за НК, който сте внесли и смятате, че решавате някакъв въпрос е от една норма. Това е несериозно отношение към материята. Това каза председателят на правна комисия и депутат от ГЕРБ Данаил Кирилов в отговор на отрицателния вот на Драгомир Стойнев от БСП, предаде репортер на Агенция „Фокус“. „Изказването на колегата от опозицията беше недопустимо спрямо правилника - няма отрицателен вот по отношение на гласуване на седмичната програма“, изтъкна той.  „Да бяхте направили сериозен анализ по отношение на евентуална необходимост от промени в НК. Няма да стане така лековато, просто няма да стане. Прилагането на Истанбулската конвенция да стане с една норма“, коментира Данаил Кирилов. „Имаме 7 законопроекта за изменение и допълнение на НК и очакваме становище от ВКС, ВСС и Министерство на правосъдието, тъй като това е НК. Законопроектът, който се внесли, дори не е преминал 1-месечния срок“, посочи депутатът от ГЕРБ.\r\nБиляна ИВАНОВА", "date": "2018.02.07", "title": "Данаил Кирилов, ГЕРБ: Законопроектът на БСП за промени в НК е от една норма, това е несериозно отношение към материята"}
{"url": "http://www.focus-news.net/news/2018/02/07/2485864/sofiyska-voda-otstranyava-avariya-na-dovezhdasht-vodoprovod-koeto-nalaga-spirane-na-vodopodavaneto-do-kvartali-namirashti-se-v-podnozhieto-na-vitosha.html", "text": "Отстраняването на авария по Рилски водопровод налага спиране на подаването на питейна вода за квартали на София в подножието на Витоша, съобщиха от пресцентъра на \"Софийска вода\". Спирането ще обхване три столични общини – „Панчарево“, „Витоша“, „Овча купел“. Ограниченото водоподаване ще започне в 12.00 часа от с. Железница и ще продължи от югоизточна посока последователно на запад до кв. \"Горна баня\" през около час. Продължителността на спиранията се очаква да е 12 часа. \r\nПодробна информация ще се предоставя на безплатния телефон на „Софийска вода“ АД 0800 121 21 и на интернет страницата на компанията www.sofiyskavoda.bg", "date": "2018.02.07", "title": "„Софийска вода“ отстранява авария на довеждащ водопровод, което налага спиране на водоподаването до квартали, намиращи се в подножието на Витоша"}
{"url": "http://www.focus-news.net/news/2018/02/07/2485862/vidin-zadarzhan-e-41-godishen-mazh-ot-grad-dimovo-nanesal-poboy-na-brat-si.html", "text": "На 6 февруари в 18.00 часа с полицейска мярка за срок до 24 часа бил задържан 41-годишен мъж от град Димово. Мъжът, след употреба на алкохол, нанесъл побой на брат си. Това съобщиха от ОДМВР-Видин. По случая работи Районно управление на МВР-Белоградчик.", "date": "2018.02.07", "title": "Видин: Задържан е 41-годишен мъж от град Димово, нанесъл побой на брат си"}
{"url": "http://www.focus-news.net/news/2018/02/07/2485865/yambol-piyan-shofyor-na-tir-rani-sluzhitel-na-benzinostantsiya-i-schupi-kolonka.html", "text": "Пиян шофьор на ТИР рани служител на бензиностанция и счупи колонка. Това съобщиха от ОДМВР – Ямбол. На 6 февруари, в 17,50 часа от тел. 112, в оперативна дежурна част на ОДМВР – Ямбол е получен сигнал, че на бензиностанция до път I-7, в село Окоп, тежкотоварен автомобил е ударил служител на бензиностанцията и бензиноколонка. Изпратеният на място полицейски екип установява, че 54-годишен чужд гражданин, управляващ товарен автомобил „Мерцедес –Актрос“ с прикачено към него полуремарке, е нарушил правилата за движение, вследствие на което е ударил 26-годишния служител на обекта и е причинил имуществени щети на бензинова колонка. Служителят е получил леки наранявания, прегледан е от екип на ЦСМП-Ямбол и е освободен. Пробата на водача за употреба на алкохол е положителна, като техническото средство е отчело стойност над 1,2 на хиляда. На местопроизшествието е извършен оглед от дежурна оперативна група. Водачът на товарния автомобил е задържан с полицейска заповед за срок до 24 часа. Продължава провеждането на процесуално следствени действия по случая в рамките на образуваното досъдебно производство.", "date": "2018.02.07", "title": "Ямбол: Пиян шофьор на ТИР рани служител на бензиностанция и счупи колонка"}
{"url": "http://www.focus-news.net/news/2018/02/07/2485863/zhan-iv-le-drian-za-polskiya-zakon-za-holokosta-ne-bi-tryabvalo-istoriyata-da-bade-prenapisvana.html", "text": "Новият полски закон, с който се инкриминализира приписването на нацистки престъпления на държавата, не  е„препоръчителен“ и има за цел да защити имиджа на Варшава зад граница. Това заяви в сряда министърът на външните работи на Франция Жан-Ив Ле Дриан, предава AFP.\r\n„Този закон не е препоръчителен, не би трябвало историята да бъде пренаписване, това никога не е много добра идея“, подчерта първият дипломат на Париж пред телевизия BFM.Тереза Герова", "date": "2018.02.07", "title": "Жан-Ив Ле Дриан за полския закон за Холокоста: Не би трябвало историята да бъде пренаписвана"}
{"url": "http://www.focus-news.net/news/2018/02/07/2485867/kardzhali-razsledva-se-sluchay-s-23-godishen-posetitel-na-zavedenie-v-grada-iznenadvashto-nanesal-yumruchen-udar-v-litseto-na-17-godishen-mladezh.html", "text": "В Районно управление на МВР-Кърджали се извършва проверка за хулиганство след инцидент в заведение в областния център снощи около 19 часа. 23-годишен посетител изненадващо нанесъл юмручен удар в лицето на 17-годишен младеж. Това съобщиха от ОДМВР-Кърджали. Работата по изясняване на случая продължава сектор „Охранителна полиция“.", "date": "2018.02.07", "title": "Кърджали: Разследва се случай с 23-годишен посетител на заведение в града, изненадващо нанесъл юмручен удар в лицето на 17-годишен младеж"}
{"url": "http://www.focus-news.net/news/2018/02/07/2485869/vidin-samodelni-ognestrelni-orazhiya-i-munitsii-sa-izzeti-pri-pretarsvane-v-chasten-imot-v-selo-dinkovo.html", "text": "Вчера полицейски служители предприели претърсване в частен имот, ползван от Г. Г. /47 г./ в село Динково, общ. Ружинци. Това съобщиха от ОДМВР-Видин. На тавана на стопанска постройка, униформените намерили и иззели самоделни огнестрелни оръжия – пушка и пистолет, два патрона 12 калибър и две регистрационни табели (монтанска регистрация). По случая е образувано досъдебно производство.", "date": "2018.02.07", "title": "Видин: Самоделни огнестрелни оръжия и муниции са иззети при претърсване в частен имот в село Динково"}
{"url": "http://www.focus-news.net/news/2018/02/07/2485870/kardzhali-75-godishen-mazh-ot-selo-blenika-e-stanal-zhertva-na-telefonna-izmama-s-5-300-lv.html", "text": "Жена от Кърджали отказа да хвърли от терасата 30 000 лв. на телефонни измамници, мъж предаде сумата от 5300 лв. на мним доктор. Това съобщиха от ОДМВР-Кърджали. Опитът и успешната измама са извършени вчера. Около 11 часа на домашния телефон на 75-годишен мъж от село Бленика се обадил мъж, който се представил за д-р Колев и поискал сумата от 5 300 лв.  за извършване на операция на дъщерята на семейството. Малко по-късно в къщата пристигнал посредник, който прибрал парите. След подадения сигнал за измамата в РУ-Кърджали са били изградени временни КПП-та, но мъжът, който взел сумата, не е установен. Образувано е досъдебно производство за измама. Жена от Кърджали вчера също е била атакувана по телефона по сценария за провеждаща се операция за залавяне на измамници. Фалшив полицейски инспектор поискал кърджалийката да хвърли 30 000 лв. през терасата, като обещал да бъдат върнати след приключване на операцията. Жената обаче схванала измамата и подала сигнал на тел.112. Криминалистите от ОД на МВР напомнят отново на гражданите да не влизат в никакви договорки с непознати, които им искат пари, независимо какъв е поводът.", "date": "2018.02.07", "title": "Кърджали: 75-годишен мъж от село Бленика е станал жертва на телефонна измама с 5 300 лв."}
{"url": "http://www.focus-news.net/news/2018/02/07/2485874/sport-rafael-nadal-obyavi-zavrashtaneto-si-na-the-queens-club-championship-v-london.html", "text": "Световният номер 1 Рафаел Надал обяви завръщането си на The Queen’s Club Championship 10 години, след като вдигна трофея от надпреварата. През 2008-а той спечели титлата като част от популярния си требъл – Ролан Гарос, Queen’s и Уимбълдън.\r\n„Много съм развълнуван да обявя, че ще участвам на Queen’s през 2018-а. Това ще е десетгодишнина от успеха ми през 2008-а, което е прекрасен спомен – победата там и три седмици по-късно титлата от Уимбълдън. Беше незабравима година. Много съм развълнуван, че ще се върна и ще играя на Queen’s отново.“\r\nНадал се включва към петкратния шампион Анди Мъри, който също изяви желание да играе на известния турнир на трева. Шотландецът се надява да се завърне от контузия за The Queen’s Club Championships – най-успешния турнир за него в кариерата му.\r\nНай-добрите представяния на Надал на Уимбълдън винаги са били предшествани от участие на The Queen’s Club Championships. Той стига до финала на Уимбълдън пет пъти между 2006-а и 2011-а, вдигайки титлата през 2008-а и 2010-а. 16-кратният шампион от турнири от Големия шлем се класира за четвъртфинал в Queen’s преди всеки от тези финали и ще се надява на ново подобно представяне през това лято.", "date": "2018.02.07", "title": "Спорт: Рафаел Надал обяви завръщането си на The Queen’s Club Championship в Лондон"}
{"url": "http://www.focus-news.net/news/2018/02/07/2485875/sliven-patishtata-v-oblastta-sa-suhi-i-normalno-prohodimi.html", "text": "Пътищата в Сливенска област са сухи и нормално проходими, съобщиха от Областно пътно управление-Сливен. Трафикът е интензивен, но задръствания не се образуват.\r\nЗатворени за тежки автомобили над 10 т. са проходите Твърдишки и Вратник. Отворен е пътят Котел – Омуртаг.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци. Срокът и за двата ремонта е 31 март.", "date": "2018.02.07", "title": "Сливен:  Пътищата в областта са сухи и нормално проходими"}
{"url": "http://www.focus-news.net/news/2018/02/07/2485873/am-hemus-do-150-m-e-namalena-vidimostta-v-rayona-na-vitinya-zaradi-magla.html", "text": "До 150 м е намалена видимостта в района на Витиня заради мъгла, предаде репортер на Агенция „Фокус“.  Полицейски патрул със софийски регистрационен номер 9880 е разположен при 65 км от магистралата в посока София. \r\n\"Фокус\" призовава водачите да шофират със скорост, съобразена с метеорологичните условия.", "date": "2018.02.07", "title": "АМ „Хемус: До 150 м е намалена видимостта в района на Витиня заради мъгла"}
{"url": "http://www.focus-news.net/news/2018/02/07/2485871/na-12-fevruari-startira-kampaniya-na-stolichna-obshtina-za-razdavane-na-bezplaten-kompost.html", "text": "За четвърта поредна година, на 12 февруари, Столичната община стартира кампанията си за предоставяне на до 10 кг безплатен компост на всички граждани, заплатили такса „битови отпадъци“. Това съобщиха от пресцентъра на Общината. Компостът се произвежда от преработката на био и зелени градски отпадъци в Инсталацията за биологично третиране „Хан Богров“ на Завода за третиране на отпадъците на Столична община. Той е естествен обогатител на почвата, който задържа влагата и помага по-лесното и бързо усвояване на хранителните вещества от растенията. През 2017 г. е раздаден безплатно на граждани 20,57 т.  висококачествен компост, а за 2015г. и 2016г. количеството е общо над 21т\r\nОт Столичната община припомнят, че през 2014 г. беше въведена в експлоатация инсталацията за биологично третиране на площадка „Хан Богров”, която се състои от Инсталация за компостиране на биоразградими отпадъци и Инсталация за компостиране на зелени отпадъци. Общият капацитет на инсталацията е 44 000 тона/годишно. С изградените инсталации от отпадъци произвеждаме ресурси – ел. енергия и компост. През 2017 г.  в компостиращите инсталации за хранителни и зелени отпадъци отчитаме: преработени са 13 927 т. зелени  и 8558 т. хранителни биоотпадъци; произведен е  8876 тона компост; произведена е  2108 MWh електрическа енергия.\r\nКомпостът ще се раздава на всички желаещи граждани всеки работен ден, в периода от 12 февруари 2018 г. до 31 декември 2018 г. от 10.00 до 17.00 часа, на територията на площадка „Хан Богров“.", "date": "2018.02.07", "title": "На 12 февруари стартира кампания на Столична община за раздаване на безплатен компост"}
{"url": "http://www.focus-news.net/news/2018/02/07/2485866/pazardzhik-ekipi-na-pozharnata-sa-izvadili-dvamata-shofyori-ot-kabinata-na-katastrofiraliya-kamion-na-magistrala-trakiya-ediniyat-e-otkaran-v-bolnitsa.html", "text": "Екипи на пожарната са извадили двамата шофьори от кабината на катастрофиралия в района на 104-105 км на автомагистрала „Тракия“ товарен автомобил. Това съобщи за Радио „Фокус“ – Пазарджик говорителят на ОДМВР-Пазарджик Мирослав Стоянов. Той обясни, че единият от водачите, който е имал оплаквания е транспортиран от екип на „Спешна помощ“ в болнично заведение за преглед. „Движението продължава да се регулира от екипи на дирекциите в Пазарджик и Пловдив.  През този участък шофьорите трябва да се движат с повишено внимание“, допълни Стоянов.\r\nВаня НИКОЛОВА", "date": "2018.02.07", "title": "Пазарджик:  Екипи на пожарната са извадили двамата шофьори от кабината на катастрофиралия камион на магистрала „Тракия“, единият е откаран в болница"}
{"url": "http://www.focus-news.net/news/2018/02/07/2485877/varna-predimno-suhi-sa-patnite-nastilki-na-teritoriyata-na-oblastta.html", "text": "Предимно сухи са пътните настилки на територията на Варненска област, предаде репортер на Радио „Фокус“ – Варна. По високите и усойни места има влажни пътни участъци. Времето е предимно облачно. Трафикът по направленията за София, Добрич и Бургас се осъществява без ограничения. Все още по пътя Кранево-Варна при км 83+100 е ограничено движението на моторни превозни средства над 10 тона заради свлачище. Обходът е през участъка Кичево-Оброчище.\r\nДвижението във Варна е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район Аспарухово. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”, съобщиха от дирекция „Инженерна инфраструктура и благоустрояване“.  В тази връзка ще има промяна и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. Временна организация на движение е въведена и заради ремонта на бул.“Първи май“ в кв. „Аспарухово“, като в участъка от ул.“Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nМарияна ВАЛЕНТИНОВА", "date": "2018.02.07", "title": "Варна: Предимно сухи са пътните настилки на територията на областта"}
{"url": "http://www.focus-news.net/news/2018/02/07/2485868/aleksandar-vulin-belgrad-tryabva-da-se-stremi-kam-sporazumenie-za-razdelyane-s-kosovo.html", "text": "Сръбският министър на отбраната Александър Вулин заяви, че Белград трябва да търси споразумение за разделяне със съседно Косово, за да бъде сложен край на спора, който възпрепятства присъединяването на Сърбия към Европейския съюз, съобщава електронното издание Gazeta Express.\r\nГоворейки на кръгла маса за Косово, Вулин не посочи коя част от страната смята, че трябва да бъде разделена, но подобни призиви, направени в миналото, дават основание да се предположи, че се визира Северно Косово.\r\nРека Ибър отделя Северно Косово от останалата част на страната. В региона живеят около 50 хил. етнически сърби, които все още възприемат за свое правителството в Белград, а не това в Прищина. Повече от 90% от 1,8-милионното население на Косово е с албански корени. „Постоянно и твърдо разграничение между сърби и албанци трябва да бъде уредено в Косово\", подчерта Вулин на кръглата маса, свикана като част от националния диалог за Косово.\r\nПрез 2013 г. Прищина се съгласи да даде на сръбските анклави в Косово по-голяма автономия и да предостави защитен статут на манастирите. Повечето косовски албанци се противопоставят на тези мерки, опасяващи се от влиянието на Сърбия. Белград твърди, че Прищина не е спазила споразумението, постигнато с посредничеството на Белград. Управляващите в Косово на свой ред отричат обвиненията. Тереза Герова", "date": "2018.02.07", "title": "Александър Вулин: Белград трябва да се стреми към споразумение за разделяне с Косово"}
{"url": "http://www.focus-news.net/news/2018/02/07/2485791/blagoevgrad-intenzivno-e-dvizhenieto-v-tsentralna-gradska-chast.html", "text": "Интензивно е движението в централна градска част, автобусите се движат по разписание, предаде репортер на Радио „Фокус“ – Пирин. В края на деня натоварено е преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално интензивно пък е движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Пътните настилки са сухи и нормално проходими. Няма регистрирани инциденти през нощта.\r\nЛора КАЛЧЕВА", "date": "2018.02.07", "title": "Благоевград: Интензивно е движението в централна градска част"}
{"url": "http://www.focus-news.net/news/2018/02/07/2485879/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "След като във вторник министър-председателят на Македония Зоран Заев обяви, че кабинетът му е взел решение да преименува международното летище в столицата и ключова магистрала в страната - и двете носещи името на Александър Велики, Атина приветства готовността на Скопие да предприеме конкретни стъпки към разрешаването на спора с името, отбелязва електронното издание Ekathimerini.\r\nАко властите в Македония успеят незабавно да изпълнят тези намерения, както и да приемат географско определение в името на страната, то ходът преговорите за разрешаване на спора между Атина и Скопие, водени под егидата на ООН, ще се ускори. \r\nГръцкото външно министерство приветства решението на македонските власти да преименуват летището и магистралата, определяйки го като „положителна стъпка към дистанция от случилото се през последното десетилетие и създаването на напрежение в отношенията между двете страни\". Новината бе посрещната от гърците и като „важно развитие в посока преодоляване на иредентизма“.\r\n„Надяваме се, че това е началото на нова глава в отношенията между нашите две страни и народите\", бе казано в разпространеното съобщение.\r\n*** Сръбският министър на отбраната Александър Вулин заяви, че Белград трябва да търси споразумение за разделяне със съседно Косово, за да бъде сложен край на спора, който възпрепятства присъединяването на Сърбия към Европейския съюз, съобщава електронното издание Gazeta Express.\r\nГоворейки на кръгла маса за Косово, Вулин не посочи коя част от страната смята, че трябва да бъде разделена, но подобни призиви, направени в миналото, дават основание да се предположи, че се визира Северно Косово.\r\nРека Ибър отделя Северно Косово от останалата част на страната. В региона живеят около 50 хил. етнически сърби, които все още възприемат за свое правителството в Белград, а не това в Прищина. Повече от 90% от 1,8-милионното население на Косово е с албански корени. „Постоянно и твърдо разграничение между сърби и албанци трябва да бъде уредено в Косово\", подчерта Вулин на кръглата маса, свикана като част от националния диалог за Косово.\r\nПрез 2013 г. Прищина се съгласи да даде на сръбските анклави в Косово по-голяма автономия и да предостави защитен статут на манастирите. Повечето косовски албанци се противопоставят на тези мерки, опасяващи се от влиянието на Сърбия. Белград твърди, че Прищина не е спазила споразумението, постигнато с посредничеството на Белград. Управляващите в Косово на свой ред отричат обвиненията.\r\n*** В рамките на антитерористична операция, проведена на територията на Истанбул, са задържани 31 души, за които се предполага, че имат връзка с „Работническата партия на Кюрдистан“ (ПКК), съобщава турският вестник Daily Sabah.\r\nЕдиниците за борба с тероризма на полицията в Истанбул са стартирали операция за залавянето на 43 предварително идентифицирани заподозрени, които според съобщенията са част от политическата формация на ПКК – Демократичен конгрес на народите (HDK). \r\nКато част от разследването са претърсени 43 адреса, в 20 района на Истанбул.\r\nПистолети, ловни пушки, многобройни куршуми, документи и цифрови материали, принадлежащи на терористичната организация, са иззети при акцията. Продължава издирването на останалите 12 заподозрени. Задържаните до този момент са откарани в полицейското управление.\r\n***", "date": "2018.02.07", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/02/07/2485882/vidin-magla-ogranichava-vidimostta-do-100-metra-po-patishtata-po-porechieto-na-dunav-v-oblastta.html", "text": "Мъгла ограничава видимостта до 100 метра по пътищата по поречието на река Дунав във Видинска област, каза за Радио „Фокус“-Видин дежурният служител в Областно пътно управление – Видин. Той посочи, че пътните настилки са предимно сухи, само на места са и влажни. Трафикът по главен път Е 79 е с нормална интензивност, движат се предимно тежкотоварни автомобили в посока от и за граничен пункт  „Дунав мост 2″. \r\nВъв Видин трафикът е натоварен на входно изходните артерии на града, в централната градска част и по бул. “Панония“.\r\nАнна ЛОЗАНОВА", "date": "2018.02.07", "title": "Видин: Мъгла ограничава видимостта до 100 метра по пътищата по поречието на Дунав в областта"}
{"url": "http://www.focus-news.net/news/2018/02/07/2485881/blizo-1200-uchenitsi-shte-poluchat-ednokratna-finansova-pomosht-ili-stipendiya-prez-2018-g-za-visoki-postizheniya.html", "text": "Правителството прие Програма на мерките за закрила на деца с изявени дарби от държавни и общински училища през 2018 година. Тя предвижда близо 1200 деца от държавни и общински училища да получат еднократна финансова помощ или стипендия за спечелени призови места на международни и национални конкурси, олимпиади и състезания в областта на науката, изкуствата и спорта. Това съобщиха от правителствената информационна служба.\r\nЦелта на програмата е да се насърчат творческите, научните и спортните заложби и потребности на деца с изявени дарби в областта на изкуството и науката, класирани на първо, второ или трето място на конкурс, олимпиада или състезание на национално или международно равнище, а в областта на спорта – на първо, второ и трето място на олимпийски игри, световно първенство, европейско първенство, балканско първенство или на първо място на финали на държавно индивидуално първенство чрез еднократно финансово подпомагане и чрез стипендии.\r\nЕднократната финансова помощ е в размер до 195 лв. за подпомагане на обучението в курсове по изкуства, наука и спорт, за участие на деца в пленери, обучителни и тренировъчни лагери, в национални и международни конкурси, олимпиади и спортни състезания. Стипендиите се предоставят за 12 месеца и са в размер на 135 лева месечно. Необходимите за изпълнението на програмата 1,8 млн. лв. са осигурени в централния бюджет.", "date": "2018.02.07", "title": "Близо 1200 ученици ще получат еднократна финансова помощ или стипендия през 2018 г. за високи постижения"}
{"url": "http://www.focus-news.net/news/2018/02/07/2485850/danail-kirilov-gerb-izgotvihme-blanka-za-narushitelite-na-pravilnika-na-parlamenta-s-koyato-shte-se-sezira-komisiyata-po-konflikt-na-interesi-i-etika.html", "text": "Изготвихме бланка за нарушителите на правилника на парламента, с която ще се сезира Комисията по конфликт на интереси и етика. Това заяви от парламентарната трибуна депутатът от ПГ на ГЕРБ Данаил Кирилов, предаде репортер на Агенция „Фокус“. Изказването му дойде, след като народният представител от БСП Филип Попов заяви в процедура, че остро възразява за начина, по който Цвета Караянчева е дала възможност на депутата от ГЕРБ Данаил Кирилов в процедура да направи реплика и да обсъжда по същество законопроект на БСП. „Знаете, че съпътстващите всеки един законопроекти и становища първо не са задължителна част от законопроекта, а и членовете на съответната комисия могат да изразят своето становище в пленарна зала. Нека да не се упражнява правилникът превратно, тъй като в незнайно каква процедура Кирилов изрази мнение по съществото на внесен от нас законопроект“, коментира Попов. \r\nОт своя страна председателят на парламента Цвета Караянчева посочи, че няма нарушение на правилника, защото е дала възможност  на Кирилов да обясни защо законопроектите на БСП не са намерили място в дневния ред на Правната комисия. „Те са в рамките на 2-месечен срок по правилник, така че нямаме нарушение на правилника“, обясни председателят на парламента. \r\nДепутатът от ГЕРБ Данаил Кирилов коментира, че изказванията на БСП са недопустими и нямат никакво правно основание. „Тези твърдения нарушават етичния статус на народните представители, нарушават пряко правилника и затова от днешния ден, разработили сме бланка, на която само ще попълваме името на народния представител, извършил нарушение и ще внасяме сигнала в Комисията по конфликт на интереси и етика. Моля настоящото ми изявление също да се възприеме като сезиране на тази комисия за нарушаване на правилника, за нарушаване на етиката в Народното събрание и за предприемане на наказания срещу нарушителите на правилника“, подчерта той. \r\nВалери Жаблянов от БСП също взе думата, като заяви, че не би следвало Цвета Караянчева да допуска дори в процедурни изявления отделните органи и комисии на НС да бъдат замесвани като средство за разрешаване на спорове между народни представители \r\n„Няма никакво основание да се допуска Комисията по етика и конфликт на интереси да бъде въвличана в подобни ситуации. \r\nМолбата ми е, когато се правят подобни опити, комисии на НС да бъдат използвани като наказателни органи, да разбираме всички, че става въпрос за деформирано съзнание на този, който прави подобно предложение“, каза още Валери Жаблянов. \r\nЛюба АЛЕКСИЕВА", "date": "2018.02.07", "title": "Данаил Кирилов, ГЕРБ: Изготвихме бланка за нарушителите на правилника на парламента, с която ще се сезира Комисията по конфликт на интереси и етика"}
{"url": "http://www.focus-news.net/news/2018/02/07/2485883/zamestnik-ministar-boyko-penkov-e-opredelen-za-predsedatel-na-komisiyata-po-prozrachnost.html", "text": "Правителството определи заместник-министъра на здравеопазването Бойко Пенков за председател на Комисията по прозрачност по Закона за лекарствените продукти в хуманната медицина. Досега тези функции изпълняваше маг. фарм. Лидия Нейчева в качеството й на заместник-министър. Това съобщиха от правителствената информационна служба.\r\nКомисията по прозрачност е органът, пред който се обжалват решенията на Националния съвет по цени и реимбурсиране на лекарствените продукти.", "date": "2018.02.07", "title": "Заместник-министър Бойко Пенков е определен за председател на Комисията по прозрачност"}
{"url": "http://www.focus-news.net/news/2018/02/07/2485884/dimitar-margaritov-kzp-zabranata-na-geo-blokiraneto-razkriva-poveche-vazmozhnosti-pred-potrebitelite-za-transgranichni-sdelki.html", "text": "Ние с удоволствие ще рекламираме широко новите правила, защото приветстваме тяхното въвеждане, заяви председателят на Комисията за защита на потребителите (КЗП) Димитър Маргаритов в сутрешния блок на ТВ „Европа” след решението вчера на Европейския парламент за отпадането на гео-блокирането при онлайн пазаруване. Това съобщиха от КЗП. „Като национален орган, който има грижа за потребителите, това, че те разполагат с все повече права и че ще могат да се възползват от тези улеснения, може само да ни радва”, добави той. \r\nСпоред Маргаритов данните на Европейската комисия, че  едва 15% от потребителите на територията на ЕС пазаруват трансгранично, а 65% от онлайн търговците са прилагали т.нар. гео-блокиране показват, че то действително е било реален проблем. „Това означава, че Вие не можете да си купите нещо от германски сайт и се пренасочвате към сайт на територията на друга държава. Уловката е, че условията са различни, в резултат на което можете да закупите същата стока на друга цена или пък друга стока, а не пожеланата от Вас, тъй като тя не е налична във въпросния сайт”, обясни той ограничението, с което досега са се сблъсквали потребителите. Най-много са случаите на пренасочване към други сайтове при продажбата на битовата електроника – около 80%, както и на резервациите за хотели – 40%. \r\n„Сега вече, когато един търговец предлага дадена стока на територията на ЕС, той е длъжен да гарантира достъпа на потребителите от целия ЕС до тази стока”, добави Маргаритов. Той посочи, че по отношение на доставките има някои тънкости, но е помислено и за това. „Когато въпросният търговец не доставя стоката до държавата, от която тя е поръчана, има и нов пакет правила, които се подготвят в сферата на доставката на колети”, поясни председателят на КЗП. \r\nПравилата за гео-блокирането ще започнат да действат до девет месеца, т.е. преди края на настоящата година.\r\nСпоред Маргаритов времето е достатъчно търговците да пренастроят конфигурацията си и даде пример с мобилните оператори, които за няколко месеца успяха да се справят с промените във връзка с отпадането на роуминга в ЕС.  „Ние ще следим дали новите правила се спазват от българските търговци, а когато български потребители имат проблем с чуждестранни търговци в ЕС, на помощ ще се протече функциониращия към нашата Комисия Европейски потребителски център”, заяви Маргаритов. \r\nПредседателят на КЗП обърна внимание на това, че към момента обектите на авторско право са изключени от правилата за гео-блокирането: „Има клауза, която резервира възможността да се разпрострат и върху тези обекти. Но относно заплащането на услуги с онлайн съдържание пък има друг нов регламент, който ще се прилага от средата на месец март. Той дава възможност на потребители, които са закупили услуги за онлайн съдържание – спортни предавания, филми, електронни книги, в собствената си държава, да имат достъп до тях на територията на целия ЕС.”\r\nВ контекста на премахването на бариерите пред онлайн търгуването Маргаритов отбеляза, че приемането на всички варианти на плащане е важен момент. „Не се допуска търговецът да ограничи възможностите, по които да бъде заплатено. Всички налични на територията на евросъюза платежни инструменти могат да бъдат използвани”, подчерта той. \r\nПо повод отпадането на таксите за плащане с банкови карти в ЕС председателят на КЗП припомни, че такава забрана в България съществува от няколко години в Закона за платежните услуги и платежните системи. Но сега българските потребители могат да пазаруват все по-често от чуждестранни сайтове. „Не навсякъде в ЕС доскоро имаше такава забрана. Вие можете да си направите хотелска резервация и да установите, че освен цената за нея, Ви е начислена и такса”, обясни той.  Маргаритов цитира прогнозни изчисления на ЕК, според които новите правила за плащанията ще обхванат около 95% от транзакциите, като ще доведат до спестяване на около 500 млн. евро годишно за потребителите и коментира, че е налице пореден пример как правилата за потребителската защита се развиват в положителна посока.", "date": "2018.02.07", "title": "Димитър Маргаритов, КЗП: Забраната на гео-блокирането разкрива повече възможности пред потребителите за трансгранични сделки"}
{"url": "http://www.focus-news.net/news/2018/02/07/2485887/vidin-nivoto-na-reka-dunav-se-e-povishilo-s-54-sm-pri-novo-selo.html", "text": "Нивото на Дунав се е повишило с 54 см при Ново село, в началото на българския участък на реката, за последното денонощие и водният стоеж там е 459 см, съобщиха от  местната Хидрометеорологична станция. Нивото на реката при Видин е 497 см,  повишението за последното денонощие е с 43 см. Край Лом нивото е 500 см, регистрирано е повишение от 32 см. Нивото на Дунав край Оряхово е  367 см, повишението за последното денонощие е от 25 см. \r\nТемпературата на водата край Ново село е 4,9 градуса, а край Оряхово - 5,9 градуса.", "date": "2018.02.07", "title": "Видин: Нивото на река Дунав се е повишило с 54 см при Ново село"}
{"url": "http://www.focus-news.net/news/2018/02/07/2485885/pravitelstvoto-shte-izpalni-resheniyata-na-espch-po-tri-dela-sreshtu-balgariya.html", "text": "Правителството прие за изпълнение плащанията по решенията на Европейския съд по правата на човека по три дела – „Гаврилов срещу България“, „Шехова срещу България“ и „Делина срещу България“. Изпълнението включва изплащането на общо 99 570 лв. обезщетения за претърпени имуществени и неимуществени вреди, както и разходи и разноски по делата.Това съобщиха от правителствената информационна служба. \r\nИ в трите случая жалбоподателите се оплакват от нарушение на правото им на справедлив съдебен процес и на правото им на собственост, поради неизпълнение на влезли в сила съдебни решения в тяхна полза. Съгласно мотивите на Съда, държавата е била длъжна да осигури своевременното изпълнение на окончателните съдебни решения.\r\nС друго постановление правителството одобри допълнителни разходи в размер на 240 070 лв. по бюджета на Министерството на правосъдието за изплащане на обезщетения по решения на ЕСПЧ, приети за изпълнение през 2017 г. Причината е, че жалбоподателите не са подали своевременно информация за банковите си сметки и не е било възможно присъдените им обезщетения да бъдат преведени преди края на бюджетната година. Средствата са планирани в централния бюджет за 2018 г.", "date": "2018.02.07", "title": "Правителството ще изпълни решенията на ЕСПЧ по три дела срещу България"}
{"url": "http://www.focus-news.net/news/2018/02/07/2485888/ard-sayuzat-hdshss-i-gsdp-sklyuchiha-koalitsionno-sporazumenie.html", "text": "Съюзът (ХДС/ХСС) и Германската социалдемократическа партия (ГСДП) са постигнали споразумение за коалиция, предава телевизионният канал ARD, като се позовава на източници от работните групи на трите партии.\r\nПреговарящите от Християндемократическия съюз (ХДС), на Християнсоциалния съюз (ХСС) и на ГСДП са постигнали съгласие за съставяне на нова голяма коалиция след проведена консултация в сутрешните часове на деня, 15-та по ред. Уточнява се, че към момента са в ход последни обсъждания за разпределението на ресорите. Агенция „Фокус“ припомня:\r\nПредварителното коалиционно споразумение между трите партии бе постигнато на 12 януари след рекорден рунд от преговори, продължили повече от денонощие. На 21 януари ГСДП гласува на извънреден конгрес в Бон за започване на официални разговори със Съюза (ХДС/ХСС) за съставяне на нова голяма коалиция в Берлин. Решението обаче бе взето с крехко мнозинство. Младежкият съюз на партията (ГСДП) разкритикува решението на делегатите за влизане в преговори със Съюза (ХДС/ХСС) като „безсмислен обратен завой“ и обяви, че ще продължи кампанията срещу съставяне на нова голяма коалиция. \r\nПреговорите за съставяне на новото правителство на Германия стартираха на 28 януари, четири месеца след изборите за федерален парламент. В следващите дни работни групи с представители на трите партии  заседаваха в отделни рундове за конкретни теми. Очакванията от тях бяха големи – повече от 120 дни в Берлин не можеше да бъде съставено ново правителство, ситуация, която няма аналог в следвоенната история на Германия. В следващите седмици предстои членовете на ГСДП да се произнесат за споразумението, постигнато от ръководството. След това ще стане възможно да се пристъпи към съставяне на правителството. Очаква се то да бъде формирано до Великден.Тереза Герова", "date": "2018.02.07", "title": "ARD: Съюзът (ХДС/ХСС) и ГСДП сключиха коалиционно споразумение"}
{"url": "http://www.focus-news.net/news/2018/02/07/2485890/lovech-politseyski-patrul-e-razpolozhen-na-izhoda-na-grada-lukovit-v-posoka-sofiya.html", "text": "Полицейски патрул с регистрационен номер 9943 е разположен на изхода на града Луковит в посока София, предаде репортер на Агенция\"Фокус\". В Района има лека мъгла.\r\n\"Фокус\" призовава водачите да шофират със скорост, съобразена с метеорологичните условия.", "date": "2018.02.07", "title": "Ловеч: Полицейски патрул е разположен на изхода на града Луковит в посока София"}
{"url": "http://www.focus-news.net/news/2018/02/07/2485891/blagoevgrad-27-godishen-mazh-e-privlechen-e-kato-obvinyaem-za-krazhba-na-zlatni-izdeliya-za-okolo-8-000-lv-ot-zalozhna-kashta.html", "text": "На 6 февруари 2018 г. е привлечен в качеството на обвиняем криминално проявеният В.Д. (27 г.) от гр. Благоевград, за това, че за времето от 17:30 часа на 16 януари 2018 г. до 06:00 часа на 17 януари 2018 г. от заложна къща, намираща се в гр. Благоевград, чрез повреждане и разрушаване на прегради, здраво направени за защита на имот, е отнел златни изделия с общо тегло 158 грама, на стойност около 8 000 лв. Това съобщиха от ОДМВР-Благоевград.", "date": "2018.02.07", "title": "Благоевград: 27-годишен мъж е привлечен е като обвиняем за кражба на златни изделия за около 8 000 лв. от заложна къща"}
{"url": "http://www.focus-news.net/news/2018/02/07/2485880/pazardzhik-obshtinskiyat-savet-v-grad-septemvri-shte-izbere-vremenno-izpalnyavasht-dlazhnostta-kmet-na-selo-semchinovo.html", "text": "На свое заседание днес от 17.30 часа Общинският съвет в град Септември ще избере временно изпълняващ длъжността кмет на село Семчиново за срок до произвеждане на частични местни избори. Това съобщиха за Радио „Фокус“ – Пазарджик от Общинския съвет. До този избор се стига, след като Върховният административен съд потвърди решението на Общинската избирателна комисия в град Септември, с което предсрочно бяха прекратени пълномощията на досегашния кмет на селото Пламен Темелков. В дневния ред на днешната общинска сесия са включени също поемане на дълг под формата на паричен заем от община Септември, по реда на Закона за общинския дълг, финансов отчет за дейността на „Автобусен транспорт-Септември, отпускане на „Автобусен транспорт-Септември сумата от 33 000 лева за срок от 7 години за покриване на загуби и временна необходимост от парични средства, разрешение за изработване на проект за изменение на Общия устройствен план на територията на община Септември.\r\nВаня НИКОЛОВА", "date": "2018.02.07", "title": "Пазарджик: Общинският съвет в град Септември ще избере временно изпълняващ длъжността кмет на село Семчиново"}
{"url": "http://www.focus-news.net/news/2018/02/07/2485889/vratsa-73-godishen-mazh-e-v-bolnitsa-sled-poboy-v-selo-s-rogozen.html", "text": "На 6 февруари 2018 г., в Районно управление на МВР-Козлодуй е получено съобщение са скандал прераснал в побой между двама мъже в село с. Рогозен. Това съобщиха от ОДМВР-Враца. В болница в гр. Плевен е настанен 73-годишен мъж от гр. София. За срок до 24 часа е задържан С. К. /78 г./ от с. Рогозен . Образувано  е досъдебно производство.", "date": "2018.02.07", "title": "Враца: 73-годишен мъж е в болница след побой в село с. Рогозен"}
{"url": "http://www.focus-news.net/news/2018/02/07/2485892/vratsa-nezakonna-pushka-e-izzeta-pri-proverka-v-chasten-dom-v-selo-gradeshnitsa.html", "text": "На 6 февруари 2018 г., при проверка в частен дом в село Градешница, полицейски служители са намерели и иззели незаконно притежавана  малокалибрена пушка и боеприпаси за нея. Това съобщиха от ОДМВР-Враца. Образувано е бързо производство по случая.", "date": "2018.02.07", "title": "Враца: Незаконна пушка е иззета при проверка в частен дом в село Градешница"}
{"url": "http://www.focus-news.net/news/2018/02/07/2485893/blagoevgrad-nad-3-kg-vzrivno-veshtestvo-e-izzeto-pri-proverka-v-tuhlena-pristroyka-do-kashta-v-s-marino-pole.html", "text": "На 6 февруари 2018 г., в резултат на извършена от служители на Районно управление на МВР-Петрич проверка в тухлена пристройка до къща в с. Марино Поле, общ. Петрич, обитавана от К. С. (61 г.), са открити три броя пакети с цилиндрични тела, съдържащи жълтокафяво прахообразно вещество с надпис „амонит“ (взривно вещество), с общо тегло около 3 200 грама, държано без надлежно разрешение. Това съобщиха от ОДМВР-Благоевград. По случая е образувано досъдебно производство за извършено престъпление по чл. 339, ал.1 от НК. Работата по случая продължава.", "date": "2018.02.07", "title": "Благоевград: Над 3 кг взривно вещество е иззето при проверка в тухлена пристройка до къща в с. Марино Поле"}
{"url": "http://www.focus-news.net/news/2018/02/07/2485872/zhan-iv-le-drian-nalitse-sa-vsichki-indikatsii-che-siriyskiyat-rezhim-izpolzva-himicheski-orazhiya.html", "text": "Министърът на външните работи на Франция Жан-Ив Ле Дриан заяви в сряда, че са налице „всички индикации“, че режимът в Дамаск използва отровният газ хлор като оръжие в близо седемгодишния граждански конфликт в страната, предава AFP.\r\n„Всички индикации... ни показват днес, че към момента хлорът се използва в Сирия от режима\", заяви пред телевизия BFM Жан-Ив Ле Дриан.Тереза Герова", "date": "2018.02.07", "title": "Жан-Ив Ле Дриан: Налице са всички индикации, че сирийският режим използва химически оръжия"}
{"url": "http://www.focus-news.net/news/2018/02/07/2485886/stolichna-obshtina-shte-se-grizhi-za-antichniya-kompleks-serdika.html", "text": "Министерският съвет предостави на Столична община стопанисването в следващите 10 години на античния културно-комуникационен комплекс „Сердика“. Това съобщиха от правителствената информационна служба. \r\n Решението създава условия за реставрация, експониране, управление и поддържане на обекта и развитие на културния туризъм. Дейностите, свързани с опазване на културната ценност и осъществяването на научни, културни, образователни и туристически дейности, ще се извършват в съответствие със Закона за културното наследство от археологически или специализиран исторически музей в София.\r\nПравителството учреди в полза на „Електроенергиен системен оператор“ ЕАД безвъзмездно право на ползване за срок от една година върху поземлен имот от 100 кв. м в горска територия край Девня. Той се предоставя за извършване на теренни проучвания и консервация на археологически ценности преди изграждането на далекопроводна мрежа. Проучванията се налагат във връзка с появили се данни, че на терена е възможно да има находки.\r\nСметната палата получава за управление четвъртия етаж от административната сграда на ул. „Д. Константинов“ № 23а в Плевен. Имотът е с отпаднала необходимост за Агенцията за държавна финансова инспекция към Министерството на финансите и ще послужи за осъществяване дейността на Сметната палата.\r\nОт публична в частна държавна собственост се променя статутът на два поземлени имота, управлявани от Национална компания „Железопътна инфраструктура“. Те се намират в междугарието София – Калотина Запад и нямат функционално и технологично значение за сигурността и осъществяването на железопътните превози. Решението дава възможност на компанията да се разпорежда с терените и така да реализира необходимите за подобряване на финансовото й състояние приходи.", "date": "2018.02.07", "title": "Столична община ще се грижи за античния комплекс „Сердика“"}
{"url": "http://www.focus-news.net/news/2018/02/07/2485895/pregled-na-osnovnite-temi-vav-velikotarnovskiya-pechat.html", "text": "„Бракониери с „джугани“ и „виетнамки“ съсипват горите“, е заглавие от областния всекидневник „Янтра Днес”. Нагли бракониери крадат с „джугани“ и „виетнамки“ дървесина в горите във Великотърновско. Това са военни камиони, които минават безпрепятствено при лоши пътища, дъжд и сняг и не се спират пред нищо. Както дървесината, така и возилата са незаконни, тъй като не са регистрирани в КАТ. Крадците дебнат, когато няма горска охрана, и обект на посегателство са всички гори независимо от тяхната собственост. Освен това в определени райони бракониерите стават все по-организирани и брутални, имат мобилна техника и свои наблюдателни постове. За миналата година на територията на Регионалната дирекция по горите във Велико Търново горските инспектори са задържали близо 390 куб. м. дърва за огрев, заедно с 26 превозни средства.\r\n„НОИ погва джипита, издават болнични с грешки“ е друго заглавие от ежедневника. През февруари Териториалното поделение на НОИ във Велико Търново започва проверки на джипита, тъй като издават болнични листове с грешки и след това коригирани не ги изпращат в определените срокове. От три години документите за временна нетрудоспособност, бременност, раждане и трудоустрояване се подават електронно и за това време в Осигурителния институт са постъпили 259 232 болнични листове за Великотърновска област.\r\n„Пожарникари от област В. Търново спечелиха национални награди” е заглавие от трета страница на ежедневника. „61 военни графики на Борис Денев показват в Художествената галерия“  четем на страница четири в изданието. На страница пет е поместен материал със заглавие: “Главен инспектор Николай Александров стана “Пожарникар на годината 2017“.\r\nНа спортната страница на вестник „Янтра Днес“ четем  “Етър“ сменя системата на 4-2-3-1“.\r\n„Пускат международен конкурс за нов център на старата столица“ е заглавие от първа страница на другия областен ежедневник - “Борба“. Всеки момент Община Велико Търново ще обяви международен конкурс за проект за изграждане на нов градски център, потвърди за „Борба“ кметът Даниел Панов. „Процедурата организираме по Закона за обществените поръчки. Определили сме задание. То е базирано на идейните концепции на местните архитекти, които представиха своите виждания за тази територия. Предстоят и няколко обществени обсъждания, които са част от процедурата“, обясни кметът и допълни, че за него и екипа му старото военно училище, което е в лошо състояние в момента, е приоритет.\r\n„Разчистват останките от тролейбусната мрежа в областния град“ е друга тема от ежедневника. Започна демонтирането на старите метални конзоли, които прикрепяха вече свалените жици от бракуваната тролейбусна мрежа във Велико Търново. По нареждане на кмета Панов фирмата “Етра Ел“ форсира махането на изключителен опасните метални елементи, които висят над главите на гражданите и създават огромна опасност за преминаващите хора и автомобили, особено по време на вятър и сняг.\r\n„Любовно обяснение на Владишкия мост умили търновци“, “Погнаха недовършените строежи, някой стоят “на скеле“ от 10 години“, “Три дами завлекли мераклия с 860 лева по време на домашно парти в Горна Оряховица“ и  “Търновската община слага паник бутони и електронна охрана за 180 хиляди лева на обектите си“ са други заглавия от страниците на всекидневника.\r\n“Балъков променя схемата на “виолетовите“, доволен е от подготовката в Анталия“, “Законодателна промяна предизвика оставка на Управителния съвет на ОФК “Локомотив“ и  “въвеждат електронно първенство и в аматьорския футбол и създават национална група за юноши до 15 години“ са заглавията от спортната страница на изданието.", "date": "2018.02.07", "title": "Преглед на основните теми във великотърновския печат"}
{"url": "http://www.focus-news.net/news/2018/02/07/2485896/dps-razchita-na-100-protsentova-podkrepa-ot-parlamentarnite-grupi-za-zakonoproekta-svarzan-s-mediynata-sreda-v-balgariya.html", "text": "Не сме говорили с нито една парламентарна група, защото тази информираност на обществото е задължение на всеки народен представител. Разчитам на 100-процентова подкрепа без да сме водили каквито и да е разговори, защото не мога да си представя, че някой народен представител е против това обществото да знае какво става в българското медийно пространство. Това каза на брифинг в парламента депутатът от ПГ на ДПС Хамид Хамид във връзка с внесения вчера законопроект за промени на Закона за задължително депозиране на печатни и други произведения, изготвен Делян Пеевски, Хамид Хамид, Йордан Цонев и Велислава Кръстева, предаде репортер на Агенция „Фокус“. По думите на Хамид законопроектът има огромно значение за прозрачността, осветляването на медийното пространство и дава отговор на дълго очакван от обществото въпрос. „Предложенията ни са в 2 посоки. Едното от тях е естествено продължение на приетия от 2010 текст, с който се задължиха да се обявят действителните собственици на печатните издания, но наред с това допълваме текста, като се въвежда задължение да се осветлят тези в доставчиците на медийни услуги, онлайн изданията, както и да се оповести, да се декларират всички приходи на тези издания. Дали сме дефиниция за това какво значи финансиране. Тук имаме предвид непазарното финансиране. Тоест, цялото финансиране, което идва извън рекламите“, обясни Хамид. Според него в обществото стои въпросът как, откъде и защо различни медии получават средства и срещу какво. „Предложили сме към 30 юни на всяка календарна година всички медии да представят декларация пред търговския регистър за всяко конкретно плащане към медията. Другото предложение обхваща разпространителите на печатни издания. Смятаме, че те имат съществена роля в медийния пазар. Следва до 31 януари пред министъра на културата да представят своите действителни собственици, както и точния брой на търговските пунктове, през които извършват разпространението на изданията си. По този начин обществото ще е наясно кой с колко пункта разполага и контролира. В случай, че министърът установи, че някой има повече от 1/3 крайни пунктове, ще препрати информацията към КЗК и ще се задейства антимонополното законодателство. Целта на законопроекта е прозрачност и информираност на обществото кой, колко, откъде и срещу какво получава и срещу какво“, подчерта Хамид Хамид. \r\nОт своя страна Велислава Кръстева коментира, че няма все още измислен закон, който да разреши проблема. „Защо сега? Ами явно му е дошло времето. Темата за собствеността на медиите и за това кой говори, за необходимостта от информация за това в кого е собствеността, както на медиите, така и на разпространителските мрежи, не е тема от днес. Дори очаквах да получим подкрепа още при самото внасяне на законопроекта именно от тези организации, които от години настояват да бъдат предприети законови действия в посока, която би осветлила именно собствениците на медиите, както и финансирането им на непазарен принцип“, допълни тя и уточни, че в законопроекта няма предвидено ограничение по отношение на финансирането. „При него има приложен един единствен принцип и това е принципът на декларирането. Целта е ясна – когато обществото има достатъчно информация за това кой говори и срещу какво, тогава уважаемия читател или зрител може да си направи съответните изводи за това какво му се казва. Когато се създадат инструментите за тази прозрачност, тогава може да се смята, че ще бъде направена една значително по-голяма стъпка по отношение на борбата с фалшивите новини“, допълни Кръстева. \r\nХамид добави, че няма как този закон да е насочен срещу някого, тъй като цели само едно – информираност на българското общество. „Ако някой се притеснява този законопроект да стане закон, то това са лица, които имат какво да крият. Ако бъде приет, ние ще разберем какво тези лица имат да крият. Сегашният закон съдържа санкции, същите ще се прилагат и спрямо неизпълнение на новите задължения, ако станат факт. Между първо и второ четене сме отворени за предложения от всички народни представители и от гражданското общество“, обясни Хамид. \r\nПопитан дали е вярно, че Делян Пеевски е основният двигател на този законопроект и защо не присъства, за да обясни, Хамид отговори: „Кой е основен двигател не е важно. В ДПС всички работим в екип. Затова тук е нашият медиен експерт“, уточни той. Кръстева добави, че принцип, който е винаги е водещ за ДПС, е да бъдат това, което д-р Доган нарича – колективно тяло. „Винаги работим на този принцип. Дава се възможност да колегите, които имат експертиза в отделни ресори да получават и водещата роля при обсъждането на темите, които касаят въпросите ресори. Дотук няма нищо, което е различно от обичайната работа, която вършим и като народни представители, и като политическа партия с доста дълга биография“, каза още Велислава Кръстева. \r\nЛюба АЛЕКСИЕВА", "date": "2018.02.07", "title": "ДПС разчита на 100-процентова подкрепа от парламентарните групи за законопроекта, свързан с медийната среда в България"}
{"url": "http://www.focus-news.net/news/2018/02/07/2485894/tsiganski-karutsi-se-dvizhat-po-glaven-pat-sofiya-pleven-ruse.html", "text": "Цигански каруци се движат по главен път София-Плевен-Русе, предаде репортер на Агенция \"Фокус\". Заради намалената видимост в района каруците създават предпоставка за пътни инциденти. \r\n\"Фокус\" призовава водачите да шофират с повишено внимание и със скорост, съобразена с метеорологичните условия.", "date": "2018.02.07", "title": "Цигански каруци се движат по главен път София-Плевен-Русе"}
{"url": "http://www.focus-news.net/news/2018/02/07/2485878/pravitelstvoto-prie-otchet-za-izpalnenieto-na-plana-za-deystvie-po-posledniya-monitoringov-doklad-na-ek.html", "text": "Правителството прие отчет за изпълнението на Плана за действие за 2017 г. за изпълнение на препоръките от Доклада на Европейската комисия от януари 2017 г. в рамките на Механизма за сътрудничество и оценка. В Плана за действие бяха включени 48 законодателни, организационни и аналитични мерки в отговор на направените препоръки. Това съобщиха от правителствената информационна служба.\r\nСред основните предприети от институциите действия в областта на съдебната реформа са проведеният прозрачен избор за членове на ВСС и председател на ВАС; приетите наредба за провеждане на конкурси на магистрати и за избор на административни ръководители в органите на съдебната власт (по нея вече е проведен конкурс на магистрати), наредба за показателите, методиката и реда за атестиране на съдия, председател и заместник-председател на съд, наредба за показателите и методиката за атестиране и критериите за отчитане степента на натовареност на прокурори, следователи и на административни ръководители и техните заместници; отправеното искане към Службата на ЕК за подкрепа на структурните реформи за укрепване на капацитета на Инспектората към ВСС; приетият от парламента ЗИД на НПК и от МС – ЗИД на Наказателния кодекс; създаденият механизъм за редовно отчитане на Актуализираната стратегия за продължаване на реформата в съдебната система; утвърдената Пътна карта за изпълнение на препоръките от Независимия анализ на структурния и функционалния модел на Прокуратурата и анализа на нейната независимост, утвърдената Пътна карта за преодоляване на осъдителните решения на ЕСПЧ, която също е в процес на изпълнение.\r\nВ областта на противодействието на корупцията и организираната престъпност се отбелязва разработването и приемането на Закон за противодействие на корупцията и отнемане на незаконно придобитото имущество; приемането на ЗИД на Закона за администрацията; приетата Пътна карта за взаимодействие между всички отговорни институции за отстраняване на слабостите при разследването и наказателното преследване на случаи на корупция по високите етажи на властта; одобряването на Единен каталог на корупционните престъпления, по който се води статистика във ВКС; създаването на рубрика в интернет страницата на ВКС и поддържането на актуална информация по дела, свързани с организираната престъпност и корупционни престъпления и др.", "date": "2018.02.07", "title": "Правителството прие отчет за изпълнението на плана за действие по последния мониторингов доклад на ЕК"}
{"url": "http://www.focus-news.net/news/2018/02/07/2485900/sport-ruskite-olimpiytsi-koito-obzhalvat-reshenieto-na-mok-shte-razberat-sadbata-si-chasove-predi-otkrivaneto.html", "text": "Проблемите около руските спортисти на Олимпиадата в Пьончан продължават. Игрите официално се откриват в петък, 9 февруари, от 13:00 часа българско време. 47 руснаци, които внесоха жалби в офиса на Спортния арбитражен съд, все още висят на косъм и не знаят дали ще участват. Генералният секретар на Арбитража Матьо Риб съобщи, че въпросните състезатели ще могат да участват, ако жалбите им бъдат одобрени. Първите 32 жалби се разглеждат днес, а останалите 15 - утре, като решението се очаква в четвъртък вечерта или най-късно в петък сутринта.\r\nМатьо Риб подчерта, че с това ще бъде сложен край на проблема и няма да има последващи решения.\r\nВенцислав ДРАГОМАНОВ", "date": "2018.02.07", "title": "Спорт: Руските олимпийци, които обжалват решението на МОК, ще разберат съдбата си часове преди откриването"}
{"url": "http://www.focus-news.net/news/2018/02/07/2485903/pg-na-bsp-predlaga-da-se-sazdade-vremenna-anketna-komisiya-za-batsis.html", "text": "Предлагаме конкретни стъпки за борба с контрабандата. Поради тази причина внесохме решение за създаване на Временна комисия за прочуване създаването, функционирането и сигурността на БАЦИС в Агенция „Митници“. Това каза на брифинг в Народното събрание зам.-председателят на ПГ на БСП Драгомир Стойнев, предаде репортер на Агенция „Фокус“. „Има огромни притеснения от страна на ДАНС за начина, по който функционира тази система и изводите, които са направени по последния доклад“, заяви той. „Сериозните негативни оценки в доклада на ДАНС са, че са налице технически възможности за манипулиране на компютърната система, че не са спазени общоприети добри практики за мрежова информационна сигурност, че има условия за създаване на заплаха за финансовата и икономическата сигурност на страната, че служители от Агенция „Митници“ са изменили съдържанието на анализираната компютърна система с цел прикриване на допълнителни уязвимости в нея“, посочи Драгомир Стойнев. „Искаме разследване за начина, по който функционира системата. Притеснени сме за приходите в бюджета“, категоричен бе той. „Тази комисия да се създаде на паритетен принцип, така че народни представители от всички групи да се запознаят с начина, по който функционира системата, и злоупотребите в нея“, коментира зам.-председателят на ПГ на БСП. \r\nБиляна ИВАНОВА", "date": "2018.02.07", "title": "ПГ на БСП предлага да се създаде Временна анкетна комисия за БАЦИС"}
{"url": "http://www.focus-news.net/news/2018/02/07/2485902/prokuraturata-obrazuvano-e-dosadebno-proizvodstvo-po-sluchaya-sas-smartta-na-sina-na-ministar-ivaylo-moskovski-nsls-poe-razsledvaneto.html", "text": "Досъдебното производство е образувано на 02.02.2018 г. по реда на чл.212 ал.2 НПК с първото действие по разследването на разследващ полицай от ОДМВР София – оглед на местопроизшествие, за това, че на 2 февруари 2018 г., около 15.00 ч., в землището на курортен комплекс „Боровец“, област София, е причинена по непредпазливост смъртта на Кристиян Ивайлов Московски – престъпление по чл.122 ал.1 НК. Това съобщиха от пресцентъра на Прокуратурата на Р България по повод постъпили множество запитвания от медии относно инцидента. Първоначалните и неотложни действия са докладвани на Окръжна прокуратура - София, под чието наблюдение е започнало и се води досъдебното производство. В хода на разследването са извършени пет огледа на местопроизшествие, разпитани са седем свидетели, изготвена е съдебномедицинска експертиза на труп, изискана е справка от „КАТ-ПП“ при ОД МВР София, възложени са ОИМ. \r\nПо делото следва да бъдат разпитани голям брой свидетели и да бъдат назначени множество съдебни експертизи и други действия по разследването, част от които изискват и специфични знания за разрешителния режим и правилата за ползване на моторни шейни. \r\nПо предложение на административния ръководител на Окръжна прокуратура – София и наблюдаващия прокурор, с постановление  на главния прокурор от днес - 07.02.2018 г., разследването по делото е възложено на Национална следствена служба.", "date": "2018.02.07", "title": "Прокуратурата: Образувано е досъдебно производство по случая със смъртта на сина на министър Ивайло Московски, НСлС пое разследването"}
{"url": "http://www.focus-news.net/news/2018/02/07/2485901/hamid-hamid-dps-ochakvame-ot-premiera-nezabavni-deystviya-sreshtu-vsichki-koito-spavat-rabotata-mu-po-integratsiyata-na-zapadnite-balkani-i-po-dobrosasedskite-ni-otnosheniya.html", "text": "Очакваме българският премиер да предприеме незабавни действия срещу всички тези лица, които спъват работата му по интеграцията на Западните Балкани, по добросъседските ни отношения с всички наши съседи. Това каза на брифинг в парламента депутатът от ПГ на ДПС Хамид Хамид във връзка с отхвърления законопроект на парламентарната група за промени в Закона за българското гражданство, предаде репортер на Агенция „Фокус“. „Бяхме свидетели на ескалиращо напрежение преди малко в пленарна зала и всякакви опити целта на нашия законопроект и въпросите, които той третира, да бъдат изместени в друга посока. Истеризира се до там, че чухме омраза към държави съседни на България. Това го чуваме през последните дни и от ефира на национални медии срещу всички съседи на Р България и всички тези действия бламират усилията на българския премиер във външната ни политика в приоритетите, които сме си поставили при председателството“, заяви Хамид. По думите му се бламират всички негови усилия и ги дърпат назад. „В правителството видяхме от изявлението на един вицепремиер, че има лица, които са пречка и във вреда за националната сигурност на България. Настояваме премиерът да предприеме незабавни действия срещу тях“, каза още Хамид Хамид. \r\nЛюба АЛЕКСИЕВА", "date": "2018.02.07", "title": "Хамид Хамид, ДПС: Очакваме от премиера незабавни действия срещу всички, които спъват работата му по интеграцията на Западните Балкани и по добросъседските ни отношения"}
{"url": "http://www.focus-news.net/news/2018/02/07/2485906/shumen-1262-e-sredniyat-dyal-na-otstastvashtite-po-bolest-uchenitsi-v-parva-smyana-v-grada.html", "text": "12,62% е средният дял на отстъстващите по болест ученици в първа смяна в Шумен днес. Това съобщиха за Радио „Фокус“-Шумен от Регионалното управление на образованието. Най- много висок брой отсъстващи има в Професионалната гимназия по строителство, архитектура и геодезия – 25,8%, следва Професионалната гимназия по селско стопанство и хранителни технологии -20%. Най- малък е броят на осъстващите по болест учащи в Второ ОУ „Д-р Петър Берон“. Данните за заболеваемостта сред учениците се наблюдават ежедневно от Регионалната здравна инспекция.\r\nИвелина ИВАНОВА", "date": "2018.02.07", "title": "Шумен: 12,62% е средният дял на отстъстващите по болест ученици в първа смяна в града"}
{"url": "http://www.focus-news.net/news/2018/02/07/2485908/evrodeputatat-eva-maydel-gerbenp-sled-brekzit-velikobritaniya-mozhe-da-targuva-bez-mita-i-ogranicheniya-s-es-samo-ako-spazva-tsyaloto-evropeysko-zakonodatelstvo.html", "text": "\"След Брекзит Великобритания може да търгува без мита и ограничения с ЕС само ако спазва цялото европейско законодателство”, това заяви българският евродепутат от ГЕРБ/ЕНП Ева Майдел, като председател на Европейското международно движение, по време на работна среща с бившия британски заместник премиер сър Ник Клег, съобщиха от пресцентъра на ПП ГЕРБ.\r\nСрещата се състоя във вторник, 6 февруари 2018 г. в Страсбург. Двамата обсъдиха последните развития около оттеглянето на Великобритания, както и мандатът за преговори, одобрен по-рано през януари. \r\nОсвен Брекзит, евродепутатът Ева Майдел и Ник Клег обсъдиха приоритетите на българското председателство, дебатът по бъдещето на Европа, както и редица текущи и бъдещи законодателни инициативи, разглеждани в Комисията по вътрешен пазар и защита на потребителите, където Ева Майдел е постоянен член.", "date": "2018.02.07", "title": "Евродепутатът Ева Майдел ГЕРБ/ЕНП: След Брекзит Великобритания може да търгува без мита и ограничения с ЕС само ако спазва цялото европейско законодателство"}
{"url": "http://www.focus-news.net/news/2018/02/07/2485909/veliko-tarnovo-35-godishen-mazh-se-samozapali-v-psihiatrichnata-bolnitsa-v-selo-tserova-koriya.html", "text": "35-годишен мъж се самозапали в психиатричната болница във великотърновското село Церова кория, съобщиха от Областната дирекция на МВР – Велико Търново. Вчера той е бил настанен за лечение в болничното заведение, след което направил опит да се самозапали. Мъжът е настанен с изгаряния във великотърновската болница.  По случая е започнато досъдебно производство за престъпление по чл. 127, ал.1 от НК.", "date": "2018.02.07", "title": "Велико Търново: 35-годишен мъж се самозапали в психиатричната болница в село Церова кория"}
{"url": "http://www.focus-news.net/news/2018/02/07/2485910/bryuksel-pokana-kam-balkanite-za-chlenstvo-za-turtsiya-nyama.html", "text": "ЕС за пореден път отклони – впрочем, както винаги досега – молбата на Турция за „график на членството”, което Анкара настоятелно поставя на дневен  ред още откогато започна проговорите и усилено предприемаше стъпки за реформи, пише вестник „Хюриет”. За сметка на това Брюксел определи „специфична дата” за държавите от Балканите. В изготвената от Европейската комисия (ЕК) стратегия за разширение, насочена към Западните Балкани, е определена датата 2025 година за членство в общността, ако страните от района изпълнят поставените условия. За целта председателят на ЕК Жан Клод Юнкер предприема в края на месеца обиколка на Балканите, за да усили въздействието на приетия документ. Първата спирка на Юнкер ще бъде Македония. А през месец май балканските страни и България в качеството си на временен председателстващ Съвета на ЕС ще се срещнат в София. Последната среща на високо равнище на балканските държави беше през 2003 година в Солун, посочва още „Хюриет”. Георги Димов", "date": "2018.02.07", "title": "Брюксел: Покана към Балканите за членство, за Турция – няма"}
{"url": "http://www.focus-news.net/news/2018/02/07/2485911/chez-razpredelenie-shte-ustanovyava-krazhbi-na-tok-s-nova-tehnologiya-koyato-garantira-99-otkrivaemost-na-nezakonnite-prisaedinyavaniya.html", "text": "\"ЧЕЗ Разпределение България\" внедрява нова технология за разкриване на незаконните присъединявания към електроразпределителната мрежа. Компанията ще снабди с рефлектометри всички екипи, които проверяват за нарушения. Уредът позволява разкриване на допълнителни незаконни връзки към проводниците с точност до 99%, като при проверка всички кражби се установяват веднага, съобщиха от дружеството.\r\nРефлектометрите правят разлика между монтажни връзки, направени при ремонти, и нерегламентирани присъединявания. Това гарантира бързото и безусловно установяване на кражбите. Уредите са изключително точни, ефективни са и имат възможност за откриване на връзки с дължина над половин километър. Същевременно показват точното разстояние от електромера, на което е реализирано нерегламентираното присъединяване. Това спестява време и излишно ангажиране на лабораторни автомобили за диагностика, тежка механизация за разкопаване и откриване на незаконните връзки. \r\nДо този момент \"ЧЕЗ Разпределение България\" използваше лабораторни коли за разкриване на кражбите, извършени чрез допълнителни проводници към развитата кабелна мрежа на дружеството. За целта се ангажираше по-солиден човешки и финансов ресурс, а ефективността не беше толкова висока. Всички лабораторни коли вече ще се използват само за по-бързото откриване на повреди по мрежата, което ще оптимизира работата и на аварийните екипи. \r\nПрез 2017 г. екипите на \"ЧЕЗ Разпределение\" констатираха 7094 кражби на електроенергия, като в резултат се дотаксуваха 35 750 мВтч електроенергия. През 2016 г. констатираните нарушения бяха 6499, а дотаксуваната енергия 34 119 мВтч. Очакванията на дружеството са чрез новите уреди през 2018 г. процентът на установените кражби спрямо 2017 г. да се покачи.", "date": "2018.02.07", "title": "\"ЧЕЗ Разпределение\" ще установява кражби на ток с нова технология, която гарантира 99% откриваемост на незаконните присъединявания"}
{"url": "http://www.focus-news.net/news/2018/02/07/2485905/plovdiv-v-dalboka-koma-e-vse-oshte-petgodishnoto-dete-koeto-postrada-na-ski-pista-v-pamporovo.html", "text": "В дълбока кома е все още петгодишното дете, което пострада на ски писта в Пампoрово. Това съобщи за Радио „Фокус”- Пловдив говорителят на УМБАЛ „Св. Георги” в Пловдив. Няма промяна в състоянието на детето, все още има опасност за живота му, според лекарите. То е на командно дишане. Настанено в Интензивно отделение на Клиниката по детска хирургия.\r\nИнцидентът стана на 5 февруари, около 13,00 часа. Сноубордист е ударил детето в района на писта Снежанка  в Пампорово, докато се е учило да кара ски.\r\nДетето е било с учителя си по ски и с родителите си. Семейството е от Русия.\r\nЦветана ТОНЧЕВА", "date": "2018.02.07", "title": "Пловдив: В дълбока кома е все още петгодишното дете, което пострада на ски писта в Пампoрово"}
{"url": "http://www.focus-news.net/news/2018/02/07/2485913/pleven-patrulen-avtomobil-s-registratsionen-nomer-9958-e-razpolozhen-na-izhoda-na-grad-dolni-dabnik-v-posoka-pleven-predi-otbivkata-za-ruse.html", "text": "Патрулен автомобил с регистрационен номер 9958 е разположен на изхода на град Долни Дъбник, в посока Плевен, преди отбивката за Русе, предаде репортер на Агенция „Фокус“.", "date": "2018.02.07", "title": "Плевен: Патрулен автомобил с регистрационен номер 9958 е разположен на изхода на град Долни Дъбник, в посока Плевен, преди отбивката за Русе"}
{"url": "http://www.focus-news.net/news/2018/02/07/2485914/montana-33-godishen-rabotnik-e-postradal-pri-trudova-zlopoluka-v-grada.html", "text": "На 6 февруари  около 11,00 ч. в завод в гр. Монтана по време на работна смяна 33-годишен работник от Враца, приготвящ електроуред, е блъснат от газокар в двора на предприятието, управляван от М.О. от гр. Монтана, съобщиха от ОДМВР-Монтана. Вследствие на удара 33-годишния работник е получил счупване на костта на лявата пета. Пострадалият е прегледан и настанен за лечение в МБАЛ „Д-р Стамен Илиев“ гр. Монтана, без опасност за живота. На място е извършен оглед от дежурна оперативна група на РУ Монтана. По случая е образувано досъдебно производство по чл. 134 ал. 1 от НК. Уведомена е Инспекцията по труда в гр. Монтана. Работа продължава РУ Монтана.", "date": "2018.02.07", "title": "Монтана: 33-годишен работник е пострадал при трудова злополука в града"}
{"url": "http://www.focus-news.net/news/2018/02/07/2485915/varna-18-godishen-mladezh-ot-grada-e-nastanen-v-bolnitsa-sled-nanesen-mu-poboy-v-dvora-na-uchebno-zavedenie.html", "text": "18-годишен младеж от Варна е настанен в болница след нанесен му побой. Това съобщиха от пресцентъра на ОДМВР – Варна. На 6 февруари е получен сигнал от младежа, че след сбиване в двора на учебно заведение неизвестно лице му е нанесло средна телесна повреда – фрактура на челюст. Момчето е настанено за лечение в МБАЛ „Св. Анна“, без опасност за живота. След проведени оперативно – издирвателни дейности и процесуално – следствени действия е установено, че извършител на деянието е непълнолетно момче от Варна, известно на органите на реда. По случая е образувано досъдебно производство, материалите са докладвани в Районна прокуратура – Варна. Извършителят е задържан за срок до 24 часа.", "date": "2018.02.07", "title": "Варна: 18-годишен младеж от града е настанен в болница след нанесен му побой в двора на учебно заведение"}
{"url": "http://www.focus-news.net/news/2018/02/07/2485916/rumen-gechev-bsp-pravitelstvoto-na-gerb-lazhe-za-rezultatite-ot-borbata-s-kontrabandata.html", "text": "Правителството на ГЕРБ и техните партньори лъжат за резултатите от борбата с контрабандата. Данните от публикувания доклад на Агенция „Митници“ разбиват на пух и прах техните твърдения. Това каза на брифинг в Народното събрание депутатът от БСП Румен Гечев, предаде репортер на Агенция „Фокус“. „Наскоро публикуваният доклад на Агенция „Митници“ на практика опровергава твърдението на управляващите, че сивата икономика и контрабандата намаляват“, заяви той. Според него не е съвпадение, че докладът на агенцията е публикуван 2 дни след вота на недоверие на МС. „Докладът беше забавен, тъй като данните биха представлявали допълнителен аргумент в ръцете на опозицията и доказателства, че има основания да иска оставката на правителството“, посочи Румен Гечев. „За първи път от 2010 година едно правителство не изпълнява програмата си за събраните акцизи съгласно Закона за бюджета за 2017 година с 50 млн. лева“, обясни депутатът. „Обложените с акциз цигари през 2017 година са 13 млрд. 705 млн. срещу 13 млрд. 834 млн. през 2016 година. През последната година има обрат в тенденцията на обложените с акциз цигари и тенденцията е негативна“, уточни Румен Гечев. „През 2017 са заловени цифром и словом 2-3 тира с цигари при опит за незаконен внос в България“, коментира той. \r\nБиляна ИВАНОВА", "date": "2018.02.07", "title": "Румен Гечев, БСП: Правителството на ГЕРБ лъже за резултатите от борбата с контрабандата"}
{"url": "http://www.focus-news.net/news/2018/02/07/2485912/dha-turtsiya-e-napalno-gotova-za-vizovata-liberalizatsiya.html", "text": "Министърът по европейските въпроси и главен преговарящ на Турция Йомер Челик се срещна с председателя и членовете на Парламентарната комисия за хармонизация с ЕС в Меджлиса и заяви, че Анкара вече е напълно готова за визовата либерализация, предаде информационната агенция Догу хабер ажансъ (ДХА). „Завършихме работата във връзка с визите. Днес или утре ще предадем нужната документация на Европейската комисия (ЕК). Турция е изпълнила всички отговорности, които падах върху нея. Според нас, изпълнение са и всичките 72 критерия в рамките на диалога за либерализиране на визовия режим. … Отправяхме призиви към ЕС. Казвахме, че трябва да се проведе среща на високо равнище между Турция и ЕС; сега това официално е съобщено на Анкара. На 26 март във Варна по инициатива на временно председателстващия Съвета на ЕС Българи ще се състои тази среща на високо равнище във формат Турция-ЕС. Това ще бъде една среща на високо равнище, на която ще можем да изясним как ще напредваме в бъдещите си отношения.”, посочва още Йомер Челик, цитиран от ДХА.Агенция „Фокус” припомня:\r\nДиалогът с Анкара за либерализиране на визовия режим Брюксел започва още на 16.12.2013 год., успоредно с подписването на Споразумение за обратно приемане на незаконно пребиваващи лица (реадмисия) между ЕС и Турция. Този диалог се основава на пътната карта за безвизов режим с Турция. Това са изискванията, на които трябва да отговаря Анкара.\r\nИзпълнението им ще позволи на турските граждани да пътуват без визи в Шенгенското пространство за краткосрочно пребиваване – 90 дни в рамките на всеки 180-дневен период, с цел:\r\n1. бизнес;\r\n2. туризъм\r\n3. по семейни причини. \r\nВ пътната карта са фиксирани 72 изисквания (критерия), разпределени в 5 тематични групи:\r\n1. сигурност на документите за пътуване (биометрични данни);\r\n2. управление на миграцията;\r\n3. обществен ред и сигурност;\r\n4. основни права и свободи, вкл. антитерористичното законодателство (най-проблемното за Турция);\r\n- обратно приемане на незаконни мигранти.\r\nДосега Турция не е изпълнила 5 от поставените изисквания (по някои данни те са дори 7). Най-важното и изглеждащо като неизпълнимо е точно в рамките на тематична група № 4 – антитерористичното законодателство.  Понеже след опита за преврат от 15 юли и в условията на действащото вече над 1,5 години извънредно положение, законодателството, а и установената практика за управление чрез декрети със силата на закон, практически обезсмислят зачитането и спазване на основните права и свободи на гражданите. Георги Димов", "date": "2018.02.07", "title": "ДХА: Турция е напълно готова за визовата либерализация"}
{"url": "http://www.focus-news.net/news/2018/02/07/2485917/bezdimna-pechka-na-darva-stana-hit-na-21-viya-evropeyski-forum-po-ekoinovatsii.html", "text": "Бездимна печка за отопление на дърва, електромобили с форма на болиди и електровелосипеди бяха сред най-атрактивните екологични иновативни решения, представени на 21-вия Европейски форум по екоиновации в София. Това съобщиха от пресцентъра на Министерството на околната среда и водите. \r\nНа събитието, за което бяха регистрирани над 500 гости от страната и чужбина, участваха 13 изложители, които показаха свои екологични решения и продукти. Сред посетителите на изложението голям интерес предизвика екопечката на дърва за битово отопление „Гамера“. За разлика от стандартните печки при тази няма пушек, а вместо това излиза пара, а вредните емисии са сведени до минимум. Според производителите от хисарската фирма „АГНОН“, когато печката работи стаята не се задимява, защото горивната камера със сила засмуква въздух от самото помещение и така прави вторично изгаряне на пушека и дървесната газ, отделяни при първичното изгаряне. Производителите твърдят, че продуктът им освен екологичен е и икономичен. По думите им за затоплянето на жилище печката използва между 50 и 80% по-малко дърва. \r\nНа форума бяха представени и екологични решения в сферата на транспорта. Български студенти, участвали в състезанието Shell Eco-marathon, показаха електроболиди, които могат само с 1 kWh да изминат 400 км. С едно зареждане на батерията пробегът е 90 км., а максималната скорост, която електроавтомобилите достигат, е 36 км./ч. \r\nДруг пример за екологично придвижване са представените от варненската фирма Eljoy електрически велосипеди, при които въртенето на педалите се подпомага от електрически двигател. На форума бе показан ръчно изработен модел на електровелосипед с дървена рамка. Батерията му се зарежда на всеки 60 км пробег, а максималната скорост, която развива, е 25 км/ч. В момента компанията работи и по инсталиране на система за наемане на електровелосипеди в София. \r\nИновация, която допринася за намаляването на вредните емисии, е създадената от друга българска фирма „Експертите“ машина за почистване на филтри за фини прахови частици. Целта е по този достъпен и устойчив начин да бъдат рециклирани филтри DPF/FAP за дизелови автомобили и катализатори. \r\nНа екофорума беше показана и бързозареждаща станция за електрически превозни средства. В зависимост от модела на автомобила зареждането може да стане за около 1,5-2 часа, което  е до два пъти по-бързо, отколкото със стандартните зарядни станции, обясниха производителите от „Елпром ЕМЗ“. \r\nБългарската компания NanoBoost показа иновативна нано структурирана горивна добавка, която може драстично да намали емисиите на моторни превозни средства. \r\nПо време на форума бяха представени и близо 30 проекта на институции, общини и фирми от ЕС, целящи подобряване качеството на въздуха. Италианският регион Ломбардия представи свой план за намаляване на въздействието на изгарянето на дървесина върху качеството на въздуха в региона чрез въвеждане на нови екостандарти за уредите за отопление на дърва. Проектът има за цел да намали замърсяването от битовото отопление на дърва, които са причина за 44% от емисиите на фини прахови частици в региона. Програмата предвижда постепенна забрана за използването на най-замърсяващите уреди и въвеждане на нови енергийно ефективни инсталации с ниски емисии. \r\nИнтересна система за електромобилност на три италиански също общини беше представена на форума. Тя предвижда електрически лодки да свързват италианският курортен град Орбетело с плажовете, както и с бреговете на Аргентарио и Гилио. Електрическа автобусна линия пък ще снове между жп гарата и центъра. На разположение на гражданите и туристите ще има споделени електрически автомобили, скутери и велосипеди. \r\nУнгарският град Сегед развива платформа за споделяне на пътувания в уебсайт, който предлага и информация за услугите за обществен транспорт, опциите за наем на колело и планиране на мобилността. \r\nБългарската компания „Соларпро“ демонстрира решения за фотоволтаично захранване на мрежата на градския електротранспорт. \r\nВ Рим се реализира пилотен проект за инсталиране на специални уреди (АПА скубери) за пречистване на въздуха, които се поставят на пътната настилка и абсорбират фините прахови частици. Също в Италия, в долината По, е разработен проект LIFE-IP PREPAIR за подобряване качество на въздуха чрез конкретни действия в областта на земеделието, биомасата, транспорта и енергетиката. \r\nПредставен беше проектът GrowSmarter, който предлага „12 интелигентни градски решения“ и се реализира пилотно в Кьолн и Барселона. Той обединява усилията на градската управа и индустрията за реализиране на решения в областта на енергетиката, инфраструктурата и транспорта за намаляване на замърсяването на въздуха. \r\nВ рамките на форума бяха представени и градски системи за контрол на трафика с цел намаляване на замърсяването, както и различни системи за мониторинг на качеството на въздуха в градовете. Хелзинки представи свой проект на мрежа за прогнозиране на замърсяването на въздуха и измерване на неговото качество. Различни научни институти от ЕС пък обединяват усилия за интегрирането на ресурсите за наблюдение на Земята в инструменти за информиране и вземане на решения за хората и местните власти в рамките на концепцията за „интелигентен град“. \r\nГолеми индустриални компании като КЦМ, „Аурубис“, „Шел“, и др. представиха свои технологични решения и програми за намаляване на замърсяването на въздуха. Иновативни компании демонстрираха технологии за намаляване на емисиите от автомобилния транспорт, електромобилност и алтернативни енергоизточници. Куриерската компания „Спиди“ обяви, че започва да доставя с електромобили пратки в София. Белгийци пък разработват хибридни автомобили за събиране на отпадъци.", "date": "2018.02.07", "title": "Бездимна печка на дърва стана хит на 21-вия Европейски форум по екоиновации"}
{"url": "http://www.focus-news.net/news/2018/02/07/2485918/emil-radev-stana-poslanik-za-po-bezopasen-internet-v-evropeyskiya-sayuz.html", "text": "Българският евродепутат Емил Радев (ЕНП-ГЕРБ) стана първият български посланик за по-безопасен интернет в Европейския съюз в рамките на европейската кампания SaferInternet4EU, инициирана от комисаря по цифровото общество и икономика Мария Габриел в Деня за по-безопасен интернет, 6 февруари, в Страсбург. Това съобщиха от пресцентъра на ПП ГЕРБ.\r\nКампанията, чийто фокус са децата, ще тече през цялата година и ще покрива широк набор от теми, включително критично мислене, медийна грамотност и цифрови умения, необходими за борба с фалшивите новини; киберхигиена; както и рисковете, които носят новите онлайн технологии.\r\nПо данни на Европейската комисия, един от трима потребители на Интернет по света е дете, а в същото време около половината от децата на възраст между 11 и 16 годишна възраст в ЕС са били подложени на поне един риск в Интернет, като напр. излагане на вредно или смущаващо съдържание, преднамерено сприятеляване с дете с цел сексуална злоупотреба, кибертормоз.\r\nВ рамките на европейската кампания SaferInternet4EU ще бъде проведено европейско състезание за инициативи на професионалисти, учители и младежи за по-добър Интернет, както и ще започне масов отворен онлайн курс за обучение на учители и дейности за подкрепа на преподаването на онлайн безопасност и киберхигиена.\r\nЕмил Радев приветства инициирането на кампанията. Той коментира, че „все повече приемаме новите технологии и проникването на Интернет в нашия живот като даденост, без да се замисляме за рисковете и последиците от това. Това особено важи за децата, които израстват със смартфони и Интернет, но които поради своята възраст и доверчивост са изключително изложени на опасностите, криещи се в световната мрежа.“ „Точно поради тази причина е наше задължение като родители да им даваме пример и да ги научим да се защитават.“, допълни Емил Радев.", "date": "2018.02.07", "title": "Емил Радев стана посланик за по-безопасен интернет в Европейския съюз"}
{"url": "http://www.focus-news.net/news/2018/02/07/2485907/der-spiegel-germanskite-sotsialdemokrati-poemat-tri-klyuchovi-ministerstva-vklyuchitelno-finansovoto.html", "text": "Най-накрая правителство в Берлин: близо четири месеца и половина след изборите за Бундестаг, в Германия бе постигнато споразумение за съставянето на нова голяма коалиция. В сутрешните часове на деня Съюзът (ХДС/ХСС) и Германската социалдемократическа партия (ГСДП) достигнаха до пробив в преговорите, които бяха стартирани на 28 януари.\r\nПо данни на водещото издание Der Spiegel вече има яснота около разпределението на ресорите сред партиите. ГСДП ще поеме Министерството на външните работи, Министерството на финансите, Министерството на труда. \r\nХристиянсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Министерството на транспорта .Агенция „Фокус“ припомня:\r\nПредварителното коалиционно споразумение между трите партии бе постигнато на 12 януари след рекорден рунд от преговори, продължили повече от денонощие. На 21 януари ГСДП гласува на извънреден конгрес в Бон за започване на официални разговори със Съюза (ХДС/ХСС) за съставяне на нова голяма коалиция в Берлин. Решението обаче бе взето с крехко мнозинство. Младежкият съюз на партията (ГСДП) разкритикува решението на делегатите за влизане в преговори със Съюза (ХДС/ХСС) като „безсмислен обратен завой“ и обяви, че ще продължи кампанията срещу съставяне на нова голяма коалиция. \r\nПреговорите за съставяне на новото правителство на Германия стартираха на 28 януари, четири месеца след изборите за федерален парламент. В следващите дни работни групи с представители на трите партии  заседаваха в отделни рундове за конкретни теми. Очакванията от тях бяха големи – повече от 120 дни в Берлин не можеше да бъде съставено ново правителство, ситуация, която няма аналог в следвоенната история на Германия. В следващите седмици предстои членовете на ГСДП да се произнесат за споразумението, постигнато от ръководството. След това ще стане възможно да се пристъпи към съставяне на правителството. Очаква се то да бъде формирано до Великден.Тереза Герова", "date": "2018.02.07", "title": "Der Spiegel: Германските социалдемократи поемат три ключови министерства, включително финансовото"}
{"url": "http://www.focus-news.net/news/2018/02/07/2485922/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с частично нарушено водоподаване заради аварии. Това съобщиха за Радио „Фокус“ – Пловдив от пресцентъра на ВиК-Пловдив. Без вода до отстраняване на авариите ще бъдат голяма част от домакинствата в населените места Бегунци, Розино и Зелениково.\r\nЕкипите работят и по остраняването на авария в град Асеновград, като с нарушено водоподаване за неопределен период от време ще бъдат жителите на кв. „Св. Георги“. Без вода днес са и живущите в района на улиците „Добри Войников“, „Найден Геров“, „Горно Броди“ и „Никола Карев“.\r\nТони МИХАЙЛОВ", "date": "2018.02.07", "title": "Пловдив: Tри села в областтa са с нарушено водоподаване заради аварии"}
{"url": "http://www.focus-news.net/news/2018/02/07/2485919/magla-zatrudnyava-dvizhenieto-po-glaven-pat-pleven-ruse.html", "text": "Мъгла затруднява движението по главен път Плевен -Русе, предаде репортер на Агенция „Фокус“. \r\n\"Фокус\" призовава водачите да шофират със скорост, съобразена с метеорологичните условия.", "date": "2018.02.07", "title": "Мъгла затруднява движението по главен път Плевен -Русе"}
{"url": "http://www.focus-news.net/news/2018/02/07/2485924/zapochna-poimenna-proverka-poradi-lipsa-na-kvorum-v-parlamenta.html", "text": "Започна поименна проверка поради липса на кворум в парламента. Това бе обявено от зам.-председателя на Народното събрания Нигяр Джафер, предаде репортер на Агенция „Фокус“.  \r\nЛюба АЛЕКСИЕВА", "date": "2018.02.07", "title": "Започна поименна проверка поради липса на кворум в парламента"}
{"url": "http://www.focus-news.net/news/2018/02/07/2485926/obshtina-kyustendil-naematelite-na-obshtinski-zhilishta-tryabva-da-deklarirat-obstoyatelstvata-za-polzvaneto-im.html", "text": "Наемателите на общински жилища в Кюстендил трябва да декларират обстоятелствата за ползването им. Това каза пред Радио „Фокус” – Кюстендил Васил Велинов, началник на отдел „Жилищно настаняване” към Община Кюстендил. По думите му има определен срок за това, в който всеки един наемател трябва да изпълни задължението си, подавайки декларация за обстоятелствата за ползване. „Ежегодно се подава комплект документи, по който ние преценяваме дали обстоятелствата са се променили и дали те да продължат да бъдат наши наематели”, каза Васил Велинов. Според него отделът има възможност да изисква актуална информация от совите наематели по всяко време на годината. Задължение на наемателя е да предоставя тази информация. В случай, че някои от обстоятелствата са се променили, може да се стигне до прекратяване на наемните взаимоотношения.\r\nВенцеслав ИЛЧЕВ", "date": "2018.02.07", "title": "Община Кюстендил: Наемателите на общински жилища трябва да декларират обстоятелствата за ползването им"}
{"url": "http://www.focus-news.net/news/2018/02/07/2485928/veliko-tarnovo-s-10-sm-se-e-povishilo-nivoto-na-reka-dunav-kray-svishtov.html", "text": "С 10 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 375 см. Температурата на водата e 4.9 градуса. \r\nДнес облачността ще е променлива, по-често значителна, на места с превалявания от дъжд. В сутрешните часове по поречието на Дунав ще има мъгли. Максималните температури ще са от 7° до 12°.", "date": "2018.02.07", "title": "Велико Търново: С 10 см се е повишило нивото на река Дунав край Свищов"}
{"url": "http://www.focus-news.net/news/2018/02/07/2485923/kmetat-na-sliven-stefan-radev-zapochva-dalgoochakvaniyat-probiv-na-ul-rakovski-v-tsentara-na-grada.html", "text": "Започва дългоочакваният „пробив“ на ул. „Раковски“ в центъра на Сливен, съобщи пред Радио „Фокус“ – Сливен кметът Стефан Радев. В средата на февруари започват дейностите по строителството на улицата.\r\n„След реализирането на проекта ще решим един дългогодишен проблем. От началото на мандата преодоляваме препятствията едно по едно и успешно вървим към набелязаните цели. В случая става въпрос за повишаване на безопасността на движението и облекчаване на трафика, което намалява предпоставките за пътнотранспортни произшествия“, каза Стефан Радев.\r\nДоговорът за строително-монтажните работи за обект „Отваряне на улица „Раковски“ -Сливен е подписан на 31 януари. Изпълнението на един от важните проекти за града ще стартира в средата на месец февруари. Целта е да се осигури еднопосочно движение в двете направления чрез изграждането на втори „ръкав“ на улица „Г. Раковски“, което ще има положително въздействие по отношение проводимостта и безопасността на движението в района“, заяви Радев.  Фирмата-изпълнител е СД „Берко90-Берковски и сие“. За изпълнението на проекта има проведени отчуждителни мероприятия.\r\nПо негово настояване правителството отпусна средствата за „пробива“ на ул.„Г.С.Раковски“, заедно със сумата за кръстовището на пътен възел.„Розова градина“ и за инвестиции в населените места. В края на 2017 година кабинетът гласува средства и за реконструкция на бул. „Хаджи Димитър“, за който след актуализация на инвестиционния проект ще се проведе процедура за избор на изпълнител съгласно разпоредбите на Закона за обществените поръчки.", "date": "2018.02.07", "title": "Кметът на Сливен Стефан Радев: Започва дългоочакваният „пробив“ на ул. „Раковски“ в центъра на града"}
{"url": "http://www.focus-news.net/news/2018/02/07/2485929/obshtina-blagoevgrad-boyka-velkova-shte-prevede-blagoevgradskata-publika-po-patyat-na-afrodita.html", "text": "Носителката на редица награди и една от водещите актриси в България Бойка Велкова ще представи в Благоевград един нетрадиционен и вдъхновяващ спектакъл. Това съобщиха от пресцентъра на Община Благоевград. Жители и гости на града ще могат да тръгнат по „Пътя на Афродита“  на 13 февруари от 19.00 часа в зала „Пейо Яворов“. Татяна Лолова, Владимир Карамазов, Ути Бъчваров също ще се включат по нетрадиционен начин в идеята и концепцията за представяне на  спектакъла, който показва връзката между прегрешенията и духовното израстване, за съвместното съществуване на Небесната и Телесната Афродита. Сценографията е дело на Венелин Шурелов и Мартин Пенев, снимките са на Елена Спасова, а музикалната картина е допълнена от Теодосий Спасов. \r\nСпектакълът е вдъхновен от аромат на канела, червено вино, мъжки устни, пропуснати нощи, думи на Исабел Алиенде и други афродизиаци. Една жена и една актриса се срещат на сцената, за да си подадат ръка, за да си признаят няколко тайни, за да си споделят забавни истории и да заявят своя вкус към изкуството, храната и силата на прошепнатите слова.\r\n Билети за това екзотично пътуване могат да бъдат намерени на касата на зала „Пейо Яворов“.", "date": "2018.02.07", "title": "Община Благоевград: Бойка Велкова ще преведе благоевградската публика по „Пътят на Афродита“"}
{"url": "http://www.focus-news.net/news/2018/02/07/2485920/faz-germanskite-sotsialdemokrati-shte-rakovodyat-shest-federalni-ministerstva.html", "text": "Близо четири месеца и половина след изборите за Бундестаг, в Германия бе постигнато споразумение за съставянето на нова голяма коалиция - в сутрешните часове на деня Съюзът (ХДС/ХСС) и Германската социалдемократическа партия (ГСДП) достигнаха до пробив в преговорите, които бяха стартирани на 28 януари. Вече има яснота и около разпределението на ресорите – към настоящия момент има информация, че социалдемократите ще получат шест министерства в Берлин, съобщава националният ежедневник Die Frankfurter Allgemeine Zeitung.\r\nПървоначално бе разпространена информация, съгласно която ГСДП ще поеме Министерството на външните работи, Министерството на финансите, Министерството на труда. По-късно бе съобщено, че социалдемократите ще ръководят също Министерството по въпросите за семейството, Министерството на правосъдието и Министерството на околната среда. \r\nХристиянсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Министерството на транспорта .Тереза Герова", "date": "2018.02.07", "title": "FAZ: Германските социалдемократи ще ръководят шест федерални министерства"}
{"url": "http://www.focus-news.net/news/2018/02/07/2485930/kyustendil-obshtina-dupnitsa-raboti-po-podgotovkata-za-tsyalostno-renovirane-na-ulitsi-v-grada.html", "text": "Община Дупница работи по подготовката за цялостно реновиране на улици в града. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му процедурите вървят в срок. В момента се изготвят техническите задания за възлагане на инженеринг за цялостен ремонт на четири улици в града. „Ремонтът им е заложен в списъка с капиталови разходи за тази година. Проектирането и полагане на нова асфалтова настилка касае улиците по „Отовица“, „Димчо Дебелянов“, „Черни връх“ и „ Южен”. Освен това сме включили изграждането на тротоари по тях”, каза Красимир Георгиев. По думите му сумата за този ремонт е около 390 000 лева, очаква се дейностите да бъдат завършени през лятото на 2018 година. Едновременно с това се работи и по документацията за обявяване на обществена поръчка, касаеща ремонт на уличната мрежа в града и в малките населени места.\r\nВенцеслав ИЛЧЕВ", "date": "2018.02.07", "title": "Кюстендил: Община Дупница работи по подготовката за цялостно реновиране на улици в града"}
{"url": "http://www.focus-news.net/news/2018/02/07/2485921/stara-zagora-renoviranata-sgrada-na-targovskata-gimnaziya-shte-bade-otkrita-na-8-fevruari.html", "text": "На 8 февруари 2018 г. от 11.00 ч. с тържествен водосвет ще бъде открита реновираната сграда на Търговска гимназия „Княз Симеон Търновски“ в Стара Загора, съобщиха от пресцентъра на общината. Цялостният ремонт и обновяването на образователната инфраструктура осигуряват подходящи условия за предоставяне на качествено и съвременно професионално образование по икономика и управление.\r\nНай-старото професионално учебно заведение на територията на региона Община Стара Загора изпълни проект “Реконструкция, модернизация и въвеждане на мерки за енергийна ефективност“ със средства по Оперативна програма \"Региони в растеж\". Изпълнител на проекта на стойност 1 317 331 лева с ДДС е ДЗЗД „СК – АЙТОС“.\r\nГодини наред изпълнението на проекта бе спъвано от факта, че общината притежава само 1/3 идеална част от сградата и заплащаше наем на останалите петима собственици. След много усилия на администрацията на кмета Живко Тодоров и проточили се 4 години преговори, с решение на Общинския съвет общината придоби срещу 800 хил. лева останалите 2/3 от Търговската гимназия, които бяха частна собственост в резултат на реституция от 1992 година. \r\nС изпълнението на проекта освен съвременни условия и подобрено качество на образователната среда, се повишава и привлекателността на учебното заведение, което допринася за задържането на учениците в сферата на професионалното образование, като база за бъдеща конкурентна професионална реализация и като място за развитие на личността чрез обновяване на местата за обучение, спорт и отдих. Сградата на Търговската гимназия е с повишена енергийна ефективност, подобрен е достъпа на хора с увреждания до нея, подобрени са условията за работа на преподаватели и административно-технически персонал.\r\nСградата е със застроена площ 1 592,81 кв.м и Разгъната застроена площ - 4 084,49 кв.м. Тя е триетажна със сутерен 959,88 кв. м, построена първоначално с един основен, триетажен корпус през 1928г. и пристроена с източно крило през 1960г., впоследствие е пристроено западно крило през 1967 г. През 1993 г. е изграден и физкултурният салон. \r\nФункционалното зониране на училището е запазена, ремонтирана е топлата връзка и обособена зала за спорт. Съществуващата мозайка в коридорите и фоайетата на учебния корпус е реставрирана. Положени са нови подови настилки в учебните кабинети и учителската стая, а във физкултурния салон и залата за спорт – спортна винилова настилка. Стените на коридорите са облицовани с плочи от варовик на мястото на дървената ламперия в коридорите. Дограмата  е подменена с петкамерна ПВЦ дограма за прозорците в сутерена, топлата връзка и съблекалните.\r\nПодменени са всички метални обшивки по плоските покриви, улуци и водосточни тръби. Скатният покрив е ремонтиран през 2014 г., като за него се изпълнява частичен ремонт с подмяна на счупени керемиди, повредена хидроизолация, изгнили елементи на дървената конструкция.\r\nИзградена е оповестителна инсталация, пожароизвестителна централа, нова отоплителна инсталация, вентилация и климатизация на физкултурния салон, засадени са иглолистни дървета, декоративни храсти, многогодишни цветя, поставени са бетонови кашпи, пейки, кошчета, волейболни стойки и врати за минифутбол.", "date": "2018.02.07", "title": "Стара Загора: Реновираната сграда на Търговската гимназия ще бъде открита на 8 февруари"}
{"url": "http://www.focus-news.net/news/2018/02/07/2485904/pregled-na-osnovnite-temi-vav-varnenskiya-pechat.html", "text": "„Нови правила за прием на първокласници ще има във Варна“, е заглавие от първа страница в днешния брой на варненския вестник „Черно море“.  Обществено обсъждане на проекта за Система от правила за електронен прием в първи клас започва в общинските училища на територията на Варна. Проектодокументът е във връзка с измененията и допълненията на Наредба №10 за организация на дейностите в училищното образование, съобщиха от дирекция „Образование и младежки дейности“ към община Варна. „Изграждат нов квартал в село Звездица“, допълва изданието. Да бъде разширено село Звездица с 8 дка на северозапад решиха съветниците от постоянната комисия по архитектура към варненския Общински съвет, като одобриха предложените Подробен устройствен план и План за регулация и застрояване. Теренът е подходящ за ниско жилищно строителство – до 10 метра, което е до 3 етажа. „МВР – Варна, търси да назначи 20 полицаи“, четем още в броя. След като обяви 20 вакантни длъжности за общински полицаи в началото на годината, Областната дирекция на МВР във Варна отново търси да наеме още толкова униформени за сектор „Охранителна полиция“. „Спряха износ на кучета и котки за осиновяване“, е друго заглавие в броя. Две превозни средства, натоварени с домашни любимци от България и предназначени за осиновяване в страни членки на ЕС, са спрени преди минаване на границата. Сред животните има бездомни кучета и котки от Варна, съобщиха от Българската агенция по безопасност на храните. „Започва ремонт в две гимназии“, е друга тема в броя. Стартират ремонтни дейности в две гимназии във Варна. Ще бъде подобрена образователната инфраструктура в ПГГСД „Николай Хайтов“ и ПГИ „Д-р Иван Богоров“. Общата инвестиция е на стойност 2 799 982,08 лв., като 2 379 984,77 лв. от тях са европейско финансиране, осигурено по ОП „Региони в растеж“, а 419 997 ,31 лв. са от националния бюджет. Крайният срок за изпълнение на ремонтите е юни 2019 г. Фирмите изпълнителки са уверили, че ще направят всичко възможно да приключат в по-кратък от предварително зададения 14-месечен срок.  Създадена е организация за преместване по време на ремонтните дейности на учениците от ПГИ „Д-р Иван Богоров“ и ОУ „Антон Страшимиров“, които ползват обща база. Децата от гимназията по икономика ще се обучават в сградата на ОУ „Стоян Михайловски“, а тези от ОУ „Антон Страшимиров“ – в ОУ „Н.Й.Вапцаров“ и СУ „Неофит Бозвели“. „Близо 40% от асансьорите във Варна и страната са опасни“, информира още изданието. Близо 40% от асансьорите във Варна и страната са опасни. Съоръженията не отговарят на изискванията за безопасност и трябва незабавно да бъдат спрени. Това каза за телевизия „Черно море“ управителят на Българската асансьорна асоциация инж. Валентин Маринков. Нови мерки обмислят държавата и бизнесът, за да затегнат контрола над асансьорите у нас. Предвижда се затвор за домоуправители, които пускат асансьори, които не отговарят на изискванията за безопасност. Необходими са ред, правила и сигурност в бранша, заяви инж. Валентин Маринков.", "date": "2018.02.07", "title": "Преглед на основните теми във варненския печат"}
{"url": "http://www.focus-news.net/news/2018/02/07/2485931/veliko-tarnovo-obshtinata-demontira-elementite-ot-starata-troleybusna-mrezha.html", "text": "Във Велико Търново демонтират елементите и съоръженията от бракуваната тролейбусна мрежа. Това съобщиха от прецентъра на Oбщината. По разпореждане на кмета на Старата столица Даниел Панов бе ускорено премахването на конзолите, стрелките и обтегателните въжета. Вече са свалени са близо 100 от общо 455 елемента. \r\nДейността е възложена от Общината и се извършва по график. Екипи на сектор „Пътна полиция“ регулират движението в участъците, в които се работи. Вече са демонтирани всички конзоли по улица „Оборище”, елементи в района на Съдебната палата и по булевард „България“. Работата продължава в посока улица „Полтава“. \r\nПрез 1997 година ползването и стопанисването на цялата тролейбусна инфраструктура е отдадено на частна фирма, която става собственик на тролеите. През 2010 година Община Велико Търново си връща стопанисването. Завареното лошо състояние на амортизираната тролейбусна инфраструктура и кражбите правят възстановяването й неоправдано висок разход, предвид развитието на технологиите и навлизането на електрически автобуси с автономно движение. Затова през 2014 година е взето решение за бракуването на мрежата, а Общинският съвет разрешава демонтажа на мрежата. \r\nЕкологичният транспорт във Велико Търново ще бъде възстановен с проект за интегриран градски транспорт, който ще бъде финансиран по оперативна програма „Региони в растеж” 2014 – 2020. Една от мерките е внедряването на електрически автобуси в системата на обществените превози.", "date": "2018.02.07", "title": "Велико Търново: Общината демонтира елементите от старата тролейбусна мрежа"}
{"url": "http://www.focus-news.net/news/2018/02/07/2485932/obshtina-sliven-tehnicheski-ekip-ot-patnicheski-prevozi-sliven-zaminava-na-obuchenie-v-chehiya.html", "text": "Двама инженери и трима техници от „Пътнически превози“ – Сливен заминават тази събота за Чехия, съобщиха от Община Сливен. В продължение на една седмица те ще бъдат обучавани в базата на фирма „Сор Либхави“, която произвежда и ще достави новите автобуси за Сливен. Общинската фирма „Пътнически превози“ получи правата на оторизиран сервиз за обслужване на автобуси на чешката фирма. Обучението, както и разходите по транспортирането на автобусите до Сливен, се поемат от чешката фирма.\r\nДругата седмица, на 14 февруари, за Чехия ще отпътуват и 9 автобусни водачи. На 17 февруари те тръгват обратно към Сливен с първите 9, от общо 27  нови автобуса.  Те  трябва да са в Сливен до началото на април. 21 от тях са с 82 места, а 6- с 88 места. По проекта се предвижда още ремонт на логистичен център и нова автомивка в превозвача „Пътнически превози“ – Сливен. Ще се изработят информационните системи, билетната система и системата за следене на автобусите в реално време. Със системите ще бъдат оборудвани и 8 реновирани тролейбуса. В рамките на проекта ще бъдат модернизирани 143 спирки, ще се поставят 40 нови спиркови навеса и ще се изградят 16 нови спирки в кварталите „Комлука“, „Клуцохор“ и „Звездите“ и в част от Промишлената зона. На шест централни спирки ще бъдат поставени електронни табла за разписанието и движението на автобусите. Същата информация ще може да се получава и чрез мобилно приложение. В 11 нови пункта ще се продават карти и билети. Предвидено е и изграждане на 10 км нови велоалеи.", "date": "2018.02.07", "title": "Община Сливен: Технически екип от „Пътнически превози“- Сливен заминава на обучение в Чехия,"}
{"url": "http://www.focus-news.net/news/2018/02/07/2485933/varna-okrazhnata-prokuratura-vnese-obvinitelen-akt-sreshtu-niderlandski-podanik-prichinil-katastrofa-sas-zaginal-mototsikletist.html", "text": "Окръжната прокуратура -. Варна внесе обвинителен акт срещу нидерландски поданик, постоянно пребиваващ в страната ни, причинил по непредпазливост пътнотранспортно произшествие  със загинал мотоциклетист. Това съобщи Радослав Лазаров, говорител на Окръжна прокуратура – Варна. Катастрофата е станала на 8 юли 2017 година около 20.00 часа на кръстовището на булевард „Владислав“ и ул. „Бенковски“ в гр. Варна. Обвиняемият управлявал лек автомобил и възнамерявал да направи ляв завой от булеварда към ул. „Д-р Пискюлиев“. Въпреки обективната възможност да види насрещно движещия се по „Владислав“ мотор, при зелен сигнал на светофарната уредба, той отнел предимството му и последвал фатален за мотоциклетиста сблъсък.\r\nАко бъде признат за виновен в извършване на престъпление, водачът на автомобила може да получи наказание лишаване от свобода за срок от две до шест години, както и лишаване от право да управлява МПС.\r\nСпоред обвинителната теза обаче съдът трябва да прецени и ролята на пострадалия. Той се е движил с повече от 80 км/ч, с която скорост е навлизал в забранен за мотоциклетисти пътен участък – отрязъка на бул. „Владислав“ от ул. „Бенковски“ до бул. „Съборни“. Това негово поведение на свое основание е допринесло за причиняването на произшествието.", "date": "2018.02.07", "title": "Варна: Окръжната прокуратура внесе обвинителен акт срещу нидерландски поданик, причинил катастрофа със загинал мотоциклетист"}
{"url": "http://www.focus-news.net/news/2018/02/07/2485937/plovdiv-lek-avtomobil-se-e-preobarnal-po-tavan-v-kanavka-sled-katastrofa-v-rayona-na-km-116-na-avtomagistrala-trakiya.html", "text": "Лек автомобил се е преобърнал по таван в канавка след катастрофа в района на км 116 на авромагистрала „Тракия“. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента е подаден след 08.30 часа тази сутрин. По предварителни данни в района на км 116, посока София, бус „Пежо“ с бургаска регистрация е предприел изпреварване и при престрояване е блъснал лек автомобил „Ауди“ със софийска регистрация. От удара вторият автомобил се е завъртял и е паднал по таван в канавка. Медицинска помощ е оказана на място на 73-годишният водач на колата и 74-годишна пътничка. Направен е оглед на местопроизшествието. Двете моторни превозни средства са извън пътното платно.\r\nТони МИХАЙЛОВ", "date": "2018.02.07", "title": "Пловдив: Лек автомобил се е преобърнал по таван в канавка след катастрофа в района на км 116 на автомагистрала „Тракия“"}
{"url": "http://www.focus-news.net/news/2018/02/07/2485934/pazardzhik-kmetat-na-peshtera-nikolay-zaychev-shte-vzeme-uchastie-v-sreshta-na-visoko-nivo-na-ministrite-na-turizma-v-es-na-13-fevruari.html", "text": "Кметът на община Пещера Николай Зайчев ще участва в среща на високо ниво на министрите на туризма на държавите-членки на ЕС „Туризъм и икономически растеж“, съобщи за Радио „Фокус“ – Пазарджик Стоян Йовчев, експерт в Общината. Форумът е част от календара на проявите на Българското председателство на Съвета на ЕС. „Николай Зайчев ще е част от делегацията, която ще представя област Пазарджик по покана на областния управител Стефан Мирев. Срещата ще се проведе на 13 февруари в София“, уточни Йовчев. Събитието е включено в календара на проявите на Българското председателство на Съвета на ЕС, като в него ще вземат участие още ресорните министри от държавите от Западните Балкани – Албания, Сърбия, Македония, Косово, Черна гора, Босна и Херцеговина, Хърватска и Турция.\r\nАлбена ЖИЛЕКОВА", "date": "2018.02.07", "title": "Пазарджик: Кметът на Пещера Николай Зайчев ще вземе участие в среща на високо ниво на министрите на туризма в ЕС на 13 февруари"}
{"url": "http://www.focus-news.net/news/2018/02/07/2485939/tsvetanka-gavrilova-tsentar-za-lichnostno-i-tvorchesko-razvitie-na-detsata-na-blagoevgrad-zapochnahme-2018-godina-s-otkrivane-na-dve-novi-shkoli.html", "text": "Започнахме 2018 година с откриване на две нови школи. Това каза за Радио „Фокус“- Пирин Цветанка Гаврилова, директор на Център за личностно и творческо развитие на децата на Благоевград. “Представяне на школата по цигулка беше миналата седмица и днес предстои представяне на новата школа по стъклопис. Интересът на децата е огромен и искрено се надявам да продължаваме с откриване на нови школи с нови амбициозни млади ръководители, които са се доказали за краткия период, с който професионално са се развивали. Тази нова техника е изключително важна за нас“, каза Гаврилова. \r\nПреди няколко дни в Център за личностно и творческо развитие на децата на Благоевград отвори врати и школа по цигулка. „Интересът към тази школа е огромен, като ние направихме представяне миналата седмица. Неин ръководител е Стоил Богданов, който е добре известен солист на Камерна опера- Благоевград, с множество международни награди. Изключително съм горда и щастлива, че такъв млад талант е избрал и предпочел да остане в България, така че ние да можем да предоставим на децата възможно най- доброто обучение“, каза Гаврилова. Тя каза още, че интересът към тази школа е от миналата година и е продуктивуано от събития, които не са чак толкова приятни. „Намерихме в едно от мазета ма квартал „Вароша“ оставени цигулки, които незнайно защо някой е прибрал там във влагата и за съжаление те са развалени. Това е нещото, което бе предпоставка за създаване на школата по цигулка. Преди 20 години е имало школа по цигулка и ние продължаваме традицията“, каза още Гаврилова.\r\nЛора КАЛЧЕВА", "date": "2018.02.07", "title": "Цветанка Гаврилова, Център за личностно и творческо развитие на децата на Благоевград: Започнахме 2018 година с откриване на две нови школи"}
{"url": "http://www.focus-news.net/news/2018/02/07/2485936/afp-sedem-dushi-sa-zaginali-pri-bombardirovki-na-rezhima-v-damask.html", "text": "При серия бомбардировки на самолети на сирийското правителство над територии, контролирани от опозиционните сили на режима в Дамаск, са загинали седем души, а 15 други са пострадали, предава AFP,  като се позовава на информация от Сирийската обсерватория за човешките права (СОЧП).\r\n„Седем цивилни са убити  и 15 други ранени при въздушни удари на сирийския режим“ в град, разположен в непосредствена близост до столицата, поясни директорът на базираната в Лондон правозащитна организация Рами Абделрахман.\r\nДруги 20 цивилни са пострадали при артилерийски обстрел в други два града в Източна Гута, съобщиха още от СОЧП.\r\nКонтролираният от бунтовниците регион бе подложен на масирани въздушни удари през последните дни, като само във вторник бяха убити 80 цивилни, 19 от които – деца..Тереза Герова", "date": "2018.02.07", "title": "AFP: Седем души са загинали при бомбардировки на режима в Дамаск"}
{"url": "http://www.focus-news.net/news/2018/02/07/2485938/ruse-dvama-mladezhi-sa-zadarzhani-vav-vrazka-s-poboy-nad-16-godishno-momche.html", "text": "Двама младежи са задържани за 24 часа във връзка с побой над 16-годишно момче. Това съобщиха за Агенция „Фокус“ от пресцентъра на МВР. За инцидента стана ясно вчера, когато бе разпространен видеоклип как няколко момчета нанасят побой над техен връстник в района на мол-а в града. ОДМВР-Русе и Районната прокуратура са се самосезирали по случая и са започнали проверка.  В хода на проведените  оперативно-издирвателни действия са установени заснетите участници - непълнолетни младежи на възраст между 15 и 17 години, ученици  в Русе, част от тях зрители на случая, както и потърпевшият – на 16 години. Според първоначалните данни между тях е имало предишни конфликти, засекли се в търговски център и отново се спречкали. Работата по изясняването на всички детайли по извършеното деяние продължава под наблюдението на прокуратурата", "date": "2018.02.07", "title": "Русе: Двама младежи са задържани във връзка с побой над 16-годишно момче"}
{"url": "http://www.focus-news.net/news/2018/02/07/2485935/vratsa-dvizhenieto-po-pat-i-1-mezdra-rebarkovo-v-posoka-mezdra-se-osashtestvyava-v-edna-lenta-poradi-katastrofa.html", "text": "Движението по път I-1 Мездра - Ребърково  в посока Мездра, се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.07", "title": "Враца: Движението по път I-1 Мездра - Ребърково  в посока Мездра, се осъществява в една лента, поради катастрофа"}
{"url": "http://www.focus-news.net/news/2018/02/07/2485941/parlamentat-sabra-kvorum-i-prodalzhava-s-glasuvaneto-na-zakona-za-evropeyskata-zapoved-za-razsledvane.html", "text": "Парламентът събра кворум и продължава с второто гласуване на Закона за Европейската заповед за разследване, предаде репортер на Агенция „Фокус“. Законът е съобразен с европейска директива, а с въвеждането ѝ ще се улесни разследването на корупция, трафик на наркотици и организирана престъпност. България е съвносител на предложението за приемане на директивата заедно с Белгия, Естония, Испания, Австрия, Словения и Швеция.", "date": "2018.02.07", "title": "Парламентът събра кворум и продължава с гласуването на Закона за Европейската заповед за разследване"}
{"url": "http://www.focus-news.net/news/2018/02/07/2485944/parlamentat-prie-zakon-za-evropeyskata-zapoved-za-razsledvane.html", "text": "Парламентът окончателно прие Закон за Европейската заповед за разследване, предаде репортер на Агенция „Фокус“. Законът е съобразен с европейска директива, а с въвеждането й ще се улесни разследването на корупция, трафик на наркотици и организирана престъпност. България е съвносител на предложението за приемане на директивата заедно с Белгия, Естония, Испания, Австрия, Словения и Швеция. При невъвеждане на изискванията може да се стигне до ситуация, в която изпращаните от наша страна молби за правна помощ до държавите членки на ЕС, ще бъдат връщани или оставяни без изпълнение. Планира се въвеждането на електронни Европейски заповеди за разследване, както и създаване на платформа за обмен на електронни доказателства между държавите членки на ЕС. В закона се определя максимален 30-дневен срок за събиране на исканите доказателства. За разследване срокът е не по-късно от 90 дни. При забавяне сроковете могат да се удължават най-много с 30 дни. Ако изискванията не бъдат въведени, ЕК ще стартира процедура за нарушение срещу България за неизпълнение на действащи европейски правни норми. \r\nБиляна ИВАНОВА", "date": "2018.02.07", "title": "Парламентът прие Закон за Европейската заповед за разследване"}
{"url": "http://www.focus-news.net/news/2018/02/07/2485942/plovdiv-zazidaha-ulichen-stalb-v-nezakonna-postroyka-v-tsiganskata-arman-mahala-v-grada.html", "text": "Зазидаха уличен стълб в незаконна постройка в циганската Арман махала в Пловдив. Кметът на Район „Северен” Ральо Ралев коментира пред журналисти, че няма обяснение за случилото се, предаде репортер на Радио „Фокус”-Пловдив. Семейството обяснило, че строителят бил неграмотен и го е зазидал. В същото време твърдят, че стълбът е бил винаги в двора им. „Тези хора са развили чувство на безнаказаност и правят каквото си искат”, възмути се Ралев.\r\nОще миналия петък е съставен констативен акт. Ако в седемдневен срок собствениците не започнат сами да премахват незаконната постройка, ще бъде съставена заповед за премахването и. „Районното кметство ще изчака законния 14- дневен срок за обжалване и започва принудителните действия“, каза кметът Ральо Ралев.\r\nЦветана ТОНЧЕВА", "date": "2018.02.07", "title": "Пловдив: Зазидаха уличен стълб в незаконна постройка в циганската \"Арман махала\" в града"}
{"url": "http://www.focus-news.net/news/2018/02/07/2485946/nsi-prez-yanuari-2018-g-obshtiyat-pokazatel-na-doverie-na-potrebitelite-se-pokachva-s-11-punkta-v-sravnenie-s-ravnishteto-si-ot-oktomvri-2017-g.html", "text": "През януари 2018 г. общият показател на доверие на потребителите се покачва с 1.1 пункта в сравнение с равнището си от октомври 2017 г., което се дължи изцяло на повишеното доверие сред градското население. Това съобщиха от Националния статистически институт (НСИ).\r\nМненията на потребителите относно настъпилите промени във финансовото състояние на домакинствата и общата икономическа ситуация в страната през последните дванадесет месеца остават без съществена промяна спрямо предходното наблюдение. В прогнозите за следващите дванадесет месеца обаче при селското население анкетата регистрира известен песимизъм по отношение на финансовото състояние и леко влошени очаквания за икономическата ситуация, докато при градското население очакванията се подобряват.\r\nОценките за изменението на потребителските цени през последните дванадесет месеца са по-неблагоприятни в сравнение с мненията, изразени три месеца по-рано, в резултат на което балансовият показател се повишава със 7.7 пункта. Инфлационните очаквания се запазват и за следващите дванадесет месеца.\r\nПо отношение на безработицата в страната потребителите изразяват малко по-позитивни прогнози спрямо октомври 2017 г. (понижение с 2.8 пункта).\r\nНастоящата икономическа ситуация в страната продължава да се оценява от по-голямата част от потребителите като неблагоприятна за спестяване, но очакванията им са за известно подобрение на икономическите условия за спестяване през следващите дванадесет месеца.\r\nПоследната анкета отчита и позитивна нагласа в намеренията на потребителите по отношение на извършването на разходи за покупка на предмети за дълготрайна употреба, за „покупка или построяване на жилище (вила)“ и за „подобрения в дома“ през следващите дванадесет месеца.", "date": "2018.02.07", "title": "НСИ: През януари 2018 г. общият показател на доверие на потребителите се покачва с 1.1 пункта в сравнение с равнището си от октомври 2017 г."}
{"url": "http://www.focus-news.net/news/2018/02/07/2485947/pregled-na-mezhdunarodnite-novini-do-13-chasa-agentsiya-fokus.html", "text": "Председателят на Европейския съвет Доналд Туск покани официално турския държавен глава Реджеп Тайип Ердоган да участва в среща на лидерите на Общността, планирана да се проведе през месец март в България, която пое ротационното председателство на Съвета на ЕС в началото на годината, отбелязва електронното издание Politico в европейската си редакция.\r\nВ писмото за покана, изпратено от Туск на Ердоган, председателят на Европейския съвет пише, че на среща през май миналата година „ние се съгласихме да организираме открит диалог на всички нива\". Форумът „ще бъде добра възможност за съвместна оценка на въпроси от взаимен интерес и последните събития във вашата страна, включително в областта на върховенството на закона и основните свободи\".\r\nГоворителят на Туск уточни, че на срещата ще присъстват също председателят на Европейската комисия Жан-Клод Юнкер и премиерът на България Бойко Борисов. Събитието „е планирано за 26 март във Варна, за да се обсъдят отношенията между ЕС и Турция, както и регионални и международни въпроси\".\r\nНапрежението между Брюксел и Анкара се изостри след неуспешния опит за държавен преврат през лятото на 2016 г., на който Анкара реагира с множество арести на съдии, журналисти и представители на опозицията.\r\nТурция разгневи някои страни от ЕС в навечерието на референдума за конституционни промени миналата година, като изпрати министри в редица държави от Общността да се изкажат в полза на плановете на президента Ердоган. Събитията доведоха до отзоваване на посланика на Нидерландия от Турция.\r\nПрез последния месец турският президент отправи ясен сигнал към лидерите на ЕС, като направи посещения при държавния глава на Франция Еманюел Макрон и при италианския министър-председател Паоло Джентилони.\r\n*** Коалиционното споразумение между Съюза (ХДС/ХСС) и Германската социалдемократическа партия (ГСДП) е финализирано. Съответната информация бе потвърдена от Петер Алтмайер, изпълняващ длъжността финансов министър на ФРГ и ръководител на Канцеларията на канцлера.\r\n„Имаме коалиционно споразумение, което ще направи много положителни неща за много граждани\", заяви Алмайер пред репортери след 24-часови разговори в Берлин.\r\n„И сега всички искаме да си вземем душ, защото в последните часове говорихме дълго и трудно\", бе шеговитият коментар, с който Алтмайер завърши изявлението си.\r\n*** Председателят на Германската социалдемократическа партия (ГСДП) Мартин Шулц ще замени Зигмар Габриел на поста министър на външните работи на ФРГ.\r\nПо-рано стана ясно, че кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федералното министерство на финансите на Германия, което до този момент бе поверено на християндемократите (ХДС).\r\nСоциалдемократите ще отговарят за общо шест министерства - на външните работи, на финансите, на труда, по въпросите за семейството, на правосъдието и на околната среда. Към момента няма информация за това дали председателят на ГСДП Мартин Шулц ще отговаря за някое от тях. \r\nХристиянсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Министерството на транспорта, Министерството на дигиталните технологии и Министерството на развитието.\r\n*** При серия бомбардировки на самолети на сирийското правителство над територии, контролирани от опозиционните сили на режима в Дамаск, са загинали седем души, а 15 други са пострадали, съобщават от Сирийската обсерватория за човешките права (СОЧП).\r\n„Седем цивилни са убити  и 15 други ранени при въздушни удари на сирийския режим“ в град, разположен в непосредствена близост до столицата, поясни директорът на базираната в Лондон правозащитна организация Рами Абделрахман.\r\nДруги 20 цивилни са пострадали при артилерийски обстрел в други два града в Източна Гута, съобщиха още от СОЧП.\r\nКонтролираният от бунтовниците регион бе подложен на масирани въздушни удари през последните дни, като само във вторник бяха убити 80 цивилни, 19 от които – деца.\r\n*** Министърът на външните работи на Франция Жан-Ив Ле Дриан заяви в сряда, че са налице „всички индикации“, че режимът в Дамаск използва отровният газ хлор като оръжие в близо седемгодишния граждански конфликт в страната.\r\n„Всички индикации... ни показват днес, че към момента хлорът се използва в Сирия от режима\", заяви пред телевизия BFM Жан-Ив Ле Дриан.\r\n*** В рамките на антитерористична операция, проведена на територията на Истанбул, са задържани 31 души, за които се предполага, че имат връзка с „Работническата партия на Кюрдистан“ (ПКК).\r\nЕдиниците за борба с тероризма на полицията в Истанбул са стартирали операция за залавянето на 43 предварително идентифицирани заподозрени, които според съобщенията са част от политическата формация на ПКК – Демократичен конгрес на народите (HDK). \r\nКато част от разследването са претърсени 43 адреса, в 20 района на Истанбул.\r\nПистолети, ловни пушки, многобройни куршуми, документи и цифрови материали, принадлежащи на терористичната организация, са иззети при акцията. Продължава издирването на останалите 12 заподозрени. Задържаните до този момент са откарани в полицейското управление.\r\n*** Властите на някои руски региони започнаха експулсиране на севернокорейски работници,  заяви дипломатическият представител на Москва в Пхенян Александър Мацегор.\r\nАгенцията припомня, че една от точките на приетата по-рано Резолюция 2375 на Съвета за сигурност на ООН предвижда отказ за издаване на разрешителни за работа на граждани на Северна Корея в други страни. През октомври миналата година държавният глава на Руската федерация Владимир Путин подписа указ за изпълнение на съответните мерки.\r\n„Забраната за работници от Северна Корея ще бъде удар по руската икономика, но изпълняваме стриктно решението на Съвета за сигурност на ООН“, увери Мацегор.\r\nРуският дипломат определи като „пълни глупости“ разпространената по-рано информация, съгласно която севернокорейците работят в Русия в робски условия. Мацегор поясни, че 40-50% от заработеното остава за севернокорейците, докато останалата част от възнаграждението се предава на властите в Пхенян.\r\n***", "date": "2018.02.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/07/2485950/afp-emanyuel-makron-shte-napravi-darzhavna-vizita-v-sasht-prez-april.html", "text": "Президентът на Франция Еманюел Макрон ще направи държавна визита в САЩ през късния април по покана на американския си колега Доналд Тръмп, предава AFP, като се позовава на дипломатически източник.\r\nПътуването, което бе анонсирано от държавния глава на САЩ още миналия месец, е първата държавна визита, която Белият дом обяви след встъпването в длъжност на 45-тия президент на страната. Тереза Герова", "date": "2018.02.07", "title": "AFP: Еманюел Макрон ще направи държавна визита в САЩ през април"}
{"url": "http://www.focus-news.net/news/2018/02/07/2485948/mevlyut-chavushoglu-izpalneni-sa-vsichkite-72-kriteriya-na-es-za-padaneto-na-vizite-sega-topkata-e-v-bryuksel.html", "text": "Министърът на външните работи на Турция Мевлют Чавушоглу заяви, че Анкара вече напълно е изпълнила всичките 72 изисквания на Брюксел за визова либерализация и сега „топката се намира в полето на ЕС”, пише вестник „Джумхуриет”. В обширно интервю Мевлют Чавушоглу се спира по-подробно на операцията на турската армия „Маслинова клонка” в района на сирийския град Африн. „Операцията продължава по планирания начин – до постигане на крайните цели на нашата борба. От друга страна, не сме нарушили и човешките измерения на военната операция. Не е загинал и нито един цивилен; обратните информации са пропаганда на Отрядите за народна самозащита (ОНС) на сирийските кюрди/Кюрдската работническа партия (ПКК).”,декларира още турският външен министър, цитиран от „Джумхуриет”. Георги Димов", "date": "2018.02.07", "title": "Мевлют Чавушоглу: Изпълнени са всичките 72 критерия на ЕС за падането на визите – сега топката е в Брюксел"}
{"url": "http://www.focus-news.net/news/2018/02/07/2485927/focus-olaf-sholts-shte-poeme-klyuchovoto-federalno-ministerstvo-na-finansite.html", "text": "Кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федерално министерство на финансите на Германия, което до този момент бе поверено на християндемократите (ХДС), съобщава изданието Focus.\r\nСоциалдемократите ще отговарят за шест министерства - на външните работи, на финансите, на труда, по въпросите за семейството, на правосъдието и на околната среда. Към момента няма информация за това дали председателят на ГСДП Мартин Шулц ще ръководи някое от тях. \r\nПо-рано бе съобщено, че Християнсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Министерството на транспорта.Тереза Герова", "date": "2018.02.07", "title": "Focus: Олаф Шолц ще поеме ключовото Федерално министерство на финансите"}
{"url": "http://www.focus-news.net/news/2018/02/07/2485951/pravitelstvoto-odobri-izmenenieto-ot-kigali-na-monrealskiya-protokol-za-veshtestvatakoito-narushavat-ozonoviya-sloy.html", "text": "Кабинетът одобри и предлага на Народното събрание да ратифицира изменението от Кигали на Монреалския протокол за веществата, които нарушават озоновия слой. С него се въвеждат мерки за поетапното намаляване на производството и употребата на някои флуоровъглеводороди (HFC), за да се ограничи въздействието им върху изменението на климата. Това съобщиха от правителствената информационна служба. \r\nОсновните очаквани резултати от прилагането на изменението от Кигали са намаляване поетапно употребата и производството на HFC, въвеждане на лицензионни системи за внос и износ на HFC, извършване на мониторинг и докладване на количествата произвеждани и употребявани HFC, на емисиите на HFC-23, където е приложимо, както и въвеждане от 1 януари 2033 г. на забрана за търговия със страни, които не са ратифицирали изменението от Кигали. Изменението от Кигали на Монреалския протокол ще доведе до намаляване на производството и употребата на HFC с 80% за развиващите се страни към 2045 г. и с 85% за развитите страни към 2036 г., с което се очаква да се предотврати с до 0,5°С затоплянето на Земята до края на века.\r\nПрилагането на изменението от Кигали ще насърчи използването на нови технологии, които основно са разходоефективни и ще доведе до подобряването на качеството на крайните продукти, вкл. енергийната ефективност. Развиващите се страни (страните по чл. 5 на Монреалския протокол) ще получат финансова и техническа подкрепа от Многостранния фонд към протокола за изпълнението на задълженията си по изменението от Кигали.\r\nС изключение на забраната за търговията, изменението от Кигали ще влезе в сила от 1 януари 2019 г., тъй като броят на ратифициралите го страни към настоящия момент е прехвърлил минималния необходим брой за влизането му в сила – 20.", "date": "2018.02.07", "title": "Правителството одобри изменението от Кигали на Монреалския протокол за веществата,които нарушават озоновия слой"}
{"url": "http://www.focus-news.net/news/2018/02/07/2485940/die-welt-martin-shults-zamenya-zigmar-gabriel-na-posta-vanshen-ministar-na-germaniya.html", "text": "Председателят на Германската социалдемократическа партия (ГСДП) Мартин Шулц ще замени Зигмар Габриел на поста министър на външните работи на ФРГ, съобщава националният ежедневник Die Welt.\r\nПо-рано стана ясно, че кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федералното министерство на финансите на Германия, което до този момент бе поверено на християндемократите (ХДС).\r\nСоциалдемократите ще отговарят за общо шест министерства - на външните работи, на финансите, на труда, по въпросите за семейството, на правосъдието и на околната среда. Към момента няма информация за това дали председателят на ГСДП Мартин Шулц ще отговаря за някое от тях. \r\nХристиянсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Министерството на транспорта, Министерството на дигиталните технологии и Министерството на развитието.Тереза Герова", "date": "2018.02.07", "title": "Die Welt: Мартин Шулц заменя Зигмар Габриел на поста външен министър на Германия"}
{"url": "http://www.focus-news.net/news/2018/02/07/2485945/zamestnik-kmetat-na-plovdiv-stefan-stoyanov-su-sv-sv-kiril-i-metodiy-v-plovdiv-e-parvoto-obshtinsko-uchilishte-v-balgariya-koeto-shte-obuchava-detsa-po-metoda-montesori.html", "text": "СУ „Св. св. Кирил и Методий“  в Пловдив е първото общинско училище в България, което ще обучава деца по метода „Монтесори“ от новата учебна 2018/2019 година. Това съобщи пред журналисти заместник-кметът на Пловдив по образование Стефан Стоянов преди церемонията по връчване на грамоти и свидетелства на педагозите, успешно завършили поредния курс по въвеждане на „Монтесори“ педагогика в училищата и детските градини в града, предаде репортер на Радио „Фокус“ – Пловдив. Той уточни, че по иновативния метод ще се обучават 26 деца от първи клас в учебното заведение. Предстоящият прием за ученици в първи клас в СУ „Св. св. Кирил и Методий“ ще е за тази паралелка. \r\n„Има две частни училище в София и в Бургас, които са въвели обучение по метода „Монтесори“, но за държавната и публичната мрежа това е първото училище, което ще започне да въвежда Монтесори педагогика“, каза Стоянов. По думите му екипът на учебното заведение е изключително мотивиран, като днес дипломите си за успешно завършване на курс по въвеждане на Монтесори педагогика са получиха директорът и още 4 учители. „Това е сериозно предизвикателство за СУ „Св. св. Кирил и Методий“. Преди няколко седмици учебното заведение подаде документи с Монтесори педагогика за иновативно училище към Министерство на образованието. Независимо дали това ще се случи и в каква степен, програмата тръгва и ще имаме първия клас в общинско училище в страната, който ще работи по Монтесори педагогика“, коментира Стоянов.\r\nСпоред него методът „Монтесори“ е един от начините образователната система да бъде по-гъвкава и функционална и смисълът на въвеждането на нови педагогически практики е да има разнообразие и различни гледни точки, като по този начин, използвайки различни инструменти, да се подобрява образователната система. „Практиката, която вече имаме в Пловдив с иновативното обучение в детските градини ни дава много ясни показатели, че можем с бързи темпове една толкова голяма и тромава система да я подобряваме качествено и количествено“, заяви Стефан Стоянов.\r\n„Изключителният успех на програмата „Монтесори“ от гледна точка на напредване на децата с материала, на справянето с агресията в класните стаи, спокойствието и начина, по който се обучават децата ни даде много голям кураж, че има смисъл да продължим с прилагането й в основното образование“, посочи заместник-кметът по образование. По думите му е чудесно, че има толкова много педагози, които са готови да отделят от личното си време за преминат през обучение за метода „Монтесори“, да се квалифицират и да се усъвършенстват.\r\nСтефан Стоянов добави, че за първи път последният курс за квалификация на учителите по метода „Монтесори“ е бил отворен и за външни лица, тоест за педагози извън общинската система на образование. „Този процес ще продължи и в следващите две групи педагози, които ще преминат обучение. Не искаме да пазим постигнатото само за нас. Искаме да разширяваме познанията и в частния сектор и в други общини“, коментира заместник-кметът по образование в Пловдив.\r\nТони МИХАЙЛОВ", "date": "2018.02.07", "title": "Заместник-кметът на Пловдив Стефан Стоянов: СУ „Св. св. Кирил и Методий“ в Пловдив е първото общинско училище в България, което ще обучава деца по метода „Монтесори“"}
{"url": "http://www.focus-news.net/news/2018/02/07/2485952/premierat-boyko-borisov-kam-ministrite-vavezhdaneto-na-elektronno-upravlenie-e-prioritet-v-rabotata-vi.html", "text": "Министър-председателят Бойко Борисов възложи на министрите да се ангажират лично и по-активно с въвеждането на електронното управление. Повод за това беше коментар на вицепремиера Томислав Дончев за липса на мобилизация за въвеждане на електронния обмен на документи между администрациите и съществуващ риск за неспазване на крайния срок до ноември. Това става ясно от стенограмата на седмичното правителствено заседание. „Много ясно сме се разбрали и това, че месец-два не ви занимах с темата, не значи, че е отпаднало. Едно от първите три неща, за които сме се разбрали и в коалицията, е електронното управление като най-практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали! Така че, не пилейте времето“, каза премиерът Бойко Борисов.", "date": "2018.02.07", "title": "Премиерът Бойко Борисов към министрите: Въвеждането на електронно управление е приоритет в работата ви"}
{"url": "http://www.focus-news.net/news/2018/02/07/2485953/blizo-31-mln-lv-finansova-pomosht-shte-bade-predostavena-na-holding-bdzh-ead.html", "text": "Правителството одобри допълнителни плащания от централния бюджет към Министерството на транспорта, информационните технологии и съобщенията в размер на 30 946 000 лв. Сумата ще бъде предоставена на „Холдинг БДЖ“ ЕАД като възмездна финансова помощ, която следва да бъде възстановена до 28 декември 2020 г.  Това съобщиха от правителствената информационна служба. \r\nСредствата се предоставят на холдинга за погасяване на задължения по Втория облигационен заем, сключен през 2007 г.", "date": "2018.02.07", "title": "Близо 31 млн. лв. финансова помощ ще бъде предоставена на „Холдинг БДЖ“ ЕАД"}
{"url": "http://www.focus-news.net/news/2018/02/07/2485954/sofiya-zadarzhani-sa-trima-dushi-v-ihtiman-blasnali-s-kola-politseyski-avtomobil-obgradili-politsaite-i-im-nanesli-leki-naranyavaniya.html", "text": "ОДМВР- София. Трима души са задържани в Районно управление на МВР-Ихтиман за проявена агресия и възпрепятстване на полицейските действия. Около 17.25 часа на 6 февруари автопатрул предприел действия по спирането на лек автомобил „Мерцедес“, криволичещ по пътното платно на улица в града. Това съобщиха от пресцентъра на МВР. Водачът не се подчинил на разпорежданията на униформените, демонстративно увеличил скоростта и продължил в посока кв. „Изток“. При настигането му, той повторно не се подчинил и блъснал странично полицейския автомобил, деформирайки напълно цялата му лява страна, след което отново продължил движението си. След включването на допълнителни екипи на районното управление автомобилът бил установен пред частен адрес. В опит да ги възпрепятстват да изпълнят служебните си задължения, жители на квартала обградили полицаите, нанесли повърхностни наранявания по лицата и повредили униформите на двама от тях, което дало възможност на 23- годишния водач да избяга и да се укрие. За срок до 24 часа са задържани двама мъже и жена. По случая е образувано досъдебно производство за извършени престъпления по чл. 270, ал.1 и чл. 325, ал.2 от НК. Действията по разследването продължават.", "date": "2018.02.07", "title": "София: Задържани са трима души в Ихтиман, блъснали с кола полицейски автомобил, обградили полицаите и им нанесли леки наранявания"}
{"url": "http://www.focus-news.net/news/2018/02/07/2485956/pravitelstvoto-prie-naredba-za-radiatsionna-zashtita.html", "text": "Правителството прие Наредба за радиационна защита. Новият документ отменя действащата към момента нормативна уредба в тази област, като определя норми и изисквания за радиационна защита на населението съобразно разпоредбите на европейското законодателство. Това съобщиха от правителствената информационна служба. \r\nНаредбата обхваща всички ситуации на облъчване – планирано, съществуващо и аварийно облъчване. Очакваният резултат е създаването на хармонизирано национално законодателство в областта на радиационната защита, което да осигури висока степен на защита живота и здравето на населението и лицата, които има опасност да бъдат облъчени по време на работен процес.\r\nС наредбата се определят изискванията, свързани с използване, производство, преработване, обработване, съхраняване, превоз, внос и износ на радиоактивни материали и радиоактивни източници; изработване и експлоатация на електрическо оборудване, което генерира йонизиращо лъчение; преработка на материали с повишено съдържание на естествени радионуклиди и други дейности, водещи до значимо повишено облъчване на работници; планиране на действията, поддържане на готовност за реагиране и управление при ситуации на аварийно облъчване, когато се налага предприемане на мерки за защита на здравето на аварийни работници и населението.\r\nВъвеждат се специфични изисквания, свързани с контрола и управлението на високоактивни източници като предприятията, които произвеждат, обработват, съхраняват или използват радиоактивни източници са длъжни да водят отчет и да извършват периодична инвентаризация.\r\nВъвеждат се изисквания за радиационна защита от ядрени съоръжения и обекти - източници на йонизиращи лъчения. Изисквания има и по отношение на облъчване на материали с повишено съдържание на естествени радионуклиди; радон и торон в закрити помещения, на работни места, в жилищни и други сгради; строителни материали; терени с остатъчни радиоактивни замърсявания; потребителски стоки е повишено съдържание на радионуклиди.\r\nВъвеждат се и изисквания за образование, обучение и информиране на лицата, чиято работа е свързана с радиационен риск, както и за осигуряване на радиационна защита на външни работници, наети от предприятия.", "date": "2018.02.07", "title": "Правителството прие Наредба за радиационна защита"}
{"url": "http://www.focus-news.net/news/2018/02/07/2485957/ruse-blizo-50-kilograma-tyutyun-sa-izzeti-pri-politseyska-aktsiya-v-oblastta.html", "text": "Близо 50 килограма тютюн иззеха служители на ОДМВР–Русе при поредната си акция срещу нелегалното разпространение на акцизни стоки без бандерол. Това съобщиха от пресцентъра на МВР. Действията на служителите на реда са проведени във връзка с образувано досъдебно производство за нелегално разпространение на контрабанден тютюн. В хода операцията са извършени претърсвания на няколко адреса в град Русе и село Щръклево, свързани с 43-годишен мъж. Полицаите са открили иззели близо 50 килограма нарязан тютюн, като част от откритите количества са били подготвени за разпространение на клиенти. Процесуално-следствените действия по досъдебното производство продължават.", "date": "2018.02.07", "title": "Русе: Близо 50 килограма тютюн са иззети при полицейска акция в областта"}
{"url": "http://www.focus-news.net/news/2018/02/07/2485959/odobreni-sa-dokumenti-za-dvustranno-satrudnichestvo-s-armeniya.html", "text": "Министерският съвет одобри проекта на междуправителствено споразумение между на България и Армения за сътрудничество в областта на информационните технологии и съобщенията. Документът регламентира сътрудничеството между двете страни в подготовката на нормативна уредба, политиките за развитие, подпомагането на бизнес отношенията, както и за подкрепа на кандидатури и предложения в рамките на специализираните международни организации. Това съобщиха от правителствената информационна служба. \r\nПриет беше и проектът на програма за сътрудничество между министерствата на културата на двете страни. Тя позволява задълбочаване на контактите в областта на театъра, литературата, библиотечното и музейно дело, изобразителното изкуство, киното, музиката и танца, опазването на историческото наследство и др.", "date": "2018.02.07", "title": "Одобрени са документи за двустранно сътрудничество с Армения"}
{"url": "http://www.focus-news.net/news/2018/02/07/2485955/prof-petar-getsov-ban-balgariya-e-mnogo-seriozen-igrach-na-kosmicheskata-stsena-i-vse-poveche-mladi-hora-proyavyavat-interes-kam-tazi-oblast.html", "text": "България е много сериозен играч на космическата сцена и все повече млади хора проявяват интерес към тази област. Това каза директорът на Института за космически изследвания и технологии към БАН проф. Петър Гецов в интервю за Агенция „Фокус“ във връзка с българския принос в разкриването на тайните на космоса и изследванията на родните специалисти.\r\nТой уточни, че има няколко важни неща, които правят държавата много сериозен космически играч. По думите му това са първият български спътник „П-1“, изведен в орбита през 1972 г., обявяването на България за 18-тата космическа държава по решение на Международната космическа агенция и наличието на двама български космонавти – Георги Иванов и Александър Александров, с които страната ни става шестата в света, която изпраща човек в космоса.\r\n„Друго интересно за България в областта на космоса е, че ние успяхме да създадем космически храни и бяхме третата държава в света, която произвежда храни за космонавтите. Това са т.нар. лиофилизирани храни. Характерно за тях е, че чрез много дълбоко замразяване се изтегля водата, намалява се 80% от теглото им и то се възстановява, когато се поставят във вода. По този начин вкусовите и калорийните качества се запазват“, каза още проф. Гецов. \r\nКато друго любопитно изследване, което е символ на България в космонавтиката, той посочи създаването на космическа оранжерия. „Това е оранжерия, която лети повече от 7 години на борда на космическата станция МИР, и с нея са работили много от екипажите – и американски, и руснаци“, обясни директорът на Института за космически изследвания и технологии. Той поясни още, че през последните години България е спечелила и много проекти в областта на космонавтиката, които са свързани с измерване на радиацията, оранжерии, обучения на деца и др.\r\n„Голям е интересът на младите хора към тази област. Преди БАН беше в сериозни финансови затруднения, но сега с последното решение на премиера Бойко Борисов се отпуснаха допълнителни 15 млн. лева. А и от няколко години има и още една много интересна инициатива - да се отделят целево средства за младите хора на проектна основа. Така че всеки млад човек – било то аспирант, било то научен сътрудник, било то асистент, може да участва в конкурса и да спечели средства и за конференции, и за материали, и за издаване на трудове. А освен това има и предвидена допълнителна заплата. Така че в момента младите хора са най-облагодетелствани в науката и мисля, че тази тенденция ще продължава“, обясни проф. Гецови и уточни, че очаква през 2018 г. Институтът за космически изследвания и тхенологии да получи средства в размер на 2-3 млн. лева от бюджета на БАН.\r\nЦветилена СИМЕОНОВА", "date": "2018.02.07", "title": "Проф. Петър Гецов, БАН: България е много сериозен играч на космическата сцена и все повече млади хора проявяват интерес към тази област"}
{"url": "http://www.focus-news.net/news/2018/02/07/2485943/afp-koalitsionnoto-sporazumenie-mezhdu-sayuza-hdshss-i-gsdp-e-finalizirano.html", "text": "Коалиционното споразумение между Съюза (ХДС/ХСС) и Германската социалдемократическа партия (ГСДП) е финализирано. Съответната информация бе потвърдена от Петер Алтмайер, изпълняващ длъжността финансов министър на ФРГ и ръководител на Канцеларията на канцлера, предава AFP.\r\n„Имаме коалиционно споразумение, което ще направи много положителни неща за много граждани\", заяви Алмайер пред репортери след 24-часови разговори в Берлин.\r\n„И сега всички искаме да си вземем душ, защото в последните часове говорихме дълго и трудно\", бе шеговитият коментар, с който Алтмайер завърши изявлението си.Тереза Герова", "date": "2018.02.07", "title": "AFP: Коалиционното споразумение между Съюза (ХДС/ХСС) и ГСДП е финализирано"}
{"url": "http://www.focus-news.net/news/2018/02/07/2485960/plovdiv-ot-kashtata-na-74-godishen-mazh-v-selo-krastevich-sa-izzeti-karabina-lovna-pushka-i-nad-200-patrona.html", "text": "Двама мъже, съхранявали незаконно оръжие и боеприпаси са задържани в хода на проведена спецакция от служители на Районно управление на МВР – Хисаря. Проверките са осъществени вчера на територията на село Кръстевич. Това съобщиха от пресцентъра на МВР. При предприетите процесуално-следствените действия от къщата на 74-годишен мъж са иззети карабина, ловна пушка и над 200 патрона, без необходимите разрешителни документи. Почти същото количество боеприпаси от различен калибър и законно притежавани карабина и пистолет били открити да се съхраняват неправилно в съседен имот, ползван от 46-годишен пловдивчанин. Срещу мъжете са образувани бързи производства съответно по чл. 339, ал.1 и чл. 338, ал.1 от НК.", "date": "2018.02.07", "title": "Пловдив: От къщата на 74-годишен мъж в село Кръстевич са иззети карабина, ловна пушка и над 200 патрона"}
{"url": "http://www.focus-news.net/news/2018/02/07/2485958/odobreno-e-aktualizirano-sporazumenie-mezhdu-ministerskiya-savet-i-ban.html", "text": "Министерският съвет одобри актуализирано споразумение с Българската академия на науките. В документа са включени разпоредби за елементите, които от 2019 г. ще определят трансфера от държавния бюджет към бюджета на БАН. Това са нормативно възложените ангажименти (задачи), администрираните разходи и основните дейности на академията. Това съобщиха от правителствената информационна служба. \r\nС подписването на актуализираното споразумение се отговаря на въпроси, свързани с развитието на науката в България, включително и по отношение на принципите за финансиране на БАН, което ще бъде обвързано с конкретни обществено значими, секторни или институционални задачи. Като първа стъпка в този процес правителството предостави допълнително 15 млн. лв. по бюджета на БАН за сметка на планираните средства в централния бюджет за наука. Тези допълнителни средства ще се разпределят между звената на БАН въз основа на оценка на научната им дейност и резултатите от нея, съгласувано с министъра на образованието и науката.", "date": "2018.02.07", "title": "Одобрено е актуализирано споразумение между Министерския съвет и БАН"}
{"url": "http://www.focus-news.net/news/2018/02/07/2485961/utvardeni-sa-rezultatite-ot-zasedanie-na-saveta-na-es-transport-telekomunikatsii-i-energetika.html", "text": "Правителството прие доклада с резултатите от българското участие в 3590-ото заседание на Съвета на ЕС „Транспорт, телекомуникации и енергетика“, част „Енергетика“, проведено на 18 декември 2017 г. в Брюксел. Това съобщиха от правителствената информационна служба. \r\nВ рамките на заседанието енергийните министри постигнаха общ подход по част от законодателните предложения от пакета „Чиста енергия за всички европейци“, свързани с електроенергийния пазарен модел, енергията от възобновяеми източници и управлението на Енергийния съюз. Постигнатият общ подход е основа за предстоящи преговори с Европейския парламент. Той се отнася до предложенията за преработване на директивата и регламента относно модела на електроенергийния пазар, както и до директивата за насърчаване използването на възобновяема енергия. Текстът по предложението за регламент относно управление на Енергийния съюз също получи одобрение от Съвета на енергийните министри на ЕС.\r\nБългарската делегация, като поемаща ротационното председателство на Съвета на ЕС през 2018 г., представи приоритетните въпроси, които ще залегнат в дневния ред на Съвета на ЕС в част „Енергетика“ през първата половина на годината.", "date": "2018.02.07", "title": "Утвърдени са резултатите от заседание на Съвета на ЕС „Транспорт, телекомуникации и енергетика“"}
{"url": "http://www.focus-news.net/news/2018/02/07/2485962/ot-nahodishte-katsara-shte-se-dobivat-na-kontsesiya-pyasatsi-i-chakali.html", "text": "Правителството предостави на „Арт принт“ ЕООД концесия за добив пясъци и чакъли от находище „Кацара“. Кариерата се намира в землищата на селата Катуница, Ягодово и Крумово в общините Садово и „Родопи“. На база количествата на утвърдените запаси и ресурси и предвидения средногодишен добив на строителни материали, концесията се предоставя за 35 години. През този срок се очаква постъпленията от концесионни плащания да надхвърлят 2 млн. лв., които според изискванията на Закона за подземните богатства, ще постъпват в държавния бюджет и в бюджетите на двете общини. „Арт принт“ ЕООД ще вложи над 1 млн. лв. инвестиции за обезпечаване на производствената си дейност. Това съобщиха от правителствената информационна служба. \r\n„ДЛВ-СИ“ ООД е новият концесионер на добива на доломити от находище „Студена“, участък „Заводски строежи“, реши Министерският съвет, одобрявайки поисканата от предишния концесионер промяна. Концесията за намиращата се на територията на община Перник кариера е предоставена през април 2008 г. за 25 години на „Заводски строежи“ АД. С днешното решение на МС правата и задълженията по нея се прехвърлят изцяло на „ДЛВ-СИ“ ООД, без да се променят условията по концесионния договор.", "date": "2018.02.07", "title": "От находище „Кацара“ ще се добиват на концесия пясъци и чакъли"}
{"url": "http://www.focus-news.net/news/2018/02/07/2485963/pleven-nad-1-ton-nelegalen-tyutyun-sa-otkrili-politsai-v-stopanski-postroyki-v-selo-krushovitsa.html", "text": "Плевен. На 6 февруари около 15.50 часа служители на сектор „Противодействие на икономическата престъпност“ и специализирани полицейски сили при ОДМВР-Плевен извършили претърсване и изземване на адрес в село Крушовица. Това съобщиха от пресцентъра на МВР. В стопански постройки те засекли петима от село Буковлък в процес на експлоатация на инсталация за запарване, обработка и нарязване на жълто кафява листна маса, наподобяваща по вид цвят и мирис на тютюн. В помещенията са намерени и чували с различна форма и вместимост, съдържащи нарязана и раздробена листна маса наподобяваща по вид цвят и мирис на тютюн, с общо тегло около 1100 кг. Листната маса и установената в помещението режеща машина са иззети. Нанесената щета на републиканския бюджет от невнесен акциз възлиза в размер на около 157 200 лева. По рано през деня при претърсване и изземване на два адреса в Плевен, обитавани от 35-годишна и от 77-годишен, са намерени и иззети общо 232 кутии цигари без валиден български бандерол. По двата случая са образувани досъдебни производства за извършено престъпление по чл. 234 от НК. Работата по тях продължава под наблюдението на прокуратурата.", "date": "2018.02.07", "title": "Плевен: Над 1 тон нелегален тютюн са открили полицаи в стопански постройки в село Крушовица"}
{"url": "http://www.focus-news.net/news/2018/02/07/2485964/saldoto-po-konsolidiranata-fiskalna-programa-za-2017-g-e-polozhitelno-v-razmer-na-8452-mln-lv.html", "text": "Министерският съвет одобри информация за касовото изпълнение на държавния бюджет и на основните показатели на консолидираната фискална програма за 2017 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет. Това съобщиха от правителствената информационна служба. \r\nСалдото по консолидираната фискална програма (КФП) на касова основа за 2017 г. е положително в размер на 845,2 млн. лв. (0,8% от прогнозния БВП) и се формира от излишък по националния бюджет в размер на 309,1 млн. лв. и излишък по европейските средства в размер на 536,1 млн. лева. За сравнение, в разчетите към Закона за държавния бюджет на Република България за 2017 г. е заложен дефицит по КФП за годината в размер на 1 330,0 млн. лв., което означава, че спрямо заложеното в програмата за годината се отчита номинално подобрение на бюджетното салдо с близо 2,2 млрд. лева. В структурно отношение салдото по националния бюджет отчита подобрение спрямо отчетеното за 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007-2013 година.\r\nПостъпилите приходи и помощи по КФП за 2017 г. са в размер на 35 315,2 млн. лв. или 99,6% от годишните разчети. В структурно отношение данъчните и осигурителните приходи превишават разчетите за годината с 5,5 на сто, докато изпълнението при неданъчните приходи и помощите е по-ниско от разчета за годината. Съпоставени с предходната година, данъчните и неданъчните приходи нарастват с 2 741,7 млн. лв. (8,8%), докато постъпленията от помощи са по-ниски.\r\nОбщата сума на данъчните постъпления, вкл. приходите от осигурителни вноски, възлиза на 29 581,3 млн. лв., което представлява 105,5% спрямо планираните за годината приходи. Преизпълнение на годишните разчети се отчита при повечето от основните данъци и осигурителните вноски. Съпоставено с данните за 2016 г., данъчните постъпления нарастват номинално с 10% (2 678,6 млн. лева).\r\nПриходите от преки данъци са в размер на 5 644,3 млн. лв. или 110,8% спрямо предвидените в разчетите за годината, като спрямо същия период на предходната година нарастват с 607 млн. лева (12,1%).\r\nПриходите от косвени данъци са в размер на 14 532,5 млн. лв., което е 103,7% спрямо разчетите за годината. Съпоставено с данните за 2016 г., постъпленията в групата нарастват с 970,8 млн. лв. (7,2%). Постъпленията от ДДС са в размер на 9 320,2 млн. лв. или 106,1% спрямо планираните. Съпоставени с предходната година, приходите от ДДС нарастват със 767,3 млн. лв. (9%). Размерът на невъзстановения ДДС към 31.12.2017 г. е 50,5 млн. лева. Приходите от акцизи възлизат на 4 984,5 млн. лв. (98,9% от разчетените за годината). Постъпленията от мита са 194,3 млн. лв. или 117% спрямо разчета за годината.\r\nПостъпленията от други данъци (вкл. имуществени данъци и др. данъци по ЗКПО) са в размер на 1 039,4 млн. лв. или 104,9% изпълнение на годишните разчети.\r\nПриходите от социално и здравноосигурителни вноски са 8 365,1 млн. лв., което представлява 105,4% спрямо разчетените за годината. Съпоставено с предходната година, приходите от осигурителни вноски нарастват номинално с 14,3% (1 047,3 млн. лева).\r\nНеданъчните приходи са в размер на 4 213,2 млн. лв., което представлява 88,5% изпълнение на годишните разчети.\r\nПриходите от помощи са в размер на 1 520,7 млн. лв. или 57,5% от планираните за годината.\r\nРазходите по КФП (вкл. вноската на България в бюджета на ЕС) за 2017 г. възлизат на 34 469,9 млн. лв., което е 93,7% от годишните разчети. За сравнение, разходите по КФП за 2016 г. бяха в размер на 32 491,4 млн. лева. Нарастването на разходите спрямо 2016 г. е основно поради по-високия размер на социалните и здравноосигурителните плащания (базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 година.\r\nНелихвените разходи са в размер на 32 789,6 млн. лв., което представлява 94,9% от годишните разчети. Текущите нелихвени разходи за 2017 г. са в размер на 29 033,7 млн. лв. (102,5% спрямо разчета за годината), капиталовите разходи (вкл. нетния прираст на държавния резерв) възлизат на 3 755,9 млн. лв. (60,5% от разчетите към ЗДБРБ за1 2017 г.). Лихвените плащания са в размер на 792,1 млн. лв. или 95,8% от планираните за 2017 година.\r\nЧастта от вноската на България в бюджета на ЕС, изплатена през 2017 г. от централния бюджет, възлиза на 888,2 млн. лв., което е в изпълнение на действащото към момента законодателство в областта на собствените ресурси на ЕС.\r\nРазмерът на фискалния резерв към 31.12.2017 г. е 10,3 млрд. лв., в т. ч. 9,8 млрд. лв. депозити на фискалния резерв в БНБ и банки и 0,5 млрд. лв. вземания от фондовете на Европейския съюз за сертифицирани разходи, аванси и други.", "date": "2018.02.07", "title": "Салдото по консолидираната фискална програма за 2017 г. е положително в размер на 845,2 млн. лв."}
{"url": "http://www.focus-news.net/news/2018/02/07/2485967/izpalnenieto-na-strategiyata-za-razvitie-na-natsionalnata-statisticheska-sistema-se-udalzhava-do-2020-g.html", "text": "Правителството прие актуализация на Стратегията за развитие на Националната статистическа система на България и удължи нейното действие до 2020 година. Това съобщиха от правителствената информационна служба. \r\nДокументът отразява националните и европейските потребности и е съобразен с приоритетите, заложени в Европейската статистическа програма (ЕСП) за периода 2013-2017 година. Решението отговаря на новоприетия Регламент (ЕС) № 2017/195, с който срокът на действие на ЕСП се удължава до 2020 г.\r\nСинхронизирането на Стратегията за развитие на Националната статистическа система с Многогодишната статистическа програма на ЕС гарантира изпълнението на стратегическите приоритети на Съюза в сферата на събирането и обработката на статистическа информация. Осигурява се по-бързото и навременно изготвяне на актуални статистически данни, както и разпространението на качествена статистическа информация за всички групи потребители.", "date": "2018.02.07", "title": "Изпълнението на Стратегията за развитие на Националната статистическа система се удължава до 2020 г."}
{"url": "http://www.focus-news.net/news/2018/02/07/2485969/priet-e-godishniyat-doklad-za-deynostta-na-saveta-po-evropeyskite-vaprosi.html", "text": "Правителството прие Годишния доклад за дейността на Съвета по европейските въпроси. Той съдържа информация за взетите от СЕВ решения и за изпълнението на задълженията, произтичащи от членството на България в ЕС, през 2017 г. Това съобщиха от правителствената информационна служба. \r\nПрез годината СЕВ е взел общо 591 решения, касаещи позициите на България по европейския дневен ред.\r\nСред одобрените документи са проектът на Годишна програма за 2017 г. за участие на България в процеса на вземане на решения на ЕС, проектът на Шестмесечна програма с приоритетните за страната ни теми и досиета по време на Малтийското председателство на Съвета на ЕС (януари-юни 2017 г.), два проекта на доклади за участието на България в процеса на вземане на решения в ЕС: по време на Словашкото председателство (юли-декември 2016 г.) и по време на Малтийското председателство (януари - юни 2017 г.), пет проекта на доклади за изпълнението на Плана за подготовка на Българското председателство на Съвета на Европейския съюз през 2018 г., приносът към проекта на 18-месечна програма на Съвета за периода 1 юли 2017 г. - 31 декември 2018 г., два проекта на Програма на България за Председателството на Съвета на Европейския съюз (1 януари - 30 юни 2018 г.), проектът на План за действие за 2017 г. с мерките, произтичащи от членството на България в Европейския съюз.\r\nПрез 2017 г. обемът на работата в рамките на координационния механизъм по въпросите на ЕС продължи да нараства. Броят на взетите решения се увеличи с почти 25% в сравнение с предходната 2016 г. Това се дължи на подготовката на българското участие в интензивния преговорен процес по темите и досиетата от динамичния дневен ред на ЕС, както и на активната фаза на подготовката на Българското председателство на Съвета на ЕС.\r\nПрез 2017 г. координационният механизъм по въпросите на ЕС в България запази своята основна роля както за изготвянето на единни и съгласувани национални позиции и тяхното последователно отстояване в ЕС, така и по отношение на мониторинга на изпълнението на ангажиментите, произтичащи от членството на страната в ЕС. СЕВ доказа своята ключова роля и при формулирането на приоритетите и изготвянето на Програмата на Българското председателство на Съвета на ЕС през 2018 г.", "date": "2018.02.07", "title": "Приет е годишният доклад за дейността на Съвета по европейските въпроси"}
{"url": "http://www.focus-news.net/news/2018/02/07/2485966/vratsa-katastrofa-mezhdu-bus-sas-sofiyska-registratsiya-i-lek-avtomobil-e-stanala-na-pat-i-1-mezdra-rebarkovo-dvama-dushi-sa-otkarani-v-bolnitsa-s-leki-travmi.html", "text": "Катастрофа между бус със софийска регистрация и лек автомобил е станала на  път I-1 Мездра – Ребърково, съобщиха за Радио „Фокус“ – Видин от \"Пътна полиция\" – Враца. Автомобилният трафик в посока Мездра се осъществява в едната лента. Катастрофата е станала при контролния пункт на КАТ край село Ребърково. Шофьорът на буса е излизал от бензиностанция и направил забранен ляв завой към Враца. Водачът на лекия автомобил, който се е движел в посока София, не е успял да спре навреме и се е блъснал в буса. Пътник, който е бил в буса и шофьорът на лекия автомобил са с леки травми и са откарани за преглед в най-близката болница. Няма загинали при инцидента. От \"Пътна полиция\" регулират движението в този участък на главен път Е 79, за да не се блокира трафикът. \r\nАнна ЛОЗАНОВА", "date": "2018.02.07", "title": "Враца: Катастрофа между бус със софийска регистрация и лек автомобил е станала на  път I-1 Мездра – Ребърково, двама души са откарани в болница с леки травми"}
{"url": "http://www.focus-news.net/news/2018/02/07/2485968/dha-erdogan-predsedatelstva-speshno-srednoshtno-saveshtanie-po-sigurnostta-v-prezidentskiya-dvorets.html", "text": "Късно снощи турският държавен глава Реджеп Тайип Ердоган свика в Президентския дворец „Бештепе” в Анкара срещно съвещание на високо равнище по въпросите на сигурността, предаде информационната агенция Догу хабер ажансъ (ДХА). Обсъдени са всички аспекта на борбата с тероризма, в рамките на последното развитие на събитията в Сирия. По информация на източници от Президентството, е направена оценка на операцията на турската армия „Маслинова клонка” в Африн и е обсъдено неутрализирането на терористичните организации, представляващи заплаха за националната сигурност.  В съвещанието са взели участие премиерът Бинали Йълдъръм, началникът на ГЩ армейски генерал Хулуси Акар, външният министър Мевлют Чавушоглу, вътрешният министър Сюлейман Сойлу, министърът на националната отбрана Нуреттин Джаникли и компетентни по темата висши държавни служители, посочва още ДХА.", "date": "2018.02.07", "title": "ДХА: Ердоган председателства спешно среднощно съвещание по сигурността в Президентския дворец"}
{"url": "http://www.focus-news.net/news/2018/02/07/2485970/plovdiv-dva-tir-a-s-chuzhda-registratsiya-sa-se-udarili-stranichno-v-rayona-na-km-107-na-avtomagistrala-trakiya-nyama-postradali-i-dvizhenieto-ne-e-zatrudneno.html", "text": "Два ТИР-а с чужда регистрация са се ударили странично в района на км 107 на автомагистрала „Тракия“, в посока София. Това каза за Радио „Фокус“ – Пловдив говорителят на Областната дирекция на МВР. Сигналът за пътния инцидент е получен в 12.40 часа. Няма пострадали, движението не е затруднено. Пътнотранспортното произшествие ще бъде отработено по административен ред.\r\nТони МИХАЙЛОВ", "date": "2018.02.07", "title": "Пловдив: Два ТИР-а с чужда регистрация са се ударили странично в района на км 107 на автомагистрала „Тракия“, няма пострадали и движението не е затруднено"}
{"url": "http://www.focus-news.net/news/2018/02/07/2485972/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-fevruari.html", "text": "„Софийска вода” временно ще прекъсне водоснабдяването в някои части на столицата на 8 февруари 2018 г. (четвъртък), съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Съединение“, с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Старата чешма“, ул. „Методи Бегов“, ул. „Дивано“, ул. „Съединение“, ул.“ Георги Бенковски“, ул. „Могила“, ул. „Свети Спас“, ул. „Теменуга“, ул.“73-та“, ул. „Сергин Сердарски“, ул. „Димитровче“ и стопански постройки на изхода на с. Долни Лозен.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Съединение“ ъгъла с бул. „Сергин Сердарски“.\r\nВъв връзка с подмяна на сградно водопроводно отклонение на ул. „Владайска“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Владайска“ от ул. „20-ти април“ до бул. „Ген. М.Д.Скобелев“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ ъгъла с ул. „20-ти април“.\r\nВъв връзка с подмяна на сградно водопроводно отклонение на ул. „Росица“, с. Герман, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Искър“ от ул. „Патриарх Герман“ до ул. „Топола“, ул. „Градина“; ул. „Здравец“ от ул. „Искър“ до ул. „Градина“; ул. „Росица“ от ул. „Искър“ до ул. „Градина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Градина“ ъгъла с ул. „Росица“.\r\nВъв връзка с подмяна на сградно водопроводно отклонение на бул. „Мадрид“, кв. „Подуене“, се налага спиране на водоподаването от 09:30 до 17:00 часа на клиентите на „Софийска вода”, живеещи по бул. „Мадрид“ от ул. „Черковна“ до ул. „Алеко Константинов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“№23.\r\nВъв връзка с подмяна на сградно водопроводно отклонение до бл. 348 , жк. „Младост“ 3, се налага спиране на водоподаването от 10:00 до 16:00 часа на клиентите на „Софийска вода”, живеещи в района на бл. 348 – висока зона.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 348 .\r\nВъв връзка с подмяна на водомерен възел на ул. „Стефан Стамболов“, кв. „Изгрев“ гр. Банкя, се налага спиране на водоподаването от 09:00 до 15:00 часа на клиентите на „Софийска вода”, живеещи в района на ул. „Хан Аспарух“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Стамболов“ №162.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.07", "title": "„Софийска вода” временно ще прекъсне водоснабдяването в някои части на столицата на 8 февруари"}
{"url": "http://www.focus-news.net/news/2018/02/07/2485973/ivaylo-kalfin-abv-nyama-argument-s-koyto-darzhavata-ni-da-bade-darzhana-izvan-shengen.html", "text": "Няма основание да отлагат влизането ни в Шенген. Заради пречките пред България и Румъния този въпрос се превърна в политически, а никога не е бил такъв. Той е технически. Това заяви в сутрешния блок на Нова телевизия Ивайло Калфин - член на ИБ на АБВ, съобщиха от пресцентъра на политическата формация. Той коментира перспективите пред страната ни след вчерашното посещение на холандския премиер Марк Рюте, който за пореден път потвърди позицията на своята държава, че България все още не е напълно готова за влизане в шенгенското пространство. „До колкото познавам холандската политика в ЕС, те са проблем за всяко едно решение, докато не дойде момента, в който те самите имат свой приоритет и търсят подкрепа за него. Не виждам с какъв аргумент България може да бъде държана извън Шенген. Няма такъв. Всъщност влизането е политически важно за нас, но аз не си представям, особено при тази тежка ситуация с миграцията, ние да премахнем паспортните проверки. Така че дори и да влезем ние пак ще трябва да въведем или запазим този механизъм на контрол.“\r\nКалфин бе призован за мнение и по изказванията на турския президент Ердоган, който заяви, че настоява държавата му да преговаря за пълноправно членство в ЕС. „В момента преговорите са замразени заради всичко това, което се случва в Турция след опита за преврат. Те трудно ще бъдат размразени. На този фон Ердоган се опитва да спечели политически терен, като поставя искания, които му е ясно, че в момента няма как да се случат. Предполагам, че основната тема на диалога между Турция и ЕС ще бъде по контрола на миграцията, т.е. след като изтече настоящото споразумение, какви нови ангажименти ще бъдат поети взаимно“.", "date": "2018.02.07", "title": "Ивайло Калфин, АБВ: Няма аргумент, с който държавата ни да бъде държана извън Шенген"}
{"url": "http://www.focus-news.net/news/2018/02/07/2485975/premierat-boyko-borisov-razgovarya-s-turskiya-ministar-na-ikonomikata-nihat-zeybekchi.html", "text": "Министър-председателят Бойко Борисов и министърът на икономиката на Турция Нихат Зейбекчи обсъдиха на среща в София състоянието на икономическото партньорство между двете страни и възможностите за разширяването му. Това съобщиха от правителствената информационна служба. В разговора бяха отбелязани отличните контакти в различни икономически сектори и беше посочено, че ползотворните добросъседски отношения между България и Турция допринасят за повишаване на двустранния стокообмен и засилване на търговско-икономическото партньорство.\r\nПример за това са турските инвестиции у нас, които за периода януари-септември 2017 г. възлизат на 58,8 млн. евро. За първите девет месеца на миналата година се наблюдава ръст и на стокообмена с Турция със 17,4 процента.\r\nБългарският премиер и турският министър отбелязаха, че потенциалът за развитие на търговско-икономическото сътрудничество и инвестиции далеч не е изчерпан. На срещата беше посочено, че интересът на турските фирми у нас е насочен към проекти, свързани с изграждане на транспортна и енергийна инфраструктура. Хранително-вкусовата, химическата и текстилната промишленост също предлагат широко поле за инвестиции. По време на разговора беше констатирано, че съществува потенциал за навлизането на още производители на автомобилни части – сектор, в който Турция има сериозни традиции и дял в световното производство. Двете страни ще продължат да работят съвместно и по изграждането на смесени предприятия.\r\nБойко Борисов и Нихат Зейбекчи обсъдиха и двустранното сътрудничество в областта на енергетиката. Турският министър на икономиката подчерта, че енергийните политики на двете страни имат стратегическо значение както в двустранен план, така и за цяла Европа. В разговора беше посочена важността за диверсификацията на енергоизточниците и доставките за нашата страна, като важна роля в това отношение има изграждането на междусистемна газова връзка.", "date": "2018.02.07", "title": "Премиерът Бойко Борисов разговаря с турския министър на икономиката Нихат Зейбекчи"}
{"url": "http://www.focus-news.net/news/2018/02/07/2485977/izdignaha-balgarskoto-zname-v-pyonchan.html", "text": "Българското знаме бе издигнато днес в олимпийското село в Пьончан на специална церемония организирана от домакините на 23-ите зимни олимпийски игри. Точно в 16,10 часа местно време кметът на селото Ю Син Мин, олимпийски шампион по тенисна маса от игрите в Атина 2004, приветства българската делегация в която бяха спортисти, треньори и официални лица. Той получи като подарък от генералния секретар на БОК Белчо Горанов българското лъвче, което е талисман на отбора ни. От своя страна кметът на селото подари на Горанов талисманите на игрите, които са изработени от специална сплав.\r\nСлед това прозвуча българския химн и бе издигнат родния трикольор. За \"Добре дошли\" домакините приветстваха делегацията ни с автентични корейски танци, като в шоуто се включиха и брейкъри.", "date": "2018.02.07", "title": "Издигнаха българското знаме в Пьончан"}
{"url": "http://www.focus-news.net/news/2018/02/07/2485978/nov-literaturen-salon-se-otkriva-v-stolitsata-na-8-fevruari.html", "text": "Нов литературен салон се открива в столицата, негов домакин ще бъде залата на ул. “Леге“ № 10, етаж 1. Това съобщиха от пресцентъра на БСП-София. Във всеки първи четвъртък на месеца там ще се провеждат вечери, посветени на класиците на българската художествена словесност, както и на съвременни литературни творци, ще се представят нови книги – поезия, проза, публицистика. \r\nОткриването на салона ще се проведе на 8 февруари (четвъртък) в 18.00 ч. с вечер, посветена на гениалния поет и идеолог на българското националноосвободително движение Христо Ботев. Ще бъде представена книгата „Борба“ на издателство „Захарий Стоянов“, която съдържа стихотворенията на Христо Ботев, илюстрирани от Борис Ангелушев, и статията „Христо Ботев- великата национална душа“. Вечерта ще бъде и поклонение пред Войводата по случай 170 години от рождението му. Гео Милев го нарича първата и най-ярката манифестация на българския расов гений, той е огнедишещото сърце на националната и социалната революция.\r\nПрограмата за следващите месеци включва:\r\n- 1 март 2018 г., 18.00 ч. – вечер, посветена на 140 години от Руско-турската освободителна борба и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин“;\r\n- 5 април 2018 г., 18.00 ч. – вечер, посветена на 140 години от рождението на Пейо К. Яворов;\r\n- 3 май 2018 г., 18.00 ч. – вечер, посветена на Гео Милев и представяне на новото издание „Септември“ с илюстрации от Борис Ангелушев.", "date": "2018.02.07", "title": "Нов литературен салон се открива в столицата на 8 февруари"}
{"url": "http://www.focus-news.net/news/2018/02/07/2485876/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.07", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/02/07/2485981/blagoevgrad-vitseprezidentat-iliyana-yotova-shte-prisastva-na-traditsionniya-praznik-na-vinoto-v-selo-delchevo.html", "text": "Вицепрезидентът на Република България Илияна Йотова ще бъде гост на традиционния празник на виното в село Делчево. Празникът се организира от Община Гоце Делчев години наред и е посветен на Трифон Зарезан. Тази година той ще се проведе на 10 и 11 февруари 2018 г. Това съобщиха от пресцентъра на Община Гоце Делчев. Конкурсът за най-добър винопроизводител и производител на ракия, ще се състои на 10 февруари в село Делчево, когато ще се проведе дегустацията на предоставените за участие в конкурса вина и ракии. Тя ще бъде от 14.00 часа в Делчовския хан. \r\nНай-добрите в отделните категории ще бъдат наградени по време на празничната програма на другия ден в селото. На 11 февруари, от 10.30 часа ще се извърши традиционното зарязване на лозята в местността „Баира”. В него, заедно с кмета на община Гоце Делчев Владимир Москов ще се включи и вицепрезидентът Илияна Йотова. В 11.00 часа, на площада в Делчево ще започне музикалната програма с участието на атрактивните „Бабугери“ от село Мосомище, Неврокопски ансамбъл за народни песни и танци – гр. Гоце Делчев, фолклорни състави от селата Баничан, Брезница и Абланица, както и оркестър „Неврокоп“ с ръководител Петър Воденов. Както винаги, на площада в Делчево ще се вият хора и ще се лее бяло и червено вино в чест на празника.", "date": "2018.02.07", "title": "Благоевград: Вицепрезидентът Илияна Йотова ще присъства на традиционния празник на виното в село Делчево"}
{"url": "http://www.focus-news.net/news/2018/02/07/2485980/obshtina-kyustendil-207-avtomobila-sa-vpisani-v-registara-na-taksimetrovite-koli-za-2018-godina.html", "text": "207 автомобила са вписани в регистъра на таксиметровите коли за 2018 година в Кюстендил. Това съобщиха за Радио „Фокус” – Кюстендил от Община Кюстендил. Регистърът е съставен на база издадените разрешителни за таксиметрова дейност. За всеки таксиметров автомобил е заплатен патентен данък, който за Кюстендил е в размер на 300 лв. 250 е максималният брой таксиметрови автомобили които може да работят на територията на Община Кюстендил. Минимална дневна тарифа за превоз на пътници е 0,35 лв.км, а нощната минимална тарифа – 0,40 лв./км. Максималните цени са съответно 0,70 лв./км и 0,80 лв./км.\r\nВенцеслав ИЛЧЕВ", "date": "2018.02.07", "title": "Община Кюстендил: 207 автомобила са вписани в регистъра на таксиметровите коли за 2018 година"}
{"url": "http://www.focus-news.net/news/2018/02/07/2485982/ek-tempovete-na-rastezh-v-evrozonata-i-es-prez-izminalata-godina-nadhvarliha-ochakvaniyata-s-prodalzhavaneto-na-prehoda-ot-vazstanovyavane-kam-ikonomicheski-rastezh.html", "text": "Темповете на растеж в еврозоната и ЕС през изминалата година надхвърлиха очакванията с продължаването на прехода от възстановяване към икономически растеж. Според оценките икономиките както в еврозоната, така и в ЕС като цяло са отбелязали растеж от 2,4 % през 2017 г., което представлява най-бързият темп за последното десетилетие. Това съобщиха от Представителството на Европейската комисия (ЕК) в България. Очаква се силните резултати да продължат през 2018 и 2019 г., като в еврозоната и ЕС бъде постигнат растеж от съответно 2,3 % и 2,0 %. \r\nВалдис Домбровскис, заместник-председател на Комисията, отговарящ за еврото и социалния диалог, а също така и за финансовата стабилност, финансовите услуги и съюза на капиталовите пазари, заяви: Европейската икономика се представя по-добре от очакваното, а интензивният растеж вероятно ще продължи и през следващата година. Необходимо е да продължим усилията си, за да гарантираме, че ползите от този растеж ще бъдат усетени от всички европейци. Трябва да използваме сегашната възможност, за да увеличим устойчивостта на нашите икономики и да задълбочим Икономическия и паричен съюз.\r\nПиер Московиси, комисар по икономическите и финансовите въпроси, данъчното облагане и митническия съюз, заяви: Икономиката на Европа започва 2018 г. в много добро състояние. В еврозоната не са отбелязвани такива темпове на растеж още от периода преди началото на финансовата криза. Безработицата и дефицитите продължават да намаляват, а нарастването на инвестициите най-сетне става в значим мащаб. Икономическият растеж е също така по-балансиран, отколкото беше преди едно десетилетие, и ако приложим подходящи структурни реформи и отговорни фискални политики, той може да бъде и по-траен. Тази възможност за извършване на реформи няма да продължи дълго време — сега е моментът да вземем необходимите амбициозни решения за укрепване на Икономическия и паричен съюз. \r\nРастежът вероятно ще се запази стабилен. Сегашната оценка за растежа на БВП през 2017 г. от 2,4 % надхвърля предвижданията в есенната икономическа прогноза от ноември за растеж от 2,2 % в еврозоната и 2,3 % в ЕС. Прогнозният растеж за 2018 и 2019 г. на икономиките както в еврозоната, така и в ЕС като цяло също претърпя увеличение след ноември — от 2,1 % на 2,3 % за текущата година и от 1,9 % на 2,0 % за 2019 г. Причините са както силно изразеното въздействие на възходящата фаза на икономическия цикъл в Европа, където пазарите на труда продължават да се подобряват, а икономическите нагласи са особено положителни, така и по-голямото от очакваното активизиране на икономическата дейност и търговията в световен мащаб. Силното търсене, високата степен на използване на капацитета и благоприятните финансови условия вероятно ще се отразят положително на инвестициите през прогнозния период.\r\nПрогнозната инфлация се запазва умерена. Очаква се същинската инфлация, която изключва нестабилните цени на енергията инепреработените храни, да се запази умерена в условията на бавно възстановяване от стагнацията на пазара на труда и все още слаб натиск за увеличаване на заплатите. Общата инфлация ще продължи да се влияе значително от цените на енергията и се очаква леко да се увеличи. През 2017 г. инфлацията в еврозоната достигна 1,5 %. Според прогнозите това равнище ще се запази през 2018 г., а през 2019 г. ще се увеличи на 1,6 %.\r\nРисковете са балансирани, като в краткосрочен план преобладават тези с благоприятен ефект Рисковете за прогнозирания растеж остават до голяма степен балансирани. Възможно е икономическият растеж да надхвърли очакванията в краткосрочен план в съзвучие с положителните икономически нагласи. В средносрочен план високите цени на активите на световния пазар могат да се повлияят неблагоприятно от евентуална преоценка на рисковете и основните икономически показатели. Продължават да са налице рисковете с неблагоприятен IP/18/604 ефект, свързани с неясния изход от преговорите за излизане на Обединеното кралство от ЕС, както и свързаните с геополитическо напрежение и възприемане на по-национално ориентирани и протекционистки политики.\r\nЗа Обединеното кралство се прави чисто техническо допускане за 2019 г. Предвид текущите преговори относно условията на напускане на ЕС от Обединеното кралство, прогнозите за 2019 г. се основават на чисто техническо допускане, че статуквото в търговските отношения между ЕС-27 и Обединеното кралство ще се запази. Това се прави само за целите на прогнозирането и няма връзка с текущите преговори в рамките на процедурата по член. Настоящата прогноза се основава на набор от технически допускания относно обменните курсове, лихвените проценти и цените на стоките, актуални към 26 януари 2018 г. По отношение на всички други входящи данни, в прогнозата е взета под внимание информацията, налична до 30 януари.\r\nПрез текущата година Европейската комисия ще премине към ежегодно публикуване на две подробни прогнози (пролетна и есенна) и две междинни прогнози (зимна и лятна), вместо да публикува три подробни прогнози през зимата, пролетта и есента, както прави всяка година от\r\n2012 г. насам. Междинните прогнози ще обхващат годишния и тримесечния БВП и инфлацията за текущата и следващите години за всички държави членки и еврозоната, както и агрегирани данни за ЕС. С тази промяна се връща предишният модел на прогнозите на Комисията, а графикът на нейните прогнози се привежда отново в съответствие с този на други институции (като Европейската централна банка, Международния валутен фонд и Организацията за икономическо сътрудничество и развитие).", "date": "2018.02.07", "title": "ЕК: Темповете на растеж в еврозоната и ЕС през изминалата година надхвърлиха очакванията с продължаването на прехода от възстановяване към икономически растеж"}
{"url": "http://www.focus-news.net/news/2018/02/07/2485974/plovdiv-dvama-dushi-sa-postradali-pri-katastrofa-mezhdu-chetiri-koli-na-krastovishteto-pri-ulitsite-alen-mak-i-georgi-benev.html", "text": "Двама души са пострадали при катастрофа между четири коли на кръстовището при улиците „Ален Мак“ и „Георги Бенев“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за произшествието е подаден към 12.00 часа днес на телефон 112. По първоначални данни, лек автомобил „Пежо“ е предприел ляв завой, отнел е предимството и се е сблъскал с „Фолксваген“. В резултат на удара всяка от колите е ударила по един изчакващ на светофара автомобил – „Фолксваген“ и „Фиат“. Четиримата водачи са тествани с дрегер за алкохол, като резултатите са отрицателни. В болница за прегледи са откарани пътничка от първата кола, която е на 25 години, и шофьорът на втората. До приключване на огледа движението е затруднено, регулира се от полицейски служители.\r\nТони МИХАЙЛОВ", "date": "2018.02.07", "title": "Пловдив: Двама души са пострадали при катастрофа между четири коли на кръстовището при улиците „Ален Мак“ и „Георги Бенев“"}
{"url": "http://www.focus-news.net/news/2018/02/07/2485979/mvr-na-balgaro-gratskata-granitsa-trafikat-e-normalen-na-vsichki-kontrolno-propuskatelni-punktove.html", "text": "На българо-гръцката граница трафикът е нормален на всички контролно-пропускателни пунктове.  Това съобщиха за Радио „Фокус“ – Пирин от ГКПП \"Кулата\".\r\nЛора КАЛЧЕВА", "date": "2018.02.07", "title": "МВР: На българо-гръцката граница трафикът е нормален на всички контролно-пропускателни пунктове"}
{"url": "http://www.focus-news.net/news/2018/02/07/2485976/sandanski-priklyuchva-remontat-na-edna-ot-osnovnite-ulitsi-v-grad-melnik-minavashta-po-dalzhinata-na-kulturno-istoricheskiya-rezervat.html", "text": "Град Мелник и тази година ще посрещне гости от цяла България на VII –то издание на фестивала на мелнишкото вино – „Златен грозд“. Приключва ремонтът на една от основните улици в град Мелник, минаваща по дължината на културно-историческия резерват. Бе изцяло почистен и изкуствения канал в града. Това съобщиха от Община Сандански.\r\nПреди ремонта и полагането на паважна настилка, улицата бе покрита с пясък и кал. Община Сандански освен с ремонтните дейности по основната търговска улица в Мелник, доизгради и подпорната стена на реката, която бе опасно рушаща се. Целият град се озеленява и подготвя да бъде домакин на фестивала. Местните жители също активно се включиха в подготовката на градчето да посрещне своите гости.\r\nВ продължение на три седмици в град Мелник кипят усилени ремонти, за да реализира община Сандански инвестицията в срок и най-малкият град в България да приюти под своите уникални пясъчни пирамиди  празнуващите на  „Златен грозд“ – 10 и 11 февруари, 11:00 ч.", "date": "2018.02.07", "title": "Сандански: Приключва ремонтът на една от основните улици в град Мелник, минаваща по дължината на културно-историческия резерват"}
{"url": "http://www.focus-news.net/news/2018/02/07/2485983/prof-petar-getsov-ban-vpechatlen-sam-ot-rabotata-na-ilan-mask-tehnologiite-mu-dosega-sa-blestyashti-i-bi-tryabvalo-da-uspeyat.html", "text": "Впечатлен съм от работата на Илън Мъск, технологиите му досега са блестящи и би трябвало да успеят. Това каза директорът на Института за космически изследвания и технологии към БАН проф. Петър Гецов в интервю за Агенция „Фокус“ във връзка с иновативните идеи на американския изобретател Илън Мъск за създаване на ракети за многократна употреба и изпращане на хора на Марс до 2025 г.\r\n„Мъск реално създаде възможност ракетите да се връщат, което сериозно атакува пазара за извеждане на орбита, струващо досега около 20 хил. долара на килограм. А връщайки ракетата, всъщност само едната степен изгаря и корабът се връща и се слага нова. По този начин значително се намалява разходът. Аз лично съм силно впечатлен от работата на Мъск, би трябвало технологиите му да успят, тъй като достигнаха много сериозни пробези“, каза още проф. Гацов.\r\nТой посочи, че има два проблема при полета до Марс. „Технологично не е проблем да се стигне до там - тоест, теоретически задачата е решена. Първият проблем обаче е радиацията – при продължителен полет до Марс (той продължава около година и половина отиване и връщане) не се знае дали космонавтите ще могат да издържат. Ако се окаже, че радиацията е сериозна, трябва да се направи някаква защита от нея. За голяма радост българите сме едни от тези, които я изследват“, каза той и обясни, че това показва, че България работи на острието на интересите на космонавтиката.\r\nПо думите му вторият проблем са храната и водата за космонавтите. „Ако космонавтите например са трима, то товарът става много сериозен, за да могат те да преживеят година и половина. А целият този товар може да се издигне в орбита единствено с много мощна ракета, заради което сега и американци, и руснаци, и всички останали работят по създаването на такава. Другият начин е да се създаде нещо като космическа станция и там малко по малко да се извеждат различните товари и оттам да е тръгне към Марс“, посочи проф. Гецов.\r\n„Това, което за мен е пикантерия, е, че с биотехнологиите и генното инженерство ще стане много по-лесно да еволюираме човекът към условията, отколкото да правим условията да бъдат подходящи за човека. Тоест, в един момент ще се окаже, че по-лесно е на Марс да пратим човекоподобни или роботи. Акселерацията е толкова голяма, че дори на мен ми е трудно да предскажа кога това ще стане, но ако трябва да говорим сериозно, някъде около 2035 г. би трябвало да стъпи космонавт на Марс“, коментира той.\r\nЦветилена СИМЕОНОВА", "date": "2018.02.07", "title": "Проф. Петър Гецов, БАН: Впечатлен съм от работата на Илън Мъск, технологиите му досега са блестящи и би трябвало да успеят"}
{"url": "http://www.focus-news.net/news/2018/02/07/2485986/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.07", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/07/2485965/focus-razpredelenieto-na-resorite-v-berlin-hds-veroyatno-shte-poeme-shest-ministerstva.html", "text": "Все още не е официално обявено кои министерства ще бъдат поети от християндемократите на канцлера Ангела Меркел, но от информацията до този момент за разпределението на ресорите сред другите партии може да се достигне до заключението, че ХДС ще поеме шест от федералните ведомства, пише изданието Focus.\r\nСоциалдемократите ще отговарят за общо шест министерства - на външните работи, на финансите, на труда, по въпросите за семейството, на правосъдието и на околната среда. Председатеделят на Германската социалдемократическа партия (ГСДП) Мартин Шулц ще замени Зигмар Габриел на поста министър на външните работи на ФРГ. Кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федералното министерство на финансите на Германия.\r\nХристиянсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Федералното министерство на транспорта, Федералното министерство на дигиталните технологии и Федералното министерство на развитието.\r\nТова означава, че ХДС ще отговаря за Федералното министерство на икономиката, Федералното министерство на отбраната, Федералното министерство на земеделие, Федералното министерство на образованието и Федералното министерство на здравеопазването. От нейните редици вероятно ще бъде и министърът, който отговаря за Канцеларията на Канцлерството.\r\nКанцлерският пост е за Ангела Меркел, която ще поеме поста за четвърти път. Тереза Герова", "date": "2018.02.07", "title": "Focus: Разпределението на ресорите в Берлин: ХДС вероятно ще поеме шест министерства"}
{"url": "http://www.focus-news.net/news/2018/02/07/2485988/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "а 3 февруари, след тежко боледуване и месеци, прекарани в столична болница, от този свят си отиде големият български актьор и почетен гражданин на Симитли – Николай Кимчев. В това издание на предаването „Симитли – минало, настояще и бъдеще“ на Радио „Фокус“ – Пирин няма да говорим за актуални теми и проблеми, нито за фестивали, а ще посветим цялото издание именно на Кимата, както го наричаха неговите приятели и всички онези, които го обичаха като актьор, певец и творец.\r\nОчакваме и вас, нашите слушатели, на телефоните в студиото 0885 303 373 и 073/ 88-55-81, както и на е-майл: pirin@focus-news.net, за да ни разкажете за Ваши лични спомени, свързани с Кимчев, или да споделите мнението си за него като част от българското театрално и музикално изкуство.\r\nЦелият екип на Радио „Фокус“ и Община Симитли поднасят своите съболезнования към семейството и близките на Николай Кимчев. Нека е светла паметта му!\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа, с водещ Ливия Нинова.", "date": "2018.02.07", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/02/07/2485987/haskovo-trafikat-e-silno-intenziven-na-gkpp-kapitan-andreevo-na-izhod-za-tovarni-avtomobili.html", "text": "На българо-турската граница трафикът е силно интензивен на ГКПП \"Капитан Андреево\" и леко интензивен - на ГКПП \"Лесово\", на изход за товарни автомобили, по данни към 13.30 часа. Това съобщиха от ГД \"Гранична полиция\".   \r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.02.07", "title": "Хасково: Трафикът е силно интензивен на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2018/02/07/2485989/vratsa-vazstanoveno-e-dvizhenieto-po-pat-i-1-mezdra-rebarkovo.html", "text": "Възстановено е движението по път I-1 Мездра -Ребърково. Това съобщиха от пресцентъра на Агенция \"Пътна инфраструктура\".", "date": "2018.02.07", "title": "Враца: Възстановено е движението по път I-1 Мездра -Ребърково"}
{"url": "http://www.focus-news.net/news/2018/02/07/2485991/sport-federer-shte-propusne-dubay-grigor-dimitrov-stava-vodach-na-shemata.html", "text": "Носителят на рекордните 20 титли от Големия шлем Роджър Федерер публикува на своя сайт програмата си до април. В нея влиза демонстративната среща \"Match for Africa 5\" и турнирите от сериите „Мастърс 1 000“ в Индиън Уелс и Маями, които спечели миналата година.\r\nВ програмата не фигурира състезанието в Дубай, което означава, че Григор Димитров със сигурност ще бъде водач на схемата в Обединените Арабски Емирства.\r\nОрганизаторите на турнира ще пазят до последния момент \"уайлд кард\" за Федерер, ако промени решението си.", "date": "2018.02.07", "title": "Спорт: Федерер ще пропусне Дубай, Григор Димитров става водач на схемата"}
{"url": "http://www.focus-news.net/news/2018/02/07/2485971/sz-martin-shults-napuska-posta-predsedatel-na-gsdp.html", "text": "По данни на вестник Die Sueddeutsche Zeitung Мартин Шулц ще се оттегли от поста председател на Германската социалдемократическа партия (ГСДП). Неговото място ще бъде заето от вицепредседателя на германските социалдемократи Андреа Налес. Шулц ще замени Зигмар Габриел на поста министър на външните работи на ФРГ.\r\nПо-рано стана ясно, че кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федералното министерство на финансите на Германия, което до този момент бе поверено на християндемократите (ХДС).\r\nСоциалдемократите ще отговарят за общо шест министерства - на външните работи, на финансите, на труда, по въпросите за семейството, на правосъдието и на околната среда.  Тереза Герова", "date": "2018.02.07", "title": "SZ: Мартин Шулц напуска поста председател на ГСДП"}
{"url": "http://www.focus-news.net/news/2018/02/07/2485990/api-vazstanoveno-e-dvizhenieto-vav-vsichki-lenti-v-posoka-sofiya-pri-km-105-na-avtomagistrala-trakiya-trafikat-v-posoka-burgas-se-osashtestvyava-samo-v-avariyna-lenta.html", "text": "Възстановено е движението във всички ленти в посока София при км 105 на автомагистрала \"Тракия\", трафикът в посока Бургас се осъществява само в аварийна лента. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.07", "title": "АПИ: Възстановено е движението във всички ленти в посока София при км 105 на автомагистрала \"Тракия\", трафикът в посока Бургас се осъществява само в аварийна лента"}
{"url": "http://www.focus-news.net/news/2018/02/07/2485984/d-r-lilyana-gencheva-rzi-yambol-otmeniha-gripnata-vakantsiya-v-yambol-epidemiyata-ostava.html", "text": "Грипната ваканция от днес в Ямболска област е отменена, съобщиха от Регионалната здравна инспекция (РЗИ) в Ямбол д-р Лиляна Генчева. Учебните заведения във  всички  общини на областта могат да преустановят дейността си при регистриране на 30 % отсъствия от учебните занятия, поради грип и остри респираторни заболявания (ОРЗ).\r\nРегионалната комисия за борба с грипа и ОРЗ, на основата на поддържаната все още висока заболяемост 342.20  на 10 000 /с най-висока заболеваемост във възрастова група 0-4г. – 1137.03/ и голям брой заболели за дните 05 и 06 февруари, съответно 47 и 23 е взела решение за продължаване на грипната епидемия на територията на областта.\r\nПродължават противоепидемичните мерки в МБАЛ, лечебните заведения за извънболнична помощ, ЦСМП и детски заведения.", "date": "2018.02.07", "title": "Д-р Лиляна Генчева, РЗИ – Ямбол: Отмениха грипната ваканция в Ямбол, епидемията остава"}
{"url": "http://www.focus-news.net/news/2018/02/07/2485993/partiyata-na-evropeyskite-sotsialisti-sabira-levite-lideri-predi-sreshtata-na-varha-v-sofiya-na-17-may.html", "text": "Партията на европейските социалисти (ПЕС) ще продължи да работи в тясно сътрудничество с всички свои партньори в региона. Имате пълната ни подкрепа в усилията си за укрепване на върховенството на закона и подобряването на социалните и икономически перспективи за гражданите – основни стъпки в подготовката за бъдещето членство в ЕС. Това заяви президентът на ПЕС и български евродепутат Сергей Станишев по време на работна среща с представители на партии от Западните Балкани, членуващи в ПЕС, и евродепутати от Групата на социалистите и демократите в Европейски парламент, съобщиха от пресофиса на евродепутата.\r\nПредставителите на левите партии в Западните Балкани оцениха високо последователната ангажираност както на ПЕС, така и на Групата на социалистите в ЕП.\r\nОбсъдена бе и подготовката на организираната от ПЕС традиционна среща на левите лидери преди срещата на върха на ЕС-Западните Балкани на 17 май в София. Амбицията е социалдемократическите лидери и премиери от ЕС и Западните Балкани е да подготвят Пътна карта за страните от региона, която да отчита индивидуалния напредък на всяка от страните, и да послужи за основа на Софийската декларация, която се очаква да бъде приета на самата срещата на върха.\r\nМероприятието се състоя само ден след  като върховният представител на ЕС по въпросите на външната политика Федерика Могерини и комисарят Йоханес Хан, отговорен за политиката за разширяване, представиха в Европейския парламент новата стратегия на ЕС за ускоряване на процеса на присъединяване на Западните Балкани.\r\nВ слово по време на дебата в пленарната зала Станишев заяви: „Стратегията, представена от Европейската комисия, трябва да послужи като допълнителен стимул за европейското бъдеще на шестте страни, за да се противопоставим на изкушенията за отдалечаване от ценностите на ЕС. Добре знаем каква е алтернативата – връщане към национализма и популизма, което само ще съживи тлеещите конфликти от близкото минало“, заяви Станишев.\r\nПо време на вчерашния дебат той посочи Договора за добросъседство и сътрудничество с Македония и историческата възможност за разрешаване на въпроса с името на страната като директни последици от проявената политическа воля от прогресивното правителство на Зоран Заев за европейска интеграция на държавата.", "date": "2018.02.07", "title": "Партията на европейските социалисти събира левите лидери преди срещата на върха в София на 17 май"}
{"url": "http://www.focus-news.net/news/2018/02/07/2485995/stefan-stoyanov-zam-kmet-na-plovdiv-veche-poveche-ot-godina-nad-500-detsa-ot-detskite-gradini-v-grada-sa-ezhednevno-obuchavani-po-metoda-montesori-kvalifitsiranite-pedagozi-sa-poveche-ot-70.html", "text": "Вече повече от година над 500 деца от детските градини в град Пловдив са ежедневно обучавани по метода „Монтесори“, квалифицираните педагози са повече от 70. Това каза пред журналисти заместник-кметът на Пловдив по образование Стефан Стоянов, предаде репортер на Радио „Фокус“ – Пловдив. По думите му днес обучението на педагозите по метода „Монтесори“ в Пловдив празнува юбилей. „Преди точно две години първата група от педагози започна обучението си. Тогава не знаехме какво ще се случи. Това бяха първите 27-28 души пионери – първите пет детски градини с петте им директори. За последните две години имаме над 70 педагози от общо шест детските градини в Пловдив, също помощен персонал, които са преминали обучение и са се квалифицирали за работа с метода „Монтесори“, коментира Стоянов.\r\n„Много съм горд и щастлив, че продължаваме успешно тази програма. За всички нас това беше много голяма възможност да започнем вълна на промяна в държавното и публично образование. Методът „Монтесори“ не е иновация в световен мащаб, но за сметка на това е една от най-популярните педагогики, които се прилагат в по-голяма част от света. Резултатите, които постигаме с децата ни, дават кураж да мечтаем и да мислим в перспектива“, каза заместник-кметът по образование.\r\nСтефан Стоянов се обърна към педагозите, които днес получиха грамоти и свидетелства на педагозите, успешно завършили поредния курс по въвеждане на Монтесори педагогика в училищата и детските градини в града, с думите: „Давам си сметка, че все още този вид педагогика не е много популярен в България, но искам да ви кажа, че вие сте истинската промяна на образователната система в България. Това, че се ангажирахте да работите за въвеждане на нещо напълно различно от традиционните образователни стандарти идва да каже, че имаме огромен потенциал за относително кратко време да направим българското образование много по-ефективно, а децата ни – много по-адаптивни към съвременния свят, който постоянно се променя. Инструментите, които дава обучението по метода „Монтесори“ на всяко едно от децата са много по-богати, с много повее възможности да прави избори, да бъде адаптивно и всяко едно от тях да бъде активен член на обществото. Надявам се заедно да продължим да работим за едно по-добро българско образование“, завърши Стоянов.\r\nТони МИХАЙЛОВ", "date": "2018.02.07", "title": "Стефан Стоянов, зам.-кмет на Пловдив: Вече повече от година над 500 деца от детските градини в града са ежедневно обучавани по метода „Монтесори“, квалифицираните педагози са повече от 70"}
{"url": "http://www.focus-news.net/news/2018/02/07/2485996/plovdiv-napalno-e-vazstanoveno-dvizhenieto-v-dvete-posoki-pri-km-105-na-avtomagistrala-trakiya.html", "text": "Напълно е възстановено движението в двете посоки при км 105 на автомагистрала \"Тракия\". Това съобщиха от пресцентъра на Агенция \"Пътна инфраструктура\".", "date": "2018.02.07", "title": "Пловдив: Напълно е възстановено движението в двете посоки при км 105 на автомагистрала \"Тракия\""}
{"url": "http://www.focus-news.net/news/2018/02/07/2485985/probiv-v-pregovorite-za-nova-golyama-koalitsiya-v-germaniya-razpredelenie-na-federalnite-ministerstva-po-partii-agentsiya-fokus.html", "text": "Близо четири месеца и половина след изборите за Бундестаг, в сутрешните часове на сряда, 7 февруари, в Берлин бе сключено споразумение за съставянето на нова голяма коалиция между Съюза (ХДС/ХСС) и Германската социалдемократическа партия (ГСДП). Почти веднага след това се появи и информация за разпределението на федералните министерства между трите партии. \r\nВсе още не е официално обявено кои министерства ще бъдат поети от християндемократите на канцлера Ангела Меркел, но от информацията до този момент за разпределението на ресорите сред другите партии може да се достигне до заключението, че ХДС ще поеме шест от  ведомствата.\r\nСоциалдемократите също ще отговарят за общо шест министерства - на външните работи, на финансите, на труда, по въпросите за семейството, на правосъдието и на околната среда. Председателят на Германската социалдемократическа партия (ГСДП) Мартин Шулц ще замени Зигмар Габриел на поста министър на външните работи на ФРГ. Кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федералното министерство на финансите на Германия.\r\nХристиянсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също са и Федералното министерство на транспорта и дигиталните технологии и Федералното министерство на развитието.\r\nТова означава, че ХДС ще отговаря за Федералното министерство на икономиката, Федералното министерство на отбраната, Федералното министерство на земеделие, Федералното министерство на образованието и Федералното министерство на здравеопазването.Ето как ще изглежда новото правителство на Берлин и кои политици имат най-големи шансове за министерски пост: Федерално министерство на вътрешните работи: ХСС\r\nФедерално министерство на вътрешните работи ще бъде поверено на баварския Християнсоциален съюз (ХСС). Очаква се за министър да бъде назначен председателят на партията Хорст Зеехофер.\r\nДо този момент ведомството бе ръководено от Томас де Мезиер (ХДС).Министерство на външните работи: ГСДП\r\nМинистерството на външните работи остава под ръководството на Германската социалдемократическа партия (ГСДП). Председатеделят на партията Мартин Шулц ще замени Зигмар Габриел на поста министър на външните работи на ФРГ. За тази цел той ще преотстъпи на Андреа Налес лидерското място в ГСДП.Федерално министерство на финансите: ГСДП\r\nКлючовото Федерално министерство на финансите, което до този момент бе поверено на християндемократите (ХДС), преминава под ръководството на социалдемократите – решение, което се разглежда като изключително важно не само за бъдещата финансова политика на Берлин, но и на Европа. \r\nКметът на свободния ханзейски град Хамбург Олаф Шолц (ГСДП) ще напусне поста си, за да поеме ресора. В предходното германско правителство финансов министър бе Волфганг Шойбле (ХДС). Федерално министерство на икономиката: вероятно ХДС\r\nОт чисто математическа гледна точка Федералното министерството на икономиката трябва да бъде поето Християндемократическия съюз (ХДС). С оглед на запазването на баланса при разпределението на ресорите, ГСДП и ХДС вероятно ще „разменят“ ръководството на финансовото и икономическото министерство. Федерално министерство на труда и социалната политика: ГСДП\r\nСоциалдемократите ще поемат Федерално министерство на труда и социалната политика. Като най-вероятен кандидат за поста се посочва името на бившия генерален секретар на партията Катарина Барли. Министерството има голям бюджет и е ключово за изпълнението на много от обещанията, дадени от ГСДП в областта на заетостта. Федерално министерство на земеделието: вероятно ХДС\r\nТрадиционно Федерално министерство на земеделието е под ръководството на ХСС. Към настоящия момент остава неясно дали Кристиан Шмид ще остане на поста и през следващите четири години. Много е вероятно обаче ведомството да бъде прехвърлено на ХДС с оглед на баланса при разпределението. Федерално министерство на транспорта и дигиталните технологии: ХСС\r\nВече бе потвърдено, че Федерално министерство на транспорта и дигиталните технологии ще бъде дадено на ХСС. Добри шансове за поста има досегашният държавен секретар във ведомството – Доротее Бер. Но медии съобщиха, че министерството може да бъде оглавено от генералния секретар на ХСС Андреас Шойер.Федерално министерство на правосъдието: ГСДП \r\nФедералното министерство на правосъдието остава за ГСДП. За министерския пост има две възможности: Хайко Маас, който заемаше длъжността до този момент, или Ева Хьогл. За избора на последната решаващ фактор може да се окаже фактът, че социалдемократите се обявиха за увеличаване на представителките на нежния пол в управлението.Федерално министерство на здравеопазването: вероятно ХДС\r\nФедерално министерство на здравеопазването вероятно ще бъде предадено на ХДС. Най-добри шансове за министерския пост имат досегашният здравен министър Херман Грьое и Анете Видман-Мауц, политик от Баден-Вюртемберг.Федерално министерство на околната среда: ГСДП \r\nФедерално министерство на околната среда също остава за ГСДП, а досегашният министър Барбара Хендрикс има големи шансове да продължи да работи на поста и през следващите четири години. Федерално министерство на развитието: ХСС\r\nФедерално министерство на развитието остава за ХСС. Герд Мюлер, досегашният ръководител на ресора, не крие амбициите си да запази поста. В медиите обаче е спрягано името и на бившия държавен секретар в министерството на транспорта Доротее Бер.Министерство на отбраната: вероятно ХДС \r\nМинистерство на отбраната вероятно ще остане за ХДС. Досегашният министър Урсула фон дер Лайен има добри шансове да запази поста си, въпреки спада в подкрепата, която получава от германските граждани. Федерално министерство на образованието: вероятно ХДС\r\nФедерално министерство на образованиетон вероятно ще бъде отново в ръцете на ХДС. Йохана Ванка може да запази поста си. Министерство по въпросите за семейството: ГСДП\r\nМинистерство по въпросите за семейството вече е предадено на ГСДП. Като потенциален кандидат за министър се спряга името на Катарина Барли. \r\nОтново, потенциалната коалиция вече е поставена според dpa - SPD. Катарина Барли е паднала като действащ министър в полза на кабинета. Но тя също се търгува като кандидат за Министерството на труда.Канцелария на Канцлерството: вероятно ХДС \r\nКанцлер на ФРГ за четвърти път ще бъде Ангела Меркел и изглежда логично, че ръководството на Канцелария на Канцлерството ще бъде в ръцете на партията й ХДС. До този момент постът бе заеман от Петер Алтмайер. Тереза Герова", "date": "2018.02.07", "title": "Пробив в преговорите за нова голяма коалиция в Германия – разпределение на федералните министерства по партии (Агенция „Фокус“)"}
{"url": "http://www.focus-news.net/news/2018/02/07/2485997/yohanes-han-reshavaneto-na-spora-za-imeto-ne-e-garantsiya-za-prisaedinyavaneto-na-makedoniya-kam-es.html", "text": "Решаването на спора с Атина за конституционното име на Македония не е гаранция за членството на страната в Европейския съюз. Това заяви комисарят по въпросите на европейската политика за съседство и преговорите за разширяване Йоханес Хан, който пристига на официално посещение в Сърбия само ден след представянето на Стратегията за разширяване на ЕС със страните от Западните Балкани, предава скопската електронна медия „Нетпрес“.\r\n„Все пак, това не е искането за членство на Македония в ЕС, това е за началната фаза на преговорите“, подчерта Хан в отговор на журналистически въпрос, като допълни, че Скопие трябва да разреши редица въпроси, преди да стане част от Общността.\r\n„Македония трябва да изпълни широк списък от условия и съществени реформи, като например реформи в съдебната система, законодателството в областта на тайните служби и медийния сектор. Списъкът е дълъг. Пакетът е голям и те имат много работа, преди да им бъде предположено членство\", отбеляза австрийският политик.Тереза Герова", "date": "2018.02.07", "title": "Йоханес Хан: Решаването на спора за името не е гаранция за присъединяването на Македония към ЕС"}
{"url": "http://www.focus-news.net/news/2018/02/07/2485998/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с кмета на село Дъбравите Мария Цоклинова за историята на населеното място, съхранените традиции и неговото развитие. От нея ще чуете още какви проекти са реализирани успешно на територията на Дъбравите и какво предстои. В предаването наш събеседник ще бъде и кметът на село Мененкьово Иван Адов. От него ще научите до къде стигна възстановяването на изгорялата сграда на читалището в селото и кога библиотеката отново ще заработи, но в новата сграда. С кмета на Мененкьово ще разговаряме и за подготовката за предстоящия празник на лозарите, който тук отбелязват на 14 февруари. Във втората част на предаването „Белово – градът на трита планини“ ще чуете повече за един интересен исторически документ – Беловската хроника. Какво съдържа тя, как се е запазила през вековете и къде се съхраняват нейни копия ще разкаже Севдалина Попова, директор на Музейната сбирка „Атанас Хрисчев“ в Белово. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.02.07", "title": "Акценти в предаването „Белово – градът на трите планини“"}
{"url": "http://www.focus-news.net/news/2018/02/07/2485999/ministar-krasimir-valchev-imame-angazhimenta-s-byudzhetnata-ramka-za-sledvashtite-godini-da-uvelichavame-razhodite-za-dualno-obuchenie.html", "text": "Имаме ангажимента с бюджетната рамка за следващите години да увеличаваме разходите за професионално образование и в това число за дуална форма на обучение. Това каза образователният министър Красимир Вълчев по време на съвместно заседание на Комисията по образованието и науката, Комисията по икономическа политика и туризъм и Комисията по труда, социалната и демографската политика за напредъка по въвеждане на дуалната система на образование, предаде репортер на Агенция „Фокус“. „През 2015 г. се работи за въвеждането му по модела на страни с развита система на дуално обучение като Германия, Австрия и Швейцария. През учебната 2015/2016 г. стартира проект ДОМИНО. Въз основа на подписано споразумение между Швейцария и България, представлявана от Министерския съвет, Министерство на образованието и науката, Министерство на труда и социалната политика и Министерство на икономиката. С Германия и Австрия нямаме подписано споразумение за осъществяване на дейности в тази област. Сътрудничеството се осъществяваше с обмен на информация и участие в различни семинари и обучения. Целта на проекта ДОМИНО е не просто навлизането на дуалното образование в България по швейцарския модел, а подкрепа на страната да изработи свой собствен, съобразен с историческите и културните традиции“, заяви Вълчев. По думите му резултатите за периода 2015-2017 г. са 19 града, 32 училища, 49 паралелки, 1134 ученици и 170 форми. Той подчерта, че МОН е поело ангажимента за тази година да предостави допълнителни 300 000 лв. за стипендии, за да се осигури във всички професионални гимназии, за които има интерес от бизнеса. \r\n„Имаме тенденция за разширяване. Знаем, че можем да разчитаме само временно на проекта ДОМИНО и планираме прехвърлянето на бюджетно финансиране на тази политика. Още тази година сме стартирали с допълващо финансиране. Очакваме финансирането от швейцарска страна да бъде концентрирано по определени дейности като разработването на учебни планове и др., но не и преките дейности, а преките разходи, произтичащи от дуалното обучение като стипендии на учениците“, поясни той. Министър Вълчев посочи, че пилотният проект за дуално обучение в Германия, инициирано от австрийската търговска камара, също е стартирало през учебната 2015/2016 г. в три града и 4 специалности. По думите му в края на 2017 г. в него са включени 404 ученици, обучавани в 6 гимназии, 6 професии в 4 града с 19 фирми партньори. Резултатите в цифрово изражение са 58 паралелки с 1332 ученици в 24 професионални гимназии с прием след 7 клас, както и 31 професионални гимназии с прием след 8 клас. „В подкрепа на системата за дуално обучение са разработени нови учебни планове и програми. Стартирали са партньорства между училища и предприятия за организиране на дуално обучение в професионалните училища. Създава се капацитет на ниво училище и предприятия с обучението на учители и наставници на национално ниво с обучението на национални експерти и екип  към дирекция „Професионално образование“ към МОН“, обясни Вълчев и припомни, че е бил основан форум за дуално образование с участието на над 100 представители на държавните институции, професионалните училища, местните власти, работодателските организации, синдикатите и НПО. „Разработени са комуникационна стратегия, интернет и Фейсбук страница на проекта ДОМИНО. Факт е, че в последните десетилетия професионалното образование загуби престиж като желан избор от страна на учениците за продължаване на гимназиално образование. С дуалното обучение имаме възможност да мотивираме учениците за включване в системата на професионалното образование и реално да ги свържем с бизнеса и потребностите на пазара на труда“, каза още Красимир Вълчев. \r\nЛюба АЛЕКСИЕВА", "date": "2018.02.07", "title": "Министър Красимир Вълчев: Имаме ангажимента с бюджетната рамка за следващите години да увеличаваме разходите за дуално обучение"}
{"url": "http://www.focus-news.net/news/2018/02/07/2486002/pazardzhik-eksperti-proveryavat-signal-za-martva-riba-v-reka-topolnitsa.html", "text": "Експерти проверяват сигнал за мъртва риба в река Тополница, съобщи за Радио „Фокус“ – Пазарджик Цветана Чочева от РИОСВ-Пазарджик. Тя уточни, чу екоексперти, специалисти от Басейнова дирекция „Източнобеломорски район“ и Регионалната лаборатория на Изпълнителната агенция по околна среда в Пазарджик установяват в момента причините за наличие на екземпляри мъртва риба в река Тополница. „Екипът беше сформиран след сигнал от рибар на тел. 112 за забелязана по течението на река Тополница мъртва риба, получен преди час и на „Зеления телефон” на инспекцията“, допълни Чочева.\r\nВаня НИКОЛОВА", "date": "2018.02.07", "title": "Пазарджик: Експерти проверяват сигнал за мъртва риба в река Тополница"}
{"url": "http://www.focus-news.net/news/2018/02/07/2486005/kyustendil-dupnitsa-shte-posreshtne-uchastnitsite-v-svetovniya-probeg-na-mira.html", "text": "Дупница ще посрещне участниците в Световния пробег на мира. Това съобщи за Радио „Фокус” – Кюстендил Христо Апостолов, експерт в Община Дупница. По думите му това ще се случи на 2 март в 11.00 часа. Тогава факелът на мира ще премине по улиците в Дупница, а за кратко ще спре на площад „Свобода” в града. „ Общо 10 града в страната ни ще посрещнат международното участие, като Община Дупница официално потвърди, че има готовност за домакинство. След като пробегът пристигне в Дупница, ден по-късно, факелът ще премине ГКПП-„Кулата” към следващата си дестинация”, каза Христо Апостолов. Пробегът на мира преминава през 155 държави и са изминати досега над 600 000 километра, което представлява 15 обиколки на земното кълбо. Тази година инициативата е посветена на Международния ден на мира и 30-годишния юбилей на Световния пробег на мира.\r\nВенцеслав ИЛЧЕВ", "date": "2018.02.07", "title": "Кюстендил: Дупница ще посрещне участниците в Световния пробег на мира"}
{"url": "http://www.focus-news.net/news/2018/02/07/2485992/krasimir-uzunov-kazusat-makedoniya-ne-obeshtava-skoroshno-reshenie.html", "text": "Казусът Македония не обещава скорошно разрешение. Това каза Красимир Узунов – президент на Агенция и Радио „Фокус“ пред БНР. „Това, което се случва в Македония и Гърция – от една страна продължаващи и насрочени нови протести, а от друга страна имаме правителства, които твърдят, че ще вървят по начертания път. Тоест казусът „Македония“ по всичко личи, че не обещава скорошно решение. Ако се тръгне към референдум, първо такива не се готвят за два дни, второ няма да минат нито в Гърция, нито в Македония“, обясни Узунов. Според Узунов „са преброени дните“ на СИРИЗА като управление. „Може би изборите в Гърция ще бъдат по-скоро. Това също може да забави процеса“, добави той.  Относно ролята на Турция, Узунов коментира: „Турция винаги е имала стратегическо покровителство, да го наречем, над Македония. А Македония през последните години, когато се отгледа това поколение политици около Груевски, тоест той управляваше с фамилния си кръг и узурпира името ВМРО-ДПМНЕ, та Груевски намери защита от посегателствата, които може да има откъм България и Гърция, най-вече, защото той работеше със Сърбия доста добре, а страхът от албанците обединява македонските партии. По тази причина можеше да се приеме, че Турция постига ефекта на разделянето на Балканските интереси. Тоест Македония представлява ябълката на раздора, която се пази от Турция“, добави той.\r\nНа въпрос каква трябва да е Позицията на България, Узунов заяви: „Позицията трябва да бъде формулирана от президент, премиер и външен министър. Това са хората. Българската позиция трябва да бъде достатъчно активна, ангажирана и експертна“.", "date": "2018.02.07", "title": "Красимир Узунов: Казусът „Македония“ не обещава скорошно решение"}
{"url": "http://www.focus-news.net/news/2018/02/07/2486007/burgas-uchenitsi-ot-tsentara-za-podkrepa-na-lichnostnoto-razvitie-sa-nagradeni-na-mezhdunaroden-konkurs-v-yaroslavl.html", "text": "Петима ученици от школите по изобразително изкуство към Центъра за подкрепа на личностното развитие – Бургас с ръководители Пепа Ангелова и Христо Христов, участваха с рисунки в конкурса „Ликующий мир красок“- 2017г. Той се проведе в руския град Ярославл под надслов “В хармония с природата“ и е посветен на годината на екологията. Това съобщиха от пресцентъра на Община Бургас.\r\nВсички участници и техните ръководители получиха дипломи и благодарствени писма от председателя на журито и организационния комитет.\r\nУчастието на бургаските ученици е част от договорените прояви за изпълнение на двугодишния руско – българския проект „Културата в детския свят“, в който са включени Центърът за подкрепа на личностното развитие – Бургас и Школата по изкуства „Е.М Стомпелев“ от град Ярославл.\r\nПо този проект предстои посещение на учители от ЦПЛР по изобразително изкуство, ръководители на танцови и музикални формации в Русия, провеждане на майсторски класове, изложби и концерти, а така също и младежки лагери на разменни начала.", "date": "2018.02.07", "title": "Бургас: Ученици от Центъра за подкрепа на личностното развитие са наградени на международен конкурс в Ярославл"}
{"url": "http://www.focus-news.net/news/2018/02/07/2485994/afp-ozho-proveryava-vsichki-dostoverni-tvardeniya-za-izpolzvaneto-na-himicheski-orazhiya-v-siriya.html", "text": "Организацията за забрана на химическите оръжия (ОЗХО) увери в сряда, че проверява „всички достоверни твърдения\" за използването на химически оръжия в Сирия, на фона на нарастващите съобщения за предполагаемото им разгръщане от режима на Дамаск, предава AFP.\r\nМисията за установяване на факти от ОЗХО, която е получила мандат „да установи фактите около твърденията за употребата на токсични химикали...разследва всички достоверни твърдения\", се казва в изявление на организацията, в което се изразява в „сериозна загриженост\" по отношение на новите доклади.Тереза Герова", "date": "2018.02.07", "title": "AFP: ОЗХО проверява „всички достоверни твърдения“ за използването на химически оръжия в Сирия"}
{"url": "http://www.focus-news.net/news/2018/02/07/2486000/ministar-tsetska-tsacheva-sluzhitelite-na-zatvorite-prodalzhavat-da-nastoyavat-za-20-uvelichenie-na-zaplatite-nyama-kak-da-gi-vzema-ot-byudzhet-s-razpredeleni-5.html", "text": "На 25 януари беше последната ми среща със синдикатите на служителите в затворите, които продължават да настояват за 20% увеличение на възнагражденията. Няма как министърът на правосъдието да ги вземе от бюджет, който е разпределил 5%. Това каза министърът на правосъдието Цецка Цачева на заседание на парламентарната комисия по правни въпроси, предаде репортер на Агенция „Фокус“. „В диалога по отношение на подобряването на условията на труд нямаме спорове. Не така стои въпросът по отношение на възнагражденията на служителите в затворите“, посочи тя. „В бюджета за 2018 година общо са предоставени средства за увеличение на възнагражденията в размер на 5%“, припомни Цецка Цачева. „Била съм коректна през над 4-месечния диалог със синдикатите. Редица системи са недофинансирани, но такъв е законът, това са числата в бюджета“, коментира тя. „Съобразявам се със Закона за бюджета, така както е гласуван в пленарна зала“, заяви министърът. „Възможно е да се прецизират щатни бройки, това е направено още през декември 2017 година. Актуализирах щатното разписание, в което в затворите, където има най-голяма нужда сме прехвърлили бройки“, обясни Цецка Цачева. „Това, което е възможно по бюджета, го правим, и това не се отрича от синдикатите“, каза още тя.\r\nДепутатът от БСП Тодор Байчев коментира: „Бяхте поели определени ангажименти, имаше и предварителни разговори. От пресата научавам, че преговорите са доникъде“. „В затворите условията на труд са доста специфични, там могат да работят само здрави и силни, психически устойчиви хора“, посочи депутатът.\r\nБиляна ИВАНОВА", "date": "2018.02.07", "title": "Министър Цецка Цачева: Служителите на затворите продължават да настояват за 20% увеличение на заплатите, няма как да ги взема от бюджет с разпределени 5%"}
{"url": "http://www.focus-news.net/news/2018/02/07/2486001/faz-olaf-sholts-poema-i-posta-vitsekantsler-na-frg-tomas-de-mezier-nyama-da-bade-chast-ot-novoto-pravitelstvo.html", "text": "Кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федералното министерство на финансите на Германия, което до този момент бе поверено на християндемократите (ХДС). Но той ще бъде й новият вицеканцлер на ФРГ, съобщава националният ежедневник Die Frankfurter Allgemeine Zeitung, като се позовава на източници от партийните кръгове.\r\nСъщевременно бе съобщено, че Томас де Мезиер (ХДС), който до този момент заемаше поста на федерален министър на вътрешните работи, няма да бъде част от новото германско правителство. Федерално министерство на вътрешните работи ще бъде поверено на баварския Християнсоциален съюз (ХСС). Очаква се за министър да бъде назначен председателят на партията Хорст Зеехофер.Тереза Герова", "date": "2018.02.07", "title": "FAZ: Олаф Шолц поема и поста вицеканцлер на ФРГ, Томас де Мезиер няма да бъде част от новото правителство"}
{"url": "http://www.focus-news.net/news/2018/02/07/2486006/plovdiv-regionalnata-inspektsiya-po-okolnata-sreda-i-vodite-izvarshi-speshna-proverka-na-instalatsiyata-za-proizvodstvo-na-biogaz-v-selo-trud-sled-podadena-zhalba.html", "text": "Регионалната инспекция по околната среда и водите в Пловдив извърши спешна проверка на инсталацията за производство на биогаз в село Труд след подадена жалба. Това съобщиха за Радио „Фокус“ – Пловдив от институцията. Оттам уточниха, че в жалбата се настоява за инспектиране на складирани на площадката на фирмата суровини от неизвестен произход, използвани в производството на биогаз инсталацията. „При извършения обход експертите констатират, че на площадката има само биомаса, която се използва за производствения процес, а зареждането на торта продължава да се извършва посредством гъвкава връзка директно във ферментатора. От оператора е представен договор за доставка на биомаса. Експертите са установили, че за извършените дейности по третиране на отпадъци дружеството има издадено решение по Закона за управление на отпадъците“, обясниха от Регионалната инспекция по околната среда и водите в Пловдив. Като резултат, при проверката не са констатирани нарушения на екологичното законодателство.\r\nТони МИХАЙЛОВ", "date": "2018.02.07", "title": "Пловдив: Регионалната инспекция по околната среда и водите извърши спешна проверка на инсталацията за производство на биогаз в село Труд след подадена жалба"}
{"url": "http://www.focus-news.net/news/2018/02/07/2486003/petko-vasilev-komisiya-za-borba-s-protivoobshtestvenite-proyavi-pri-maloletni-i-nepalnoletni-plovdiv-119-detsa-sa-stanali-obekt-na-prestapni-posegatelstva-prez-2017-godina.html", "text": "119 деца са станали обект на престъпни посегателства през 2017 година. Това каза пред журналисти Петко Василев, заместник-председател на Местната комисия за борба с противообществените прояви при малолетни и непълнолетни в Пловдив, предаде репортер на Радио „Фокус“ – Пловдив. „През тази година са станали 7 блудства с деца, но това са само разкритите случаи“, каза Петко Василев. По думите му умишлените тежки телесни повреди са 6, а транспортните-4. „В Пловдив се водят на отчет 233 малолетни и непълнолетни деца. През педагогически стаи са преминали малко повече от 300 деца, 51 от които е свързано с употреба на наркотици“, каза Василев. Той посочи за пример няколко скучая с едно 15 годишно момче с агресивно поведение, което пръска със спрей в класна стая. Децата масово започват да се оплакват от главоболие и сълзене на очите. Пак същият подрастващ иска да отреже кичур коса от своята учителка. „Прокуратурата е преценила, че законът за борба с противообществените прояви е достатъчен, за да му повлияе и го е изпратила на комисията“, каза Василев. Той коментира, че обществен възпитател е успял да постигне положителна промяна в детето и в момента му е контролирано поведението.\r\nПо думи на Петко Василев 109 престъпления са извършили непълнолетните деца на територията на град Пловдив за 2017 година. „114 непълнолетни деца са извършили тези 109 престъпления“, каза Василев. По думите му малолетните, тези които не са навършили 14 години, са извършили 33 противообществени прояви. Най-много преобладават кражбите на лични и обществени имущества. За изминалата година те са били 81 или 60% от всички престъпления и противообществени прояви. „Естествено е кражбите да бъдат най-много, защото са характерни за тази възрастова  група“, каза Василев. Той коментира, че се наблюдава ръст на тежките телесни повреди от непълнолетни извършители.\r\nВесела КРЪСТЕВА", "date": "2018.02.07", "title": "Петко Василев, Комисия за борба с противообществените прояви при малолетни и непълнолетни-Пловдив: 119 деца са станали обект на престъпни посегателства през 2017 година"}
{"url": "http://www.focus-news.net/news/2018/02/07/2486009/kyustendil-s-plakati-sreshtu-nelegalnite-tsigari-sa-oblepeni-zhilishtnite-kvartali-i-tsentralnata-gradska-chast.html", "text": "С плакати срещу купуването на нелегални на цигари са облепени жилищните квартали и централната градска част на Кюстендил, предаде репортер на Радио „Фокус” – Кюстендил. Плакатите са с надпис: „Внимание! Когато купуваш нелегални цигари, ти финансираш организираната престъпност”. От плакатите, разлепени на различни места в Кюстендил, е видно, че кампанията се осъществява в партньорство с Министерство на вътрешните работи, Агенция „Митници“ и неправителствена организация.\r\nВенцеслав ИЛЧЕВ", "date": "2018.02.07", "title": "Кюстендил: С плакати срещу нелегалните цигари са облепени жилищните квартали и централната градска част"}
{"url": "http://www.focus-news.net/news/2018/02/07/2486010/vladimir-toshev-gerb-dunav-most-2-beshe-zavarshen-ot-parvoto-pravitelstvo-na-boyko-borisov-i-saorazhenieto-pomogna-za-razvitieto-na-regiona.html", "text": "Дунав мост 2  беше завършен от първото правителство на Бойко Борисов и съоръжението помогна за развитието на региона, каза за Радио „Фокус“-Видин Владимир Тошев, народен представител от ГЕРБ. На 7 февруари 2000 г. в Брюксел България и Румъния се договарят за изграждане на мост над Дунав при Видин-Калафат. „Съоръжението на практика свърза Видинския регион с други европейски държави. От национално значение важно бе, че се постигна интегрирането на нашата транспортна мрежа и с европейската“, посочи Владимир Тошев. \r\nСпоред народния представител с изграждането на предвидения скоростен път между Видин и Ботевград бизнесът ще има възможност да дойде и да се установи в региона. „С изграждането на този път ще осигурим един по-голям туристически поток към нашия регион и не на последно място ще улесним пътуването на видинчани до столицата“, допълни Тошев.  Той посочи, че денонощно през Дунав мост 2 при Видин – Калафат преминават около 2500 автомобила, от които 1300 са тежкотоварните камиони, като транспортният поток стимулира търговията в региона. \r\n„Много хора от областта взеха участие в изграждането на Дунав мост 2. Освен, че имаха осигурена работа, те успяха да повишат и квалификацията си“, коментира Владимир Тошев.\r\nАнна ЛОЗАНОВА", "date": "2018.02.07", "title": "Владимир Тошев, ГЕРБ: Дунав мост 2  беше завършен от първото правителство на Бойко Борисов и съоръжението помогна за развитието на региона"}
{"url": "http://www.focus-news.net/news/2018/02/07/2486013/memorandum-za-satrudnichestvo-mezhdu-obshtina-vratsa-i-natsionalna-kompaniya-industrialni-zoni-shte-bade-podpisan-na-8-fevruari.html", "text": "Утре, 8 февруари 2018 г., в град Враца в присъствието на министъра на икономиката Емил Караниколов ще бъде подписан Меморандум за сътрудничество между Община Враца и „Национална компания индустриални зони“ (НКИЗ) ЕАД. Това ъобщиха от пресцентъра на НКИЗ. Документът ще бъде подписан от изпълнителния директор на НКИЗ г-жа Антоанета Барес и от кмета на Община Враца г-н Калин Каменов в 13.00 часа в Голяма зала на хотел „Хемус“, бул. „Христо Ботев“ №1.\r\nОбщината и Националната компания ще работят съвместно за привличане на инвестиции във Враца и за обособяване на икономическа зона в града при конкретен интерес от инвеститори. \r\nИзпълнителният директор на НКИЗ Антоанета Барес ще се запознае с най-подходящите за инвестиции терени, както и с водените до момента преговори между екипа на кмета на града Калин Каменов и чуждестранни компании.\r\nНа форума ще присъстват представители от териториалното звено на Министерство на икономиката, ТПП, КРИБ, Българска стопанска камара (БСК), ОИЦ, директори на професионалните училища в община Враца, представители на бизнеса.", "date": "2018.02.07", "title": "Меморандум за сътрудничество между Община Враца и „Национална компания индустриални зони“ ще бъде подписан на 8 февруари"}
{"url": "http://www.focus-news.net/news/2018/02/07/2486011/sport-belomazhev-stana-evropeyski-shampion-v-dalgata-distantsiya-po-ski-orientirane.html", "text": "Станимир Беломъжев спечели титлата в дългата дистанция на Европейското първенство по ски ориентиране във Велинград. Беломъжев преодоля 19,8-километровото трасе за 1:34:39 минути. Той излезе първи в класирането около средата на дистанцията и запази аванса си до края. Българинът заслужи второ отличие от континенталния шампионат след бронза в средната дистанция преди два дни.\r\nСребърният медал днес заслужи Ойвинд Ватервалд (Норвегия), който финишира на 8 секунди след Беломъжев. Трети на 21 секунди завърши Едуард Хренников от Русия. От другите двама българи - Николай Димитров се нареди 36-и, а Боян Софин остана 45-и от 47 завършили.\r\nВ дългата дистанция при жените шампионка стана рускинята Мария Качкина, пред шведката Магдалена Олсон и друга рускиня Анастасия Кравченко. Стефания Беломъжева-Димитрова се класира 24-а, а Илиана Илиева завърши веднага след нея от 27 финиширали.  \r\nВ надпреварата при юношите българинът Мартин Пенчев остана четвърти на 58 секунди от място на подиума. Шампион е Йорген Баклид от Норвегия.", "date": "2018.02.07", "title": "Спорт: Беломъжев стана европейски шампион в дългата дистанция по ски ориентиране"}
{"url": "http://www.focus-news.net/news/2018/02/07/2486014/pazardzhik-vazstanoveni-sa-izpochupeni-peyki-vav-velingrad.html", "text": "Възстановени са изпочупени пейки във Велинград, съобщи за Радио „Фокус“ – Пазарджик Бояна Кирилова от Общината. Тя обясни, че Община Велинград е  възстановила и боядисала пейките, намиращи се пред блок „Гергана”. „Вместо изпочупените и разрушени пейки, вече има уютно кътче, където хората могат да поседнат и отдъхнат спокойно. Наред с тях бе подновена и укрепена част от оградата в парка около Християнския кръст. Действията по възстановяване на изпочупени или разрушени елементи и съоръжения в парковите пространства продължават“, допълни Кирилова. Според нея предстои изграждането, ремонтирането и боядисването на пейките в парка при „Женска баня”.\r\nВаня НИКОЛОВА", "date": "2018.02.07", "title": "Пазарджик: Възстановени са изпочупени пейки във Велинград"}
{"url": "http://www.focus-news.net/news/2018/02/07/2486012/tanya-nikolova-su-sv-sv-kiril-i-metodiy-plovdiv-ogromno-predizvikatelstvo-e-da-badem-parvoto-obshtinsko-uchilishte-v-balgariya-koeto-shte-obuchava-detsa-po-metoda-montesori.html", "text": "Огромно предизвикателство е СУ „Св. св. Кирил и Методий“ в Пловдив да бъде първото общинско училище в България, което ще въведе обучение по метода „Монтесори“ със започването на новата учебна 2018/2019 година. Това каза пред журналисти директорът на учебното заведение Таня Николова, предаде репортер на Радио „Фокус“ – Пловдив. Тя коментира, че обучението ще започне през септември при паралелка с ученици в първи клас с много ентусиазъм и с добре подготвена среда.\r\n„Тръгнахме с идеята, че след детската градина трябва родителите да имат шанс да предоставят на децата си обучение по този метод. Така тръгнахме, но когато започнахме да учим и да виждаме как ще се случат нещата в училище, се оказа че получихме още много ползи от метода „Монтесори“. Първо се презаредихме като учители и избегнахме този момент на „прегаряне“. При мен доста колеги пожелаха да преминат обучение по метода „Монтесори“. Това са учители с дълъг стаж от над 20 години, които добре познават традиционната методика и решиха, че ще сменят метода на преподаване, защото децата, да не се лъжем, вече са други“, коментира Таня Николова.\r\nДиректорът на СУ „Св. св. Кирил и Методий“ в Пловдив обясни, че класната стая, в която ще се обучават децата по метода „Монтесори“ ще е доста по-различна от познатите класни стаи. „Там няма да има фронтален метод на обучение. Отново ще е на центрове, децата ще работят на масички или на килимчета по четирима. В проекта за класната стая сме предвидили всяко дете да има личен шкаф. Обучението по „Монтесори“ ще го направим почти по класическия метод. Детето ще бъде в училище от 08.30 до 16.30 часа и с това ще завършва учебните занятия. Ще избегнем писането на домашни вкъщи, също ангажираността на родителите с децата след като се върнат от работа. Тежките раници и учебниците ще стоят в училище и затова всяко дете ще си има личен шкаф“, каза Николова. Тя посочи, че освен обучение в този кабинет, се прави  и т.нар. „опитно поле“ в училище, където ще се изнесе предмета „Предприемачество“, малко по-късно и предмета „Околен свят“ от втори клас. „Така или иначе, ние вече имаме външна класна стая, като се прави още един кабинет – т.нар. природо-исторически кабинет. В него отново децата ще работят по центрове, а експонатите в този музей ще ги подреждат те, като тук ще се провеждат занимания по „Човек и общество“ и „Човек и природа“, тъй като през зимния период не може навън. Обобщено казано, средата ще бъде напълно различна, така че да осигури на детето индивидуално обучение така, както е по метода “Монтесори“, каза директорът на СУ Св. св. Кирил и Методий“ в Пловдив.\r\nТони МИХАЙЛОВ", "date": "2018.02.07", "title": "Таня Николова, СУ „Св. св. Кирил и Методий“-Пловдив: Огромно предизвикателство е да бъдем първото общинско училище в България, което ще обучава деца по метода „Монтесори“"}
{"url": "http://www.focus-news.net/news/2018/02/07/2486015/60-godishna-zhena-e-ubila-bivshiya-si-saprug-i-blizo-dve-godini-e-poluchavala-pensiyata-mu.html", "text": "Окръжна прокуратура – Бургас предаде на съд Веселина Г., подсъдима за противозаконно лишаване от свобода на бившия си съпруг,  убийството му и поддържане на заблуда на служители от НОИ, че пострадалия е жив, за да получава пенсията му. Това съобщиха от пресцентъра на Окръжна прокуратура – Бургас. 60-годишната жена от Бургас е държала бившия си съпруг Димитър М., заключен в дома си в бургаския ж.к. \"Лазур\". По особено мъчителен начин те предумишлено е умъртвила Димитър М., като системно не му е давала достатъчно количество храна, вода и необходимите за заболяването му лекарства, лишила го е от необходимата квалифицирана медицинска помощ и грижи в болнични условия, вследствие на което е настъпила смъртта му.\r\nВеселина Г. е подсъдима и за това, че за периода от 1 септември 2014 г. до 31 август 2016 г. като пълномощник на Димитър М. е заблуждвала служител на НОИ – гр. Бургас, че Димитър М. (починал на 01.08.2014 г.) е жив и има право да продължи да получава пенсия за старост, в резултат на което служителят е наредил превод на пенсии на Димитър М. за периода от 01.09.2014 г. до 31.08.2016 г., по негова банкова сметка (общо 24 превода за посочения период), като с това е причинила имотна вреда на НОИ, в общ размер на 21 140 лева.\r\nОкръжен съд – Бургас е нарочил заседанието си за 20.02.2018 г.", "date": "2018.02.07", "title": "60-годишна жена е убила бившия си съпруг и близо две години е получавала пенсията му"}
{"url": "http://www.focus-news.net/news/2018/02/07/2486018/deputatat-ot-gerb-iglika-ivanova-sabeva-organizira-priemna-v-sevlievo-na-12-fevruari.html", "text": "Народният представител от ГЕРБ-Габрово Иглика Иванова-Събева ще проведе приемен ден в Севлиево. Това съобщиха от пресцентъра на партията. Приемната ще бъде на 12 февруари 2018 г., понеделник, от 14.00 ч. в офиса на ГЕРБ-Севлиево.", "date": "2018.02.07", "title": "Депутатът от ГЕРБ Иглика Иванова-Събева организира приемна в Севлиево на 12 февруари"}
{"url": "http://www.focus-news.net/news/2018/02/07/2486008/liderat-na-bsp-sofiya-kaloyan-pargov-sluchvashtoto-se-v-gartsiya-e-mnogo-pokazatelno-i-tryabva-da-go-nablyudavame-vnimatelno.html", "text": "Случващото се в Гърция е много показателно и трябва да го наблюдаваме внимателно. Това каза лидерът на БСП - София Калоян Паргов в ефира на \"Канал 3\", съобщиха от пресцентъра на ГС на БСП - София. Паргов коментира протестите в Атина срещу използването на името \"Македония\" от държавата Македония.\r\n\"В Гърция процесите тепърва предстоят, включително и вътрешнополитическите като залог за бъдещето на Ципрас, коментира Калоян Паргов. - Това е залог за бъдещето и на Зоран Заев. От изхода на тази ситуация зависи бъдещето на тези две държави във вътрешнополитически план. Няма съмнение, че самият Ципрас ще се опита да направи сделка. Тези протести в момента му помагат, за да може да бъде по-убедителен\".\r\nСпоред Калоян Паргов за България е добре Македония да се умиротвори. \"Важно е да развием съвместни икономически, инфраструктурни, транспортни и енергийни проекти, защото няма как да избягаме от тази най-романтична част от нашата история, коментира той. - Позицията за Македония е въпрос на българско самосъзнание. И много ми се иска в учебниците по история тя да бъде вплетена, за да може и следващите поколения да я носят в себе си. В политиката паметта е много важно нещо. В това отношение БСП може да бъде доста полезна, тъй като тя има знания и много помни. Ако, разбира се, някой иска да я чуе\".", "date": "2018.02.07", "title": "Лидерът на БСП - София Калоян Паргов: Случващото се в Гърция е много показателно и трябва да го наблюдаваме внимателно"}
{"url": "http://www.focus-news.net/news/2018/02/07/2486019/prof-petar-getsov-ban-za-godishninata-na-vtoriya-ni-kosmonavt-aleksandar-aleksandrov-po-vreme-na-predsedatelstvoto-v-balgariya-shte-se-saberat-kosmonavti-ot-vsichki-strani.html", "text": "За годишнината на втория ни космонавт Александър Александров по време на председателството в България ще се съберат космонавти от всички страни. Това каза директорът на Института за космически изследвания и технологии към БАН проф. Петър Гецов в интервю за Агенция „Фокус“.\r\nТой уточни, че тази година във връзка с Българското председателство на Съвета на ЕС се предвиждат няколко мероприятия по отношение на космическите изследвания и български принос в областта на космонавтиката. „Първото е на 23 февруари, когато в България ще дойде холандският бизнесмен Бас, който работи с Илън Мъск и разработва програмата „Марс-1“. Той идва тук, за да изнесе лекция точно по тази програма – набира хора за космоса, които мисля, че засега наброяват 100 души“, каза още проф. Гецов. \r\nПо думите му от 17 до 19 април ще има презентация на Европейската комисия за един от най-големите проекти на Европа – проектът „Коперникус“. „Това е огромна програма за наблюдение на Земята от космоса, има спътници, които доставят най-добрата информация, която може да се използва и за управление на риска, и за прецизност, и за борба с тероризма и т.н.“, каза още той и уточни, че това ще се случи на 17 април, а на 18 и 19 април ще има информационен ден, в който фирмите ще представят ползата на информацията от космоса за различни бизнес начинания. \r\n„През юни пък тук ще се съберат доста космонавти във връзка с годишнината на втория ни космонавт Александър Александров и неговата научна програма „Шипка“. В България ще дойдат космонавти от много страни, като имаме намерение да поканим и генералния директор на Европейската космическа агенция – г-н Вьорнер. С президента Румен Радев бяхме в Европейската космическа агенция и там му обещахме, че ще го поканим, така че имаме съгласите на президента всички тези мероприятия да бъдат под неговия патронаж“, обясни проф. Гецов.\r\nЦветилена СИМЕОНОВА", "date": "2018.02.07", "title": "Проф. Петър Гецов, БАН: За годишнината на втория ни космонавт Александър Александров по време на председателството в България ще се съберат космонавти от всички страни"}
{"url": "http://www.focus-news.net/news/2018/02/07/2486021/the-times-of-israel-svetovniyat-evreyski-kongres-prizova-kam-aktivni-deystviya-za-predotvratyavaneto-na-lukov-marsh-v-balgariya.html", "text": "Вицепредседателят на Световния еврейски конгрес Робърт Сингер предаде петиция, подписана от повече от 175 хил. души на българския министър-председател Бойко Борисов в знак на протест срещу планирания в София от неонацистки групи „Луков марш“ , почитащ паметта на местен лидер, имащ близки връзки с Третия райх, пише  The Times of Israel.\r\nФакелното шествие почита Христо Луков, тогавашен военен министър и лидер на пронацистката организация на Българските национални легиони, които подкрепят антисемитското законодателство, което лишава евреите от права. То се провежда ежегодно от 2003 г. в столицата София и тази година ще се проведе на 17 февруари. \r\n„Това е неонацистко шествие“, заяви Сингер. „Знаем, че това е маргинален феномен, че българският народ не го подкрепя и правителството не го подкрепя, че кметът на София полага усилия да го забрани, но той продължава“, допълни той.\r\nВ петицията, стартирана януари, българските власти са призовани да забранят шествието, а не просто да не издават разрешение то да се провежда. Сингер е предал отпечатана версия на документа. \r\n„Не трябва да има място на улиците на европейска столица за парад, който почита мъж и епоха, които представляват най-зловещата част от историята ни. В контекста на българската и европейската история, разрешаването на „Луков марш“ ще е нещо отвратително“, пише в призива. В него се отбелязва, че през първите шест месеца на 2018 г. България поема ротационното председателство на Съвета на ЕС.\r\n„В тази позиция българската нация ще трябва да поддържа споделените ценности на ЕС, включително тези на толерантността и отхвърлянето на екстремизма и антисемитизма“, пише в петицията. „Не би било нормално в страната начело на ЕС да се позволи парад с факли, облечени в тъмно сподвижници на мъж и идеология, символизиращи най-тъмният период от ХХ век“, пише в документа. \r\nСингер допълни, че пуснатата в интернет петиция е получила подкрепа не само от еврейските организации, но и от „много хора по света“, включително и от български граждани. „Съдейки се по имената, повечето не са евреи“, посочи той.  Виктор Турмаков", "date": "2018.02.07", "title": "The Times of Israel: Световният еврейски конгрес призова към активни действия за предотвратяването на „Луков марш“ в България"}
{"url": "http://www.focus-news.net/news/2018/02/07/2486016/burgas-momentni-previsheniyata-na-normite-za-sadarzhanie-na-benzen-vav-vazduha-sa-otcheteni-v-stantsiyata-kv-dolno-ezerovo.html", "text": "Превишенията на бензен, които са отчетени в станцията кв. „Долно Езерово“ в Бургас, са моменти. Това каза на брифинг по повод зачестилите сигнали за неприятни миризми в града Тонка Атанасова, директор на РИОСВ-Бургас, предаде кореспондентът на Радио „Фокус“-Бургас. Общо 22 проверки са извършили инспекторите на РИОСВ-Бургас през последните месеци на Нефтозавода и предприятието за производство на материали от дървесина „Кроношпан“. Поводът са подаваните сигнали от граждани за неприятни миризми. Общо извършените проверки на Нефтопреработвателното предприятие са пет. Проверени са всички данни, които операторът извършва от производствената площадка, собствените измервания, както и от трите измервателни станциите, които работят на територията на Община Бургас. Установено е, че няма превишение на нормите серни, азотни съединения и сероводород. По отношение на бензена и ацетона също няма превишение. \r\n„При проверка на основна площадка на завода се обработват старите екологични щети. Вероятно в комбинация с климатичните условия се усеща миризмата, която в Бургас се усеща винаги“, каза Атанасова. Тя добави, че заводът е трябвало да предприеме действия, с които да ограничи тази миризма. По време на проверката не са предоставени записи за спазване на условия по издаденото комплексно разрешително, заради което ще се наложат санкции. Извършени са и 17 проверки на предприятието за производство на материали от дървесина „Кроношпан“. При съвместна проверка с Общината се е усетила миризма на пропарена дървесина в светлата част на деня. Установено е, че не е спазено условие за ограничаване на миризмите от територията на завода. “ След като те получават множество сигнали, препратени от тел.112 и от граждани ,е трябвало да проверят метеостанциите, да проверят климатичните условия и да ограничат действията за намаляване на производствените мощности“, каза още Атанасова. Санкциите за двата завода ще са от 60 000 до 100 000 лева.\r\nЩе се създаде платформа за изграждане на система за гореща телефонна линия до края на месеца. Ще се записват автоматично всички подадени от гражданите сигнали денонощно, както и от Общината и от тел.112. Номерът ще се обяви до две седмици на сайта на екоинспекцията.\r\nНа срещата бе и зам.-кметът на Община Бургас Руска Бояджиева и д-р Георги Митев, председател на постоянната комисия по околната среда и водите в Общински съвет-Бургас.\r\nМария РУСЕВА", "date": "2018.02.07", "title": "Бургас: Моментни превишенията на нормите за съдържание на бензен във въздуха са отчетени в станцията кв. „Долно Езерово“"}
{"url": "http://www.focus-news.net/news/2018/02/07/2486022/blagoevgrad-xi-ou-hristo-botev-otbelyaza-170-godini-ot-rozhdenieto-na-svoya-patron-s-praznichen-kontsert-spektakal-pismo-do-badeshteto.html", "text": "XI ОУ „Христо Ботев“ в Благоевград отбеляза 170 години от рождението на своя патрон с празничен концерт-спектакъл „Писмо до бъдещето“. Това съобщиха от пресцентъра на Общината. Официални гости на събитието, което се проведе в ДТ „Никола Вапцаров“, бяха заместник- министърът на образованието и науката Деница Сачева, заместник-кметът на Благоевград Иво Николов, председателят на Общински съвет Радослав Тасков, началникът на Регионалното управление на образованието Ивайло Златанов, началникът на общинския отдел „Образование“ Симона Митова и други.  \r\nПриветствие към присъстващите гости, родители, учители, ученици отправи директорът на учебното заведение Марияна Митова. „Благодаря на  кмета д-р Атанас Камбитов, на ръководството на Община Благоевград, на председателя на Общински съвет Радослав Тасков за подкрепата! В тяхно лице сме виждали винаги съмишленици, съидейници, подкрепа , приятелство и заедно с тях в едно такова време на бездуховност, ние продължаваме да пишем историята на българското образование и на българската култура“, каза в част от приветствието си директор Митова и категорично заяви, че XI ОУ „Христо Ботев“ ще продължи да бъде устойчиво, да се развива, да бъде храм на мисълта и духа, да задоволява потребностите на учениците, спазвайки всички закони на едно общество, на съвременно образование. \r\nС рецитал на едни от най- знаковите стихотворения, драматургия на произведения на Христо Ботев, песни и танци, учениците отдадоха своята почит към делото и живота на един от най- видните пазители и ценители на България. По време на концерт- спектакъла бяха наградени учениците в конкурса за стихотворение и рисунка „Живеем в земята на Ботев“.", "date": "2018.02.07", "title": "Благоевград: XI ОУ „Христо Ботев“ отбеляза  170 години от рождението на своя патрон с празничен концерт-спектакъл „Писмо до бъдещето“"}
{"url": "http://www.focus-news.net/news/2018/02/07/2486025/rosen-plevneliev-dade-pokazaniya-po-deloto-sreshtu-nikolay-nenchev-za-remonta-na-dvigatelite-na-mig-ovete.html", "text": "Росен Плевнелиев (президент на Р България в периода 2012-2017 г.) даде показания по делото срещу бившия министър на отбраната Николай Ненчев за ремонта на двигателите на руските МиГ-29, предаде БНР. В процеса показания вече даде действащият държавен глава Румен Радев, който е един от основните свидетели срещу Ненчев, в качеството си на бивш командващ на Военновъздушните сили.\r\nСпоред прокуратурата в периода от май – септември 2015 година Николай Ненчев е скрил в каса в кабинета си действащ договор за ремонт на руските изтребители с фирмата производител – \"РСК МиГ\" и започнал преговори с Полша. Резултатът, се твърди в обвинителния акт – в риск е била поставена летателна годност на българските военновъздушни сили и безопасността на пилотите ни.\r\nВ показанията си пред Софийския градски съд президентът Румен Радев оцени действията на бившия министър на отбраната като \"катастрофа\", от която \"авиацията ни е изпаднала в пълен колабс\". \r\nОбратна е тезата на Ненчев и на част от свидетелите дотук – хора от екипа му – решението за преговори с Полша е било продължение на политиката на НАТО за диверсификация от Русия, формирана на срещата на държавните глави на страните-членки от НАТО в Уелс през 2014 година. Призоваването на президента Плевнелиев беше по искане на прокуратурата, но и защитата на Ненчев заяви, че намира този разпит за много важен, тъй като той е бил ръководител на делегацията, като държавен глава, на срещата в Уелс на 3 и 4 юли 2014 година, когато именно се вземат тези решения.\r\nПред съда президентът Плевнелиев намери политическо обяснение на избора да бъде предпочетена Полша пред  Русия, като се върна към анексията на Крим, последвалия форум на НАТО в Уелс и посланията оттам да се действа отговорно, заедно и като се търси разграничение от руското въоръжение. Там е било договорено да има и повече пари за отбрана и съвместимост с натовските стандарти. В Уелс е била дадена за пример Полша, която успяла да надгради своите МиГ-29 със собствени сили. Това именно и държавният глава по това време е разказал на министъра на отбраната Николай Ненчев, а после свикал Консултативен съвет за национална сигурност, малко преди инкриминирания по делото период, където пък всички политически сили, без БСП и \"Атака\", се обединили около необходимостта от повече пари за отбрана плюс диверсификация. От разпита на държавния глава става ясно, че, според него, действията на министър Николай Ненчев по това време, за това кой да ремонтира МиГ-29, е било и в синхрон с държавната политика. \r\n\"Аз не съм запознат с конкретиката какви са тези договори, какви са условията в тях, съвместимостта е принцип, а не договор, посока, а не конкретика в детайл, на туй отгоре съвместимостта е начало на нещо. Да, ние зададохме посоката за съвместимост, но същевременно преди това е имало съществуващи договори. Те би следвало да продължат да се изпълняват, а същевременно да се настрои машината към новите обстоятелства\", каза Росен Плевнелиев след като даде показания.", "date": "2018.02.07", "title": "Росен Плевнелиев даде показания по делото срещу Николай Ненчев за ремонта на двигателите на МиГ-овете"}
{"url": "http://www.focus-news.net/news/2018/02/07/2486023/proekt-na-obshtina-dobrich-osiguryava-topal-obyad-na-sotsialno-slabi-grazhdani.html", "text": "Община Добрич предоставя топъл обяд на 110 социално слаби граждани в изпълнение на проект „Грижа за по–добър живот“, финансиран по Оперативна програма за храни и/или основно материално подпомагане от Фонда за европейско подпомагане на най-нуждаещи се лица. Това съобщиха от пресцентъра на Община Добрич. Проектът се изпълнява от октомври 2017 и ще продължи до април 2018 г. След това отново ще бъде възобновен. Дейностите стартираха от 3 януари миналата година след неговото одобрение и подписан договор за безвъзмездна финансова помощ между Община Добрич и Агенцията за социални подпомагане. В продължение на месеци най – нуждаещите се граждани на Добрич получават топъл обяд и имат възможност да осигурят прехраната си в различните сезони на годината. Целта е да бъдат обхванати повече граждани, които нямат близки, които да се грижат за тях, самотно живеещи и семейства, получаващи минимални пенсии, както и скитащи и бездомни деца и лица. Предвид идентифицираните потребностите на жителите на Община град Добрич и възможността за предоставяне на топъл обяд в по-продължителен период през месец май 2017 г. Общината в качеството си на партньорска организация-бенефициент подписа промяна в Договора, отразяваща период на предоставяне на услугата до 31.12.2019 г.с  продължителност 17 брой месеци и актуализиран бюджет на обща стойност 130 510,60. лв. По този начин Община Добрич ще продължи да изпълнява този важен проект, който се приема добре и предоставя грижа и внимание към най – уязвимите групи. Той е част от стратегията за социални услуги на Община Добрич за създаване на условия за пълноценно участие в обществения живот на хората в неравностойно положение и с риск от социално изключване, чрез предоставянето на достъпни и качествени социални услуги и грижа.", "date": "2018.02.07", "title": "Проект на Община Добрич осигурява топъл обяд на социално слаби граждани"}
{"url": "http://www.focus-news.net/news/2018/02/07/2486026/euractive-holandskiyat-ministar-predsedatel-ohladi-nadezhdite-na-balgariya-za-chlenstvo-v-shengen-i-v-evrozonata.html", "text": "Холандският министър-председател Марк Рюте заля със студена вода амбициите на България да се присъедини в Шенгенското пространство и допълни, че страната трябва да работи още, за да изпълни критериите за присъединяване към Еврозоната, предава  Euractive.\r\nРюте е на двудневно посещение в България по покана на българския си колега Бойко Борисов. България в момента е поела ротационното председателство на Съвета на ЕС. Борисов иска да прекрати дългогодишната съпротива от някои страни членки на ЕС за присъединяването към Шенген, сред които и Холандия. \r\n„Подкрепяме влизането на България в Шенген, но работата не е приключила. Тя изисква усилия от мнозина участници в процеса, включително и България. Но искам да поздравя Борисов за постигнатото до момента. Както казва председателя на Европейската комисия Жан-Клод Юнкер – има все още определена работа, която България трябва да свърши и смятам, че тя ще я свърши“, допълни Рюте. \r\n„Също така бих желал да поставя ударение върху големите постижения на България по отношение на външния ѝ дълг и икономическия ръст, така и по другите важни критерии, които са задължителни за пълноправно членство в Еврозоната. В това отношение България ясно напредва в правилната насока“, допълни министър-председателят на Холандия.  Виктор Турмаков", "date": "2018.02.07", "title": "Euractive: Холандският министър-председател охлади надеждите на България за членство в Шенген и в Еврозоната"}
{"url": "http://www.focus-news.net/news/2018/02/07/2486020/albena-georgieva-oblasten-upravitel-na-vidin-glavnata-tsel-na-organizatorite-na-protestite-svarzani-sas-zatvaryaneto-na-glaven-pat-e-79-e-iztsyalo-politicheska.html", "text": "Главната цел на организаторите на протестите, свързани със затварянето на главен път Е-79, е изцяло политическа, е изцяло политическа. Това каза Албена Георгиева, областен управител на Видин, на пресконференция във връзка с проведените в последните 2 съботи протести на жители на Северозападния регион с искане за изграждане на магистрала Видин - София и тунел под Петрохан, предаде репортер на Радио „Фокус“ – Видин. Георгиева допълни, че е убедена, че широко прокламираната от организаторите цел- изграждането на  магистрала, е второстепенна цел. \r\n„Бих ги призовала да не използват тази наистина значима гражданска кауза за собствени политически цели“, каза  Албена Георгиева. Тя посочи, че правото на протест е право на всеки български гражданин, но разбира се при спазване на определени правила и норми, залегнали в закона. „През изминалите две съботи международният път Е-79 бе затварян с часове наред без да има съответните разрешения за това – уточнявам, че международният път Е-79 е част от републиканската пътна мрежа, собственост на Агенция „Пътна инфраструктура“. Кметовете на съответните общини, през които пътят минава, нямат правомощия да дават или да отказват разрешение за протест на този път, нито пък аз, като областен управител, мога да дам разрешение или отказ за подобна проява. Това може да направи единствено собственикът на пътя. И при двата изминали протеста – и на 27 януари, и на 3 февруари, нито е имало искане за подобна проява, нито е имало разрешение за затваряне на международен път Е-79, както многократно каза председателят на Агенция „Пътна инфраструктура“ инж. Дончо Атанасов“ , заяви областният управител на Видин. \r\nТя коментира, че в момента от едната страна са пътуващите и превозвачите, които също искат път, но искат и да си свършат работата, а от другата страна са хората, които искрено участват в протеста. „Има огромно недоволство сред превозвачите. Изминалата събота пътят е бил блокиран за движение повече от 4 часа, в колоните освен леки и тежкотоварни автомобили, е имало и автобуси, пътували са както деца, така и възрастни хора. Образували са се колони от 4 км и в двете посоки, това е довело до затруднение при движение и затруднение при преминаване на граничен контролно-пропускателен пункт „Дунав мост 2“. Считам това за категорично недопустимо“, каза областният управител.\r\nТази събота, 10 февруари отново се предвижда протест, при който се очаква да бъде блокиран пак главен път Е-79 при Видин.\r\nАнна ЛОЗАНОВА", "date": "2018.02.07", "title": "Албена Георгиева, областен управител на Видин: Главната цел на организаторите на протестите, свързани със затварянето на главен път Е-79, е изцяло политическа"}
{"url": "http://www.focus-news.net/news/2018/02/07/2486004/pri-obzhalvane-na-otstranyavaneto-ot-dlazhnost-na-kmeta-na-obshtina-septemvri-marin-rachev-deloto-shte-bade-gledano-na-13-fevruari.html", "text": "При обжалване на Определението на Специализирания наказателен съд в София, с което бе отстранен от длъжност кметът на община Септември Марин Рачев, съдебното заседание е насрочено за 13 февруари от 10.00 часа. Това съобщиха за Радио „Фокус“ – Пазарджик от Специализирания наказателен съд. То ще бъде гледано от Апелативния специализиран наказателен съд. По време на  свое заседание на 5 февруари съдът отстрани освен кмета на общината и Станой Милов, специалист по инвеститорски контрол в общината. Той прие аргументите на Специализираната прокуратура, че двамата могат да повлияят на свидетели, работещи в общината, да укрият или манипулират документи и други доказателства по разследването срещу тях. Специализираната прокуратура е наложила на кмета Рачев забрана да напуска страната до приключване на досъдебното производство срещу него.\r\nВаня НИКОЛОВА", "date": "2018.02.07", "title": "При обжалване на отстраняването от длъжност на кмета на община Септември Марин Рачев, делото ще бъде гледано на 13 февруари"}
{"url": "http://www.focus-news.net/news/2018/02/07/2486030/petar-mladenov-ministerstvo-na-mladezhta-i-sporta-balgariya-poluchi-svetovno-priznanie-na-mladezhkiya-forum-na-ikonomicheskiya-i-sotsialen-savet-na-oon-v-nyu-york.html", "text": "България получи световно признание на Младежкия форум на Икономическия и социален съвет на ООН в Ню Йорк. Това каза в интервю за рубриката „България обича младите“ по Радио „Фокус“ Петър Младенов, началник на отдел „Младежки политики“ в Министерството на младежта и спорта. По думите му систематичната политика, водена от министъра на младежта и спорта Красен Кралев и правителството, е позволила на Фонда на ООН за население и развитие да припознае България като лидер в младежките политики в балканския регион. \r\n„Но пък те ни дават за пример и на световно ниво, поради факта, че винаги имаме младежки представител във форуми на високи равнище, когато се взимат ключови решения. Ние се опитваме да подпомагаме участието на млади хора в такива форуми, така че, наистина, техният глас да бъде чут“, заяви Петър Младенов и допълни, че споразумението, до което министър Кралев и зам.-генералният директор на Фонда Лаура Лонден са стигнали, е България да кандидатства за членство в група от страни на ООН, определени като „шампиони по младежки политики“. \"Това беше сред най-престижните срещи на министър Кралев в Ню Йорк, тъй като от Фонда избраха да се срещнат единствено с българския министър измежду всички 60\", разкри Младенов.", "date": "2018.02.07", "title": "Петър Младенов, Министерство на младежта и спорта: България получи световно признание на Младежкия форум на Икономическия и социален съвет на ООН в Ню Йорк"}
{"url": "http://www.focus-news.net/news/2018/02/07/2486027/sport-sports-illustrated-naredi-nedyalkov-sred-novite-zvezdi-na-mls.html", "text": "Доскорошният ляв бек на ЦСКА-София Антон Недялков попадна в престижна класация на сп. Sports Illustrated. В материал подгряващ новия сезон в МЛС, нашият национал е поставен на номер 14 сред 15-те нови звезди в първенството. Защитникът, който отиде в Далас със съдействието на Христо Стоичков изпреварва бившият играч на Сарагоса и Селтик Ефраин Хуарес. Мексиканецът подсили тази k зима тимът на Ванкувър. Безспорният номер едно в класацията е бившият футболист на Арсенал и Реал Сосиедад Карлос Вела. От по-популярните в Европа имена там попадат още Грегър Ван Дер Вил, Фелипе Гутиерес и Магнус Ериксон. Младоци от Латинска Америка попълват елитната компания.", "date": "2018.02.07", "title": "Спорт: Sports Illustrated нареди Недялков сред новите звезди на МЛС"}
{"url": "http://www.focus-news.net/news/2018/02/07/2486024/probiv-v-pregovorite-za-golyama-koalitsiya-v-germaniya-obzor.html", "text": "Близо четири месеца и половина след изборите за Бундестаг, в сутрешните часове на сряда, 7 февруари, в Берлин бе сключено споразумение за съставянето на нова голяма коалиция между Съюза (ХДС/ХСС) и Германската социалдемократическа партия (ГСДП). Почти веднага след това се появи и информация за разпределението на федералните министерства между трите партии. \r\nВсе още не е официално обявено кои министерства ще бъдат поети от християндемократите на канцлера Ангела Меркел, но от информацията до този момент за разпределението на ресорите сред другите партии може да се достигне до заключението, че ХДС ще поеме шест от ведомствата.\r\nСоциалдемократите също ще отговарят за общо шест министерства - на външните работи, на финансите, на труда, по въпросите за семейството, на правосъдието и на околната среда. Председателят на Германската социалдемократическа партия (ГСДП) Мартин Шулц ще замени Зигмар Габриел на поста министър на външните работи на ФРГ. Кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федералното министерство на финансите на Германия. Той ще бъде също и новият вицеканцлер на ФРГ.\r\nХристиянсоциалният съюз (ХСС) ще ръководи Министерството на вътрешните работи. Ресорът може да бъде поверен на председателят на партията Хорст Зеехофер. За ХСС е също са и Федералното министерство на транспорта и дигиталните технологии и Федералното министерство на развитието.\r\nТова означава, че ХДС ще отговаря за Федералното министерство на икономиката, Федералното министерство на отбраната, Федералното министерство на земеделие, Федералното министерство на образованието и Федералното министерство на здравеопазването. От нейните редици вероятно ще бъде и министърът, който отговаря за Канцеларията на Канцлерството.\r\nПредварителното коалиционно споразумение между трите партии бе постигнато на 12 януари след рекорден рунд от преговори, продължили повече от денонощие. На 21 януари ГСДП гласува на извънреден конгрес в Бон за започване на официални разговори със Съюза (ХДС/ХСС) за съставяне на нова голяма коалиция в Берлин. Решението обаче бе взето с крехко мнозинство. Младежкият съюз на партията (ГСДП) разкритикува решението на делегатите за влизане в преговори със Съюза (ХДС/ХСС) като „безсмислен обратен завой“ и обяви, че ще продължи кампанията срещу съставяне на нова голяма коалиция. \r\nПреговорите за съставяне на новото правителство на Германия стартираха на 28 януари, четири месеца след изборите за федерален парламент. В следващите дни работни групи с представители на трите партии заседаваха в отделни рундове за конкретни теми. Очакванията от тях бяха големи – повече от 120 дни в Берлин не можеше да бъде съставено ново правителство, ситуация, която няма аналог в следвоенната история на Германия. В следващите седмици предстои членовете на ГСДП да се произнесат за споразумението, постигнато от ръководството. След това ще стане възможно да се пристъпи към съставяне на правителството. Очаква се то да бъде формирано до Великден.Тереза Герова", "date": "2018.02.07", "title": "Пробив в преговорите за голяма коалиция в Германия (ОБЗОР)"}
{"url": "http://www.focus-news.net/news/2018/02/07/2485949/plovdiv-eksperti-na-mosv-oshte-rabotyat-po-ustanovyavaneto-na-prichinite-za-zamarsyavaneto-na-reka-mechka.html", "text": "Експерти на Министерството на околната среда и водите (МОСВ) още работят по установяването на причините за замърсяването на река Мечка. Това съобщи за Радио „Фокус”-Пловдив говорителят на РИОСВ-Пловдив. Експертите са взели проби от следите от бяла пяна, за да установяват причините за замърсяване на реката. Те са извършили обход по течение на реката от квартал „Дебър“ до заустването на река Мечка в река Марица. Водата е с бял цвят, но без мирис. Взети са проби от 3 пункта ( от замърсените води на река Мечка –  преди и след вливането й в Марица. Измерените стойности в кв. „Дебър“  показват рН – 8,21, електропроводимост – 577 µS/сm, в кв. „Любеново“ – рН е 8,38, електропроводимост – 613 µS/сm, а до устието на река Марица – рН е 8,21,  а електропроводимостта – 632 µS/сm. Измерените на място стойности са в норми. При проверката са взети проби за анализ на азот, форфор, органични вещества и пестициди от групата на полициклични ароматни въглеводороди и др. Те ще бъдат изследвани от Регионална лаборатория в Пловдив към Изпълнителната агенция по околна среда.\r\nЕкипът от експерти на трите структури на МОСВ – РИОСВ, Басейнова дирекция „Източнобеломорски район“ и Регионалната лаборатория на ИАОС в Пловдив е бил сформиран незабавно след получаване на сигнала за замърсяване на река Мечка вчера в късния следобед.\r\nЦветана ТОНЧЕВА", "date": "2018.02.07", "title": "Пловдив: Експерти на МОСВ още работят по установяването на причините за замърсяването на река Мечка"}
{"url": "http://www.focus-news.net/news/2018/02/07/2486032/ministar-ekaterina-zaharieva-prie-ministara-na-ikonomikata-na-republika-turtsiya.html", "text": "В икономическите отношения между България и Турция държим на практическо сътрудничество във всички сфери от взаимен интерес. Трябва да се фокусираме в позитивните неща и да търсим нови възможности както за сближаване на бизнеса, така и за увеличаване на инвестициите от двете страни. Това заяви заместник министър-председателят и министър на външните работи Екатерина Захариева пред министъра на икономиката на Република Турция Нихат Зейбекчи, който е на посещение у нас, съобщиха от пресцентъра на МВнР. \r\nБългарският вицепремиер отбеляза, че двустранният стокообмен за първите девет месеца на 2017 г. възлиза на 2,91 млрд. евро и бележи ръст в сравнение със същия период на 2016 г. Двамата събеседници се съгласиха, че съществува значителен потенциал за задълбочаване на търговско-икономическото сътрудничество в приоритетните за двете страни сектори - енергетика и енергийна инфраструктура, инвестиции, животновъдство, транспорт и туризма. \r\nБългарското председателство на Съвета на ЕС е голяма възможност както за България, така и за Турция, отбеляза от своя страна министър Зейбекчи.", "date": "2018.02.07", "title": "Министър Екатерина Захариева прие министъра на икономиката на Република Турция"}
{"url": "http://www.focus-news.net/news/2018/02/07/2486017/ministar-tsetska-tsacheva-nad-138-mln-leva-shte-sa-neobhodimi-za-10-uvelichenie-na-zaplatite-na-sluzhitelite-v-zatvorite.html", "text": "Според изчисление с 10% увеличение сумата е над 13,8 млн. лева. От бюджета, с който министерството разполага в момента, няма как. А за увеличение с 20% сумата е в двоен размер. Това каза пред журналисти министърът на правосъдието Цецка Цачева в отговор на въпрос колко средства от бюджета ще са необходими, за да се изпълни искането на служителите в затворите за 20% увеличение на заплатите след заседание на парламентарната комисия по правни въпроси, предаде репортер на Агенция „Фокус“. „В Министерството на финансите се правят анализи. Търсят се варианти за доближаване на възнагражденията на служителите в охраната и в ГД „Изпълнение на наказанията“. На този етап се търси решение на въпроса“, посочи тя. „В диалог съм с министър-председателя Бойко Борисов и с финансовия министър Владислав Горанов. През дните от искането на синдикатите до момента предоставяме всякаква информация, която се изисква от нас по отношение на бюджетите“, обясни министърът. „Диалогът със синдикатите на Главните дирекции „Охрана“ и „Изпълнение на наказанията“ не е преустановен. Наясно съм с исканията им“, посочи Цецка Цачева. „Винаги съм споделяла пред тях, че трябва да има съответствие във възнагражденията, но 20% не са получили дори служителите в МВР“, коментира тя. В отговор на въпрос защо полицаите да могат да получат 100 млн. лева, а служителите в затворите не министърът посочи: „Не ми е известно полицай да е получил част от тези пари“.\r\nБиляна ИВАНОВА", "date": "2018.02.07", "title": "Министър Цецка Цачева: Над 13,8 млн. лева ще са необходими за 10% увеличение на заплатите на служителите в затворите"}
{"url": "http://www.focus-news.net/news/2018/02/07/2486028/albena-georgieva-oblasten-upravitel-na-vidin-izgrazhdaneto-na-magistralen-pat-v-otsechkata-ot-ruzhintsi-do-vidin-shte-bade-po-iztsyalo-novo-trase.html", "text": "Изграждането на магистрален път в отсечката от Ружинци до Видин ще бъде по изцяло ново трасе, каза на пресконференция Албена Георгиева, областен управител на Видин, предаде репортер на Радио „Фокус“ – Видин. Георгиева посочи, че тази година започват тръжните процедури за избор на изпълнители за строителство и надзор при изграждане на два участъка от цялото трасе, а именно - отсечката от Видин до Ружинци, с дължина 52 км, и от Мездра до Ботевград - 33 км, \r\n„Осъществяването на проект от подобен мащаб, за стотици милиони левове, изисква много време за техническа подготовка и администриране, много дейности преди реалната работа по проекта. Следващият месец ще бъде стартирана процедурата по избор на изпълнител за направлението Мездра – Ботевград, а през втората половина на годината ще бъде стартирана и процедурата по избор на изпълнител за участъка Видин – Ружинци. Акцентирам на това, че 90% от цялото трасе е магистрален път – тоест две активни ленти и една аварийна лента във всяка посока. Проектът е за изграждане на нова инфраструктура с габарит Г28, тоест автомагистрален път“, подчерта Албена Георгиева. Областният управител подробно описа какво ще представлява бъдещият път и от къде ще минава това изцяло ново трасе, с изпълнението на което транзитният трафик ще бъде изведен от населените места, с което ще се повиши безопасността на движение и ще се ограничи вредното влияние на шума и замърсяването на околната среда от тежкотоварния трафик от Дунав мост 2.\r\nОтсечката Видин – Ружинци ще бъде по нов терен и ще бъде с две платна с по две ленти за движение в посока и аварийна лента. Ще започва от четирилентовия обходен път при Дунав мост II. Новото трасе ще се отделя от път І-1 (сегашния Е79) на около 500 м след пътния възел с път ІІ-14 за Видин – Връшка чука. Пътят ще преминава източно от Новоселци и Слана бара, а след това между Дунавци, Търняне и Синаговци. Продължавайки към Димово, трасето ще се насочва на изток от Ивановци и ще пресича път ІІІ-141 между гара Срацимир и с. Срацимирово. След това ще продължава между с. Вълчек и съществуващата ж. п. линия Видин – София. Трасето ще пресича съществуващия път І-1, ще обхожда гр. Димово от запад и отново ще пресича път І-1. Продължавайки към с. Ружинци, новият път ще минава на юг от първокласния път между селата Медовница и Орешец. След това отново ще пресича път І-1 и, изнасяйки се на север от І-1, ще завършва преди с. Ружинци при км 58+128.\r\nВ участъка Видин – Ружинци ще има 7 пътни възли, чрез които новото трасе ще се свързва с пътната мрежа и с населените места в региона. Това са: пресичания с път ІІ-12 за връзка с гр. Видин и гр. Брегово и с път ІІ-14 за връзка с гр. Видин, с Войница, гр. Кула и ГКПП „Връшка чука“; п. в. „Видин“ – при отделяне от околовръстния път на гр. Видин; п. в. „Дунавци“ – при пресичането с път ІІІ-1413 за връзка с гр. Дунавци и Синаговци и Грамада; п. в. „Кула“ – при пресичането с път ІІІ-141 за връзка с гара Срацимир и с. Срацимирово и от там към Грамада; п. в. „Макреш“ – при пресичането с път за с. Вълчек и от там за връзка с път ІІІ-1403 към Макреш. Този пътен възел ще се ползва и за връзка с гр. Димово; п. в. „Бела“ – при пресичането с път І-1 за връзка за гр. Димово, Скомля и Бела. За намаляване на шума ще бъдат монтирани и шумозащитни съоръжения по участъците в близост до населените места.\r\nАлбена Георгиева припомни и думите на министъра на регионалното развитие Николай Нанков, и на председателя на АПИ инж. Атанасов, че през настоящата година ще стартира и предпроектното проучване за тунел под Петрохан, който ще осигури бързото придвижване между София, Монтана и Видин.\r\nНа пресконференцията присъстваха и заместник областните управители на област Видин Анжело Методиев и Елка Георгиева.\r\nАнна ЛОЗАНОВА", "date": "2018.02.07", "title": "Албена Георгиева, областен управител на Видин: Изграждането на магистрален път в отсечката от Ружинци до Видин ще бъде по изцяло ново трасе"}
{"url": "http://www.focus-news.net/news/2018/02/07/2486035/kyustendil-sadat-e-ostavil-v-aresta-nepalnoleten-mladezh-izvarshil-grabezh-v-dupnitsa.html", "text": "По искане на Районна прокуратура – Дупница съдът е оставил в ареста непълнолетния Х. Георгиев, обвинен за извършено от него престъпление по чл. 198, ал. 1, вр. чл. 63, ал. 1, т. 3 от НК. Това съобщиха от пресцентъра на Апелативна прокуратура-София. Досъдебното производство срещу него е започнало, след като той бил установен от разследващите органи като извършител на грабеж в гр. Дупница. \r\nОколо 22 ч. на 02.02.2018 г. обвиняемият Георгиев проникнал в чужд имот на ул. „Райна Княгиня“ в гр. Дупница и нанесъл побой на стопанката на къщата. Той удрял жената с ръце по главата и тялото и й причинил наранявания с нож в областта на врата. След това непълнолетният грабител отнел дамската чантичка на пострадалата с парична сума в размер на 200 лева и мобилен телефон м. „Самсунг“. \r\nНа следващия ден Георгиев е бил задържан от органите на реда.", "date": "2018.02.07", "title": "Кюстендил: Съдът е оставил в ареста непълнолетен младеж, извършил грабеж в Дупница"}
{"url": "http://www.focus-news.net/news/2018/02/07/2486033/makfaks-makedoniya-savetat-za-sigurnost-na-oon-shte-zasedava-za-kosovo.html", "text": "Ситуацията в Косово ще бъде тема на заседанието на Съвета за сигурност, което ще се проведе по-късно в сряда, предава македонската информационна агенция „Макфакс“. \r\nЩе бъде представен доклад за дейността на мисията на ООН в най-младата държава на Балканите (ЮМНИК). В документа, който ще бъде представен в рамките на заседанието, се посочва, че се наблюдава регрес в процесите, свързани с началото на работата на Специализирания съд за военни престъпленията и за демаркацията на границата с Черна гора. \r\nДокладът обхваща периода от 16 октомври 2017 г. до 16 януари тази година и в него сред най-важните събития е посочено убийството на един от лидерите на косовските сърби – Оливер Иванович. \r\nПозициите на Белград ще представи  сръбският външен министър Ивица Дачич, който в своето изложение ще представи оценката на неговата страна за настоящата ситуация в Косово и действията на ЮНМИК, съобщи МВнР на Сърбия.Тереза Герова", "date": "2018.02.07", "title": "„Макфакс“ (Македония): Съветът за сигурност на ООН ще заседава за Косово"}
{"url": "http://www.focus-news.net/news/2018/02/07/2486037/veliko-tarnovo-predstoi-tsyalostno-izmivane-na-ulitsite-v-grada.html", "text": "Цялостно измиване на улиците във Велико Търново предстои в най-скоро време. Това съобщиха от пресцентъра на Община Велико Търново. Процесът ще започне веднага, щом температурата на въздуха нощем се задържи положителна. Средносрочните метеорологични прогнози сочат, че това ще се случи след 19 февруари. Самото миене ще бъде във вечерните и нощните часове, когато трафикът е по-слаб.\r\nВече започна подготовката на улиците за измиването им. Над 40 служители на общинското предприятие „Зелени системи” почистват остатъците от инертните материали, разпръснати досега по уличната мрежа. Предстои обработката на настилките и с автоматизираната машина за метене.\r\nСлужителите на ОП „Зелени системи“ са разпределени в екипи и по райони. Почистването започна по централните улици на старопрестолния град, а през тази седмица се работи в квартал „Колю Фичето“.\r\nПоследващото измиване ще стартира от най-високите части на Велико Търново, ще обхване както централната част, основните булеварди и улици, а също и кварталите.", "date": "2018.02.07", "title": "Велико Търново: Предстои цялостно измиване на улиците в града"}
{"url": "http://www.focus-news.net/news/2018/02/07/2486036/vratsa-uslovna-prisada-poluchi-obvinyaem-prichinil-s-udar-postoyanna-slepota-na-dyasnoto-oko-na-mazh-v-s-borovan.html", "text": "По споразумение между Районна прокуратура – Бяла Слатина и защитата на подсъдимия Т. Илиев му е наложено наказание от десет месеца „Лишаване от свобода“ с тригодишен изпитателен срок за причиняване на тежка телесна повреда – престъпление по чл. 128, ал. 1, вр. чл. 63, ал. 1, т. 3 от НК. Това съобщиха от пресцентъра на Апелативна прокуратура-София. Непълнолетният Илиев е бил привлечен в качеството на обвиняем за това че, на 27 февруари 2017 г., в с. Борован, нанесъл удар на Д.Н. от Малорад, довел до постоянна слепота на дясното око на пострадалия. \r\nУведомена е и Местната комисия за борба срещу противообществените прояви на малолетните и непълнолетните – Борован за организиране на полагането на възпитателни грижи по отношение на подсъдимия. Определението на съда има характер на влязла в сила присъда.", "date": "2018.02.07", "title": "Враца: Условна присъда получи обвиняем, причинил с удар постоянна слепота на дясното око на мъж в с. Борован"}
{"url": "http://www.focus-news.net/news/2018/02/07/2486042/api-podpisan-e-dogovor-za-remonta-na-viadukt-zvezditsa-na-avtomagistrala-cherno-more.html", "text": "Подписан е договор за ремонта на виадукт „Звездица“ при 2-ри километър на АМ „Черно море“, в района на град Варна. В съоръжението ще бъдат инвестирани близо 3 млн. лв. от бюджета на Агенция „Пътна инфраструктура“ (АПИ). Това съобщиха от пресцентъра на АПИ.\r\nСъоръжението, което е над река „Звездишка“, е с дължина 400 метра. С основния му ремонт ще бъде санирана мостовата конструкция. Предвидено е полагане на ново асфалтобетоново покритие, нови дилатационни фуги, хидроизолация и отводнителна система. Виадуктът ще бъде с хоризонтална предпазна решетка в разделителната ивица, нови ограничителни системи и по-широки тротоари. \r\nИзпълнител е „ОРС-Инфраструктура“ ООД. Стойността на договора е 2 891 293 лв. с ДДС. Строителният надзор ще осъществява „Пътинвест-инженеринг“ АД. Техният договор е за 122 496 лв. с ДДС.\r\nРемонтните дейности е планирано да стартират, при подходящи метеорологични условия, до края на месец февруари. Срокът за изпълнение е 200 дни.", "date": "2018.02.07", "title": "АПИ: Подписан е договор за ремонта на виадукт „Звездица“ на автомагистрала „Черно море“"}
{"url": "http://www.focus-news.net/news/2018/02/07/2486041/yambol-izvarshva-se-prochistvane-na-stari-darveta-v-gradskiya-park.html", "text": "Стартираха санитарно-възстановителните дейности в парцела западно от Спортна зала „Диана“ в Градския парк на Ямбол. Това съобщиха от пресцентъра на Общината. Предвидено е да бъдат  премахнати  напълно изсъхналите дървета (гледичии и акации), болни и в пределна възраст широколистни с огромни хралупи тополи, видове от случаен произход без декоративна стойност като сливи и черен бъз. Дейностите включват още изваждане на пънове, прочистване на терена от падналата дървесна маса и подготовката му  за залесяване.\r\nСлед приключване на  санитарната сеч на изсъхнали, болни и с изчерпан капацитет дървета на тяхно място ще бъдат залесени декоративни широколистни и иглолистни видове, които ще обновят и тази паркова територия.", "date": "2018.02.07", "title": "Ямбол: Извършва се прочистване на стари дървета в Градския парк"}
{"url": "http://www.focus-news.net/news/2018/02/07/2486044/yambol-kukerlandiya-2018-posreshta-rekorden-broy-uchastnitsi-ot-blizo-80-maskaradni-grupi.html", "text": "Рекорден брой участници от общо 77 маскарадни групи ще дефилират в Ямбол по време на 19-то издание на Международния маскараден фестивал „Кукерландия – 2018“. Това съобщиха от пресцентъра на Община Ямбол. Зрелищното събитие ще бъде в рамките на четири последователни дни от 22 февруари до 25 февруари. Кулминацията е двудневният Парад на маскираните, провеждан в събота и неделя. Това съобщиха от пресцентъра на Общината. \r\nНачалото на програмата е в 10.00 часа. В събота първи ще дефилират представителите на домакините от община Ямбол – Кукерска група при Младежки дом „Г. Братанов“, която миналата година бе отличена от журито като носител на най-голямата награда. Половин час преди това ще бъде традиционното за ямболския фестивал „кукерско хоро“, с което се дава символичното начало на състезателното дефиле.\r\nОбщо 20 са новите групи, които ще се представят за първи път в Ямбол. Сред тях са кукерската група от бургаското с. Бродилово и „Кукер без маска“ от Малко Търново, съставът от с. Айдемир, Силистренско, кукерите от с. Столетово, Пловдивско, сурвакарите от с. Джерман, Кюстендилска област, „Васильовските дервиши“ от с. Семчово, Пазарджишко, „Турийските кукери“ от едноименното Старозагорско село, сурвакарите от с. Косача, Пернишко и др. Присъствието на маскарадни групи буквално от всички краища на България отново превръща „Кукерландия“ в едно от най-зрелищните и мащабни фестивални събития в страната. Провокативен и всеки път различен заради въвежданите допълнителни атракции, ямболският фестивал печели любовта на участници и публика с всяка изминала година. Показателно е, че само в рамките на последните 5-6 години броят на маскарадните групи се е увеличил двойно, а празникът привлича хиляди гости от страната и чужбина.\r\nХІХ Международен маскараден фестивал „Кукерландия“ – Ямбол 2018 се провежда под патронажа на министъра на културата г-жа Николина Ангелкова и с медийното партньорство на Българската национална телевизия.\r\nПовече за фестивала на: www.yambol.bg, www.kukerlandia.com, www.tourism-yambol.com.", "date": "2018.02.07", "title": "Ямбол: „Кукерландия 2018“ посреща рекорден брой участници от близо 80 маскарадни групи"}
{"url": "http://www.focus-news.net/news/2018/02/07/2486029/afp-angela-merkel-privetstva-ochakvanoto-ot-sveta-sporazumenie-za-formirane-na-pravitelstvo.html", "text": "Германският канцлер Ангела Меркел приветства постигнатото споразумение за нова управляваща „голяма коалиция“, за което каза, че е дълго време очаквано от международните партньори, предава AFP.\r\n„Убедена съм, че коалиционното споразумение, за което заедно се разбрахме може да изгради основите за добро и стабилно правителство, от което нашата  страна се нуждае и които мнозина по света очакват от нас“, заяви тя, след като сключи договора за формиране на коалицията четири месеца след парламентарните избори.  Виктор Турмаков", "date": "2018.02.07", "title": "AFP: Ангела Меркел приветства „очакваното от света“ споразумение за формиране на правителство"}
{"url": "http://www.focus-news.net/news/2018/02/07/2486034/horst-zeehofer-koalitsionnoto-sporazumenie-shte-pomogne-na-germaniya-da-prevazmogne-razdeleniyata.html", "text": "Председателят на Християнсоциалния съюз (ХСС) Хорст Зеехофер  заяви, че споразумението със социалдемократите за формиране на управляваща коалиция в Германия предлага положителен начин да се превъзмогне разделението и поляризацията в обществото на страната, предава Reuters.\r\n„Открихме правилния отговор на резултатите от парламентарните избори, които бяха трудни за нас, показвайки, че сме разбрали посланието и че ще има промяна на статуквото“, заяви Зеехофер пред репортери. \r\nЗеехофер, за когото се съобщи, че ще става вътрешен министър  на Германия, заяви, че споразумението от 177 страници е подходящо за „превъзмогване на разделението и поляризацията в нашата страна“ и го определи като извънредно позитивно.  Виктор Турмаков", "date": "2018.02.07", "title": "Хорст Зеехофер: Коалиционното споразумение ще помогне на Германия да превъзмогне разделенията"}
{"url": "http://www.focus-news.net/news/2018/02/07/2486045/politseyski-patrul-e-razpolozhen-sled-20-tiya-km-ot-pleven-v-posoka-ruse.html", "text": "Полицейски патрул с регистрационен номер 2775 и с радар е разположен след 20-тия км от Плевен в посока Русе на главния път между двата града, предаде репортер на Агенция „Фокус“.", "date": "2018.02.07", "title": "Полицейски патрул е разположен след 20-тия км от Плевен в посока Русе"}
{"url": "http://www.focus-news.net/news/2018/02/07/2486047/veliko-tarnovo-blizo-70-dushi-ot-gorna-oryahovitsa-se-zhalvaha-na-ombudsmana.html", "text": "Омбудсманът Мая Манолова и експерти от екипа ѝ проведоха днес първата за тази година изнесена приемна в гр. Горна Оряховица. Това съобщиха от пресцентъра на институцията. През 2017 г. в институцията са постъпили 58 жалби от общината, а от встъпването на Манолова в длъжност като национален омбудсман на 20 октомври 2015 г. до днес, общият им брой е 111.\r\n„Днес в приемната с моя екип успяхме да изслушаме проблемите на близо 70 души. Смятам, че нашият подход да говорим с хората на място е правилен, защото хората имат достъп до подкрепа непосредствено до мястото, където живеят и работят“, заяви омбудсманът пред журналисти.\r\n„Очаквано, има доста жалби, свързани с трудови права и неизплатени заплати, които в момента за мен и моя екип са с особен приоритет, тъй като буквално миналата седмица финализирахме кампанията срещу работодателите, които дължат пари на своите служители. От Горна Оряховица жалби за неизплатени заплати има срещу три фирми“, уточни общественият защитник и се обърна към всички работници в града, които имат да получават неплатени заплати след 1 февруари 2015 г., да потърсят помощ в институцията.\r\nС молба за подкрепа към омбудсмана се обърна и гражданският съвет на сдружение „Човеколюбие“, откъдето потърсиха съдействие за възстановяване на първото килийно училище в града. Манолова се ангажира да изпрати писмо за подкрепа на сдружението до Междуведомствената комисия за възстановяване и подпомагане към Министерски съвет, която да отпусне необходимите средства, или поне някаква част от тях. Тя пое ангажимент да съдейства и за среща с ръководството на „БДЖ-Пътнически превози“, което да изготви нов график за работно време на служителите си. От превозните бригади сигнализираха, че работят повече от 15-20 часа на ден, което е в нарушение на трудовите им права.\r\nПо-рано през деня, по покана на ръководството, Манолова посети частното начално училище по изкуства и занаяти за социално слаби деца „Димитър Екимов“ в с. Русаля, Община Велико Търново. \r\n„Темата за талантливите деца, които нямат равен старт и нямат възможности да развиват своите талантите, е много близка на моя екип. Те трябва да получат подкрепа от институциите, от обществото и от държавата“, заяви Манолова и увери ръководството, че експертите на институцията ще проучат внимателно възможността училището да придобие статут от национално значение, за да получи допълнително финансиране от Министерство на образованието и науката. \r\n„Едно от големите ни събития, планирани за тази година, е организирането на национална кръгла маса, в която да представим различните форми за подкрепа на талантливи деца от социално слаби семейства. Ще проучим възможностите това да се случва в дневни центрове, чрез индивидуална работа, чрез учредяване на стипендии и др.”, допълни омбудсманът.\r\nПо-късно Манолова се срещна с младежи от група „отГОворните“ и им разказа за дейността на институцията и интересни казуси, които й се налага да решава всекидневно.", "date": "2018.02.07", "title": "Велико Търново: Близо 70 души от Горна Оряховица се жалваха на Омбудсмана"}
{"url": "http://www.focus-news.net/news/2018/02/07/2486039/varhovniyat-administrativen-sad-okonchatelno-prekrati-kmetskite-pravomoshtiya-na-tsenko-chokov.html", "text": "Тричленен състав на Върховния административен съд (ВАС) остави в сила решението на Административен съд - Враца, с което се прекратяват пълномощията на Ценко Чоков като кмет на село Галиче. Съставът на ВАС е с председател Румяна Монова и членове Диана Гърбатова и Добринка Андреева. Решението е взето в сряда, 6 февруари, и не подлежи на обжалване.\r\nЦенко Чоков е в ареста от май 2016 г., тъй като срещу него се води дело за ръководене на организирана престъпна група за рекет, лихварство, побой и палежи.През октомври миналата година Общинската избирателна комисия в Бяла Слатина прекрати правомощията на Чоков позовавайки се Закона за местното самоуправление местната администрация, който предвижда предсрочно прекратяване на пълномощията на кмет, ако той за повече от месец отсъства неоснователно от работа.", "date": "2018.02.07", "title": "Върховният административен съд окончателно прекрати кметските правомощия на Ценко Чоков"}
{"url": "http://www.focus-news.net/news/2018/02/07/2486048/plovdiv-871-120-kasa-tsigari-bez-validen-balgarski-aktsizen-banderol-sa-izzeti-pri-spetsializirana-operatsiya-v-grada.html", "text": "Екипи на „Митническо разузнаване и разследване\", под ръководството на Окръжна прокуратура - Пловдив, са провели в град Пловдив специализирана операция по линия на противодействието на разпространението на нелегални тютюневи изделия. Това съобщиха от пресцентъра на Агенция \"Митници\". Задържани са 43 556 кутии  (871 120 къса) цигари от различни марки без валиден български акцизен бандерол. Материалите са докладвани на Районна прокуратура - Пловдив. Образувано е досъдебно производство по описа на Митница Пловдив.", "date": "2018.02.07", "title": "Пловдив: 871 120 къса цигари без валиден български акцизен бандерол са иззети при специализирана операция в града"}
{"url": "http://www.focus-news.net/news/2018/02/07/2486046/yambol-okrazhnata-prokuratura-zadarzha-za-72-chasa-turskiya-shofyor-koyto-rani-sluzhitel-i-schupi-kolonka-na-benzinostantsiya.html", "text": "Окръжна прокуратура – Ямбол задържа за 72 часа турския гражданин Рамзан О. (на 54 г.).Той е обвинен за това, че на 6 февруари 2018 г. в с. Окоп, обл. Ямбол, в района на бензиностанция, е предложил подкуп – пари в размер на 2 банкноти по 50 евро – на полицейски служител, за да не извърши действие по служба – за да не му извърши проба за алкохол с дрегер  - престъпление по чл.304а, вр. чл.304, ал. 1 от НК. Това съобщиха от пресцентъра на Апелативна прокуратура-Бургас.\r\nПо същия случай  се води разследване и за това, че турския гражданин Рамазан О. е управлявал моторно превозно средство след употреба на алкохол и е нанесъл материални щети в бензиностанцията. \r\nПредстои Окръжна прокуратура – Ямбол да внесе в съда искане за налагане на мярка за неотклонение  „задържане под стража“ спрямо турския гражданин.", "date": "2018.02.07", "title": "Ямбол: Окръжната прокуратура задържа за 72 часа турския шофьор, който рани служител и счупи колонка на бензиностанция"}
{"url": "http://www.focus-news.net/news/2018/02/07/2486031/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в Кюстендилския регион са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки навсякъде са сухи, а видимостта е добра. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. \r\nЗа целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до м. Кирилова поляна.\r\nВенцеслав ИЛЧЕВ", "date": "2018.02.07", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/02/07/2486038/mrt-makedoniya-zoran-zaev-iskame-reshenie-za-spora-s-imeto-no-ne-na-vsyaka-tsena.html", "text": "Македонският министър-председател Зоран Заев заяви, че следващата седмица ще се проведе нова македонско-гръцка среща на министерско равнище, договорена чрез посредника на ООН за спора с името Матю Нимиц, предава македонската медия  „МРТ“.\r\n„Име с географски определител, което няма да засегне идентичността и достойнството на двете страни - това е позицията на македонското правителство“, заяви  Заев. Следващата седмица Нимиц се срещна външните министри на  Македония и Гърция Никола Димитров и Никос Кодзиас.\r\n\"Решението за името трябва да гарантира идентичността и достойнството на двете страни и тук няма дилеми. Това нещо е най-малко очаквано. Вярваме, че напълно знаем какво е възможно, какво е допустимо и докъде трябва да отидем. Ще направим всичко по силите си, за да намерим решение за този изгарящ 25-годишен проблем, но не на всяка цена \", допълни македонският министър-председател. Виктор Турмаков", "date": "2018.02.07", "title": "„МРТ“ (Македония): Зоран Заев: Искаме решение за спора с името, но не на всяка цена"}
{"url": "http://www.focus-news.net/news/2018/02/07/2486043/zhan-iv-lyo-drian-polsha-ne-tryabva-da-prenapisva-istoriyata-na-holokosta.html", "text": "Френският външен министър   Жан-Ив льо Дриан заяви, че Полша „не трябва да пренаписва историята“, приемайки спорен закон, предвиждащ затвор за предположението, че страната е участвала в Холокоста, предаде EUOBSERVER.\r\n„Смятаме, че този закон не е приемлив, не трябва да пренаписваме историята, това никога не е добро“, заяви Льо Дриан. Той допълни, че се надява поляците да изберат различен път на следващите избори, отървавайки се от „националистическия избор“.  Виктор Турмаков", "date": "2018.02.07", "title": "Жан-Ив льо Дриан: Полша не трябва да пренаписва историята на Холокоста"}
{"url": "http://www.focus-news.net/news/2018/02/07/2486052/pazardzhik-ustanovena-e-prichinata-za-zamarsyavaneto-na-reka-topolnitsa.html", "text": "Установена е причината за замърсяването на река Тополница, съобщи за Радио „Фокус“ – Пазарджик Цветана Чочева от Регионална инспекция по околната среда и водите (РИОСВ)-Пазарджик по повод извършената проверка от експерти по сигнал за мъртва риба в реката. Тя обясни, че нерегламентирано изпускане на отпадъчни води от лагуна и площадка на свинекомплекса в село Априлци в река Елшишка е причинило замърсяването на реките Тополница и Елшишка днес. „Това е установила проверката на експерти на РИОСВ, Басейнова дирекция – Пловдив и Регионалната лаборатория към Изпълнителната агенция по околна среда в Пазарджик след сигнал за мъртва риба в реката, подаден от рибар в обедните часове. Извършен оглед  на р. Тополница и на р. Елшишка не установи мъртва риба, а промяна в цвета, специфично запенване и локализира източника – свинекомплексът на „Свиком”АД в с. Априлци. Проверката констатира изтичане на отпадъчни води от лагуна и площадка в река Елшишка. \r\nНа отговорните лица са дадени предписания за незабавно преустановяване изтичането на отпадъчни води. За това нарушение РИОСВ-Пазарджик ще предприеме административно-наказателни мерки“, допълни Чочева. Тя каза също, че са взети водни проби от пет мониторингови точки по течението на реките Елшишка и Тополница. Анализът им ще бъде коментиран от експерти на Басейнова дирекция-Пловдив.\r\nВаня НИКОЛОВА", "date": "2018.02.07", "title": "Пазарджик: Установена е причината за замърсяването на река Тополница"}
{"url": "http://www.focus-news.net/news/2018/02/07/2486053/blagoevgrad-s-normalna-intenzivnost-e-trafikat-na-gkpp-kulata.html", "text": "С нормална интензивност е трафикът на ГКПП „Кулата“. Това съобщиха за Радио „Фокус“ – Пирин от пункта. На останалите пунктове по българо-гръцката граница движението също се осъществява нормално.\r\nЛивия НИНОВА", "date": "2018.02.07", "title": "Благоевград: С нормална интензивност е трафикът на ГКПП „Кулата“"}
{"url": "http://www.focus-news.net/news/2018/02/07/2486054/veliko-tarnovo-leko-povishenie-se-otchita-v-zabolevaemostta-ot-grip-i-ostri-respiratorni-zabolyavaniya-v-oblastta.html", "text": "Леко повишение се отчита в заболеваемостта от грип и остри респираторни заболявания област Велико Търново. Това уточниха за Радио „Фокус“ – Велико Търново от Регионалната здравна инспекция (РЗИ). Средните нива за вчера – 6-ти февруари, са 18.98 на 10 000 души, а за предходния ден – 5-ти февруари, данните са били 16.06 на 10 000 души. \r\nНа национално ниво средната заболеваемост на 6-ти е била 30.78 на 10 000 човека. От РЗИ уверяват, че стойностите в региона са сравнително ниски и за областта няма основания от обявяване на грипна епидемия. Учебният процес навсякъде протича нормално, въпреки, че на места има леко увеличение на заболелите. От Регионалното управление на образованието уточниха, че ежедневно получават информация за броя на отсъстващите ученици от всички школа в областта.\r\nЛуиза ТРАНЧЕВА", "date": "2018.02.07", "title": "Велико Търново: Леко повишение се отчита в заболеваемостта от грип и остри респираторни заболявания в областта"}
{"url": "http://www.focus-news.net/news/2018/02/07/2486055/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. Пътните настилки са предимно сухи, на места – мокри и заледени, но обработени. През деня обстановката е била спокойна и няма регистрирани тежки пътни инциденти или активизирали се свлачища. \r\nПовишена опасност от падащи камъни има в района на Кресненското дефиле и по второкласен път – 19 Симитли – Гоце Делчев, затова шофьорите е необходимо да карат с повишено внимание в тези участъци. Трафикът по автомагистрала „Струма“, Главен път Е-79 и второкласен път – 19 Симитли – Гоце Делчев е нормално интензивен. Няма данни за образували се колони от автомобили или задръствания. В Област Благоевград няма въведени ограничения за движението на леки и товарни автомобили. Прохода „Предел“ е отворен за движението на всички видове моторни превозни средства. Не се извършват ремонти по първокласната, второкласната и третокласната пътна мрежа в региона.\r\nЛивия НИНОВА", "date": "2018.02.07", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/02/07/2486056/plovdiv-na-8-fevruari-se-zatvarya-za-dvizhenie-chast-ot-severniya-okolovrasten-pat-na-asenovgrad-zaradi-izpalnenie-na-deynosti-po-vodniya-tsikal-na-grada.html", "text": "На 8 февруари се затваря за движение част от северния околовръстен път на Асеновград, заради изпълнение на дейности по Водния цикъл на града. Това съобщиха за Радио „Фокус“ – Пловдив от отдел „Връзки с обществеността“ на Общината. Ограничението ще е валидно в участъка от кръстовището на ул.  „Княз Борис I” с ул. “Александър Стамболийски” по посока моста, в разстояние на 200 метра. Реорганизацията на движението се налага поради поставяне на последен слой асфалтова настилка.\r\nПризовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за възникването на пътнотранспортни произшествия.\r\nТони МИХАЙЛОВ", "date": "2018.02.07", "title": "Пловдив: На 8 февруари се затваря за движение част от северния околовръстен път на Асеновград, заради изпълнение на дейности по Водния цикъл на града"}
{"url": "http://www.focus-news.net/news/2018/02/07/2486040/pleven-politseyski-patrul-e-razpolozhen-pri-s-balgarene.html", "text": "Полицейски патрул с регистрационен номер 9935 и радар е разположен при с. Българене до отбивката за Свищов на пътя Плевен -Русе, предаде репортер на Агенция „Фокус“. \r\nПатрул със софийска регистрация 9958 и радар е разположен след с Обнова в посока Русе на главен път Плевен -Русе.", "date": "2018.02.07", "title": "Плевен: Полицейски патрул е разположен при с. Българене"}
{"url": "http://www.focus-news.net/news/2018/02/07/2486051/sitel-makedoniya-spored-yohanes-han-reshenieto-na-spora-za-imeto-iziskva-liderstvo-i-darzhavnichestvo.html", "text": "Според европейския комисар по разширяването  Йоханес Хан спорът между Македония и Гърция за името може да се реши в близко бъдеще, ако двете страни демонстрират лидерство и държавничество, предава македонската медия „Сител“.\r\n„ Това е спор, който продължава много години. Има някои чувства, особено в Гърция, но знам, че сегашното гръцко правителство се ангажира да реши този проблем, да намери решение с ближния си. Убеден съм, че това може да бъде постигнато в близко бъдеще“, заяви  Хан. Той посочи, че лидерството и държавничеството са необходими не само за намиране на решение, но и за постигане на консенсус и осигуряване на необходимото политическо мнозинство.\r\n„Това е предизвикателство за лидерите и в двете страни. Аз съм в постоянен контакт с тях и те са много отдадени и знаят, че е важно да намерим решение, защото такъв неразрешен проблем не може да остане между две страни в средата на Европа“, убеден е той. Виктор Турмаков", "date": "2018.02.07", "title": "„Сител“ (Македония) : Според Йоханес Хан решението на спора за името изисква лидерство и държавничество"}
{"url": "http://www.focus-news.net/news/2018/02/07/2486058/pleven-magla-ogranichava-vidimostta-po-patya-sofiya-pleven-v-rayona-na-cherven-bryag.html", "text": "Мъгла ограничава видимостта по пътя София-Плевен в района на Червен бряг, репортер на Агенция \"Фокус\". Видимостта е намалена до 50-70 метра. \r\nПолицейски патрул със софийска регистрация 9921 е разположен в село Радомирци.", "date": "2018.02.07", "title": "Плевен: Мъгла ограничава видимостта по пътя София-Плевен в района на Червен бряг"}
{"url": "http://www.focus-news.net/news/2018/02/07/2486059/nimh-utre-samo-na-otdelni-mesta-shte-prevali-maksimalnite-temperaturi-shte-sa-predimno-mezhdu-9-i-14.html", "text": "През нощта ще бъде предимно облачно, на места - с валежи от дъжд. Това съобщи за Агенция \"Фокус\" Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН). По високите полета на Западна България дъждът ще се примесва със сняг, но до сутринта валежите от запад ще започнат да спират. Ще духа слаб южен вятър, но в Източна България и в отделни райони, разположени в близост до северните склонове на планините временно ще е силен и поривист. Минималните температури ще са между 0° и 5°, малко по-високи по морския бряг. Утре вятърът ще се ориентира от запад, ще е слаб до умерен. Облачността ще е променлива, по-значителна - в Северна България. Само на отделни места ще превали. Максималните температури ще са предимно между 9° и 14°.\r\nНад Черноморието в сутрешните часове облачността ще е значителна и на места, главно в северните райони, все още ще превалява. Около обяд облачността ще намалее до предимно слънчево. Сутринта вятърът все още ще е от юг, по-късно ще се ориентира от запад, ще е слаб до умерен. Максимална температура на въздуха 10-14°. Температурата на морската вода е 6-8°. Вълнението на морето ще е 2-3 бала.\r\nВ планините през деня облачността ще е променлива, значителна над Стара планина и с повече слънчеви часове над масивите в Южна България. На отделни места ще превали слаб дъжд, над 1800 метра – сняг. Ще духа до умерен, по билата и върховете и временно силен западен вятър. Максималната температура на височина 1200 метра ще е около 4°, на 2000 метра около минус 1°.\r\nАтмосферното налягане още ще се понижи и вече ще е по-ниско от средното за февруари.\r\nВ петък ще има разкъсана облачност, на много места и до слънчево. В Дунавската равнина все още ще духа до умерен вятър от запад-северозапад, но до вечерта и там вятърът ще отслабне и стихне. Привечер и през нощта срещу събота от запад облачността ще се увеличи. В събота от югозапад отново ще започнат валежи от дъжд, които до края на деня ще обхванат почти цялата страна. Вятърът ще се ориентира от изток-североизток и ще се усили. Ще започне понижение на температурите и до вечерта на места в западната част на Предбалкана и по високите полета на Западна България дъждът ще премине в сняг. В неделя все още ще вали, в много райони на Северна България - сняг, на места в Южна - дъжд, но от югозапад валежите ще отслабват и ще започнат да спират. Вятърът ще бъде със северна компонента, умерен до силен; в Североизточна България и по старопланинските проходи ще има условия за виелици и навявания. При очакваната валежна обстановка през почивните дни има повишена вероятност, отначало на места в Югозападна, а впоследствие – в Южна и в Североизточна България, валежите да са значителни.", "date": "2018.02.07", "title": "НИМХ: Утре само на отделни места ще превали, максималните температури ще са предимно между 9° и 14°"}
{"url": "http://www.focus-news.net/news/2018/02/07/2486062/pregled-na-mezhdunarodnite-novini-do-18-chasa-agentsiya-fokus.html", "text": "Все още не е официално обявено кои министерства ще бъдат поети от християндемократите на канцлера Ангела Меркел, но от информацията до този момент за разпределението на ресорите сред другите партии може да се достигне до заключението, че ХДС ще поеме шест от федералните ведомства, пише изданието Focus.\r\nСоциалдемократите ще отговарят за общо шест министерства - на външните работи, на финансите, на труда, по въпросите за семейството, на правосъдието и на околната среда. Председатеделят на Германската социалдемократическа партия (ГСДП) Мартин Шулц ще замени Зигмар Габриел на поста министър на външните работи на ФРГ. Кметът на свободния ханзейски град Хамбург Олаф Шолц (ГСДП) ще напусне поста си, за да поеме ръководството на ключовото Федералното министерство на финансите на Германия.\r\nХристиянсоциалният съюз (ХСС) ще ръководи Министерството на вътрешните работи. Ресорът може да бъде поверен на председателя на партията Хорст Зеехофер. За ХСС е също и Федералното министерство на транспорта, Федералното министерство на дигиталните технологии и Федералното министерство на развитието.\r\nТова означава, че ХДС ще отговаря за Федералното министерство на икономиката, Федералното министерство на отбраната, Федералното министерство на земеделие, Федералното министерство на образованието и Федералното министерство на здравеопазването. От нейните редици вероятно ще бъде и министърът, който отговаря за Канцеларията на Канцлерството.\r\nКанцлерският пост е за Ангела Меркел, която ще поеме поста за четвърти път. \r\n*** Френският външен министър   Жан-Ив льо Дриан заяви, че Полша „не трябва да пренаписва историята“, приемайки спорен закон, предвиждащ затвор за предположението, че страната е участвала в Холокоста.\r\n„Смятаме, че този закон не е приемлив, не трябва да пренаписваме историята, това никога не е добро“, заяви Льо Дриан. Той допълни, че се надява поляците да изберат различен път на следващите избори, отървавайки се от „националистическия избор“. \r\n*** Решаването на спора с Атина за конституционното име на Македония не е гаранция за членството на страната в Европейския съюз. Това заяви комисарят по въпросите на европейската политика за съседство и преговорите за разширяване Йоханес Хан, който пристига на официално посещение в Сърбия само ден след представянето на Стратегията за разширяване на ЕС със страните от Западните Балкани.\r\n„Все пак, това не е искането за членство на Македония в ЕС, това е за началната фаза на преговорите“, подчерта Хан в отговор на журналистически въпрос, като допълни, че Скопие трябва да разреши редица въпроси, преди да стане част от Общността.\r\n„Македония трябва да изпълни широк списък от условия и съществени реформи, като например реформи в съдебната система, законодателството в областта на тайните служби и медийния сектор. Списъкът е дълъг. Пакетът е голям и те имат много работа, преди да им бъде предположено членство\", отбеляза австрийският политик.\r\n*** Късно снощи турският държавен глава Реджеп Тайип Ердоган свика в Президентския дворец „Бештепе” в Анкара срещно съвещание на високо равнище по въпросите на сигурността, предаде информационната агенция. Обсъдени са всички аспекта на борбата с тероризма, в рамките на последното развитие на събитията в Сирия. По информация на източници от Президентството, е направена оценка на операцията на турската армия „Маслинова клонка” в Африн и е обсъдено неутрализирането на терористичните организации, представляващи заплаха за националната сигурност.  В съвещанието са взели участие премиерът Бинали Йълдъръм, началникът на ГЩ армейски генерал Хулуси Акар, външният министър Мевлют Чавушоглу, вътрешният министър Сюлейман Сойлу, министърът на националната отбрана Нуреттин Джаникли и компетентни по темата висши държавни служители, посочва още ДХА. Македонският министър-председател Зоран Заев заяви, че следващата седмица ще се проведе нова македонско-гръцка среща на министерско равнище, договорена чрез посредника на ООН за спора с името Матю Нимиц.\r\n„Име с географски определител, което няма да засегне идентичността и достойнството на двете страни - това е позицията на македонското правителство“, заяви  Заев. Следващата седмица Нимиц се срещна външните министри на  Македония и Гърция Никола Димитров и Никос Кодзиас.\r\n\"Решението за името трябва да гарантира идентичността и достойнството на двете страни и тук няма дилеми. Това нещо е най-малко очаквано. Вярваме, че напълно знаем какво е възможно, какво е допустимо и докъде трябва да отидем. Ще направим всичко по силите си, за да намерим решение за този изгарящ 25-годишен проблем, но не на всяка цена \", допълни македонският министър-председател.\r\n*** Ситуацията в Косово ще бъде тема на заседанието на Съвета за сигурност, което ще се проведе по-късно в сряда. \r\nЩе бъде представен доклад за дейността на мисията на ООН в най-младата държава на Балканите (ЮМНИК). В документа, който ще бъде представен в рамките на заседанието, се посочва, че се наблюдава регрес в процесите, свързани с началото на работата на Специализирания съд за военни престъпленията и за демаркацията на границата с Черна гора. \r\nДокладът обхваща периода от 16 октомври 2017 г. до 16 януари тази година и в него сред най-важните събития е посочено убийството на един от лидерите на косовските сърби – Оливер Иванович. \r\nПозициите на Белград ще представи  сръбският външен министър Ивица Дачич, който в своето изложение ще представи оценката на неговата страна за настоящата ситуация в Косово и действията на ЮНМИК, съобщи МВнР на Сърбия.", "date": "2018.02.07", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/02/07/2486050/ognyan-zlatev-predstavi-strategiyata-za-zapadnite-balkani-pred-deputatite-ot-parlamentarnata-komisiya-po-evropeyskite-vaprosi-i-kontrol-na-evropeyskite-fondove.html", "text": "Ръководителят на Представителството на Европейската комисия в България Огнян Златев участва в заседанието на Комисията по европейските въпроси и контрол на европейските фондове в Народното събрание. Той представи пред членовете ѝ обявената от ЕК стратегия за надеждна перспектива за разширяване и засилен ангажимент на ЕС към държавите от Западните Балкани. Това съобщиха от Представителство на ЕК в България. \r\nСъс стратегията С нея се засилва подкрепата на ЕС за усилията на 6те държави от региона по пътя им към европейско бъдеще чрез допълнително финансиране и ресурси, посочи в изказването си Златев. Документът представлява също така геостратегическа инвестиция в стабилна, силна и обединена Европа, основаваща се на общи ценности. \"Опитваме се да подскажем на нашите Балкански партньори, че е време да се активизират и по-ускорено да започнат да реформират държавите си, а от друга страна – искаме да покажем на собствените ни членки в ЕС, че разширяването не е самоцел, а е от жизнен наш интерес както по отношение на икономиката и на политиката, така и по отношение на сигурността\", посочи ръководителят на Представителството. \r\nОгнян Златев уточни също, че стратегията няма за цел да гарантира сигурно присъединяване през 2025 на водещите кандидатки. Това не е нито фиксирана, нито целева дата за присъединяване. Тя е ориентировъчна времева перспектива. Критериите за членство остават същите – всекиму според заслугите. Стратегията не предопределя Сърбия и Черна гора като първите, които ще се присъединят, въпреки, че те са най-напреднали. В документа е посочено ясно, че други държави могат да ги настигнат или да се изпреварят помежду си в зависимост от обективно постигнатия напредък. \r\nЗлатев изтъкна още значителното повишаване на финансирането в помощ на реформите в Западните Балкани - само за 2018 г. вече е предвидена предприсъединителна помощ за Западните Балкани в размер на 1,07 милиарда евро. Те ще послужат за осъществяването на 6 специфични инициативи, които ще укрепят допълнително нашето сътрудничество в области като правовата държава, сигурност и миграция, социално-икономическо развитие, транспорт и енергийни връзки, програма в областта на цифровите технологии, помирение и добри съседски отношения.", "date": "2018.02.07", "title": "Огнян Златев представи стратегията за Западните Балкани пред депутатите от парламентарната Комисия по европейските въпроси и контрол на европейските фондове"}
{"url": "http://www.focus-news.net/news/2018/02/07/2486061/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява нормално при зимни условия.\r\nВенцеслав ИЛЧЕВ", "date": "2018.02.07", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/07/2486060/gabrovo-chastichno-mokra-na-mesta-zaledena-i-obrabotena-e-patnata-nastilka-na-prohoda-shipka.html", "text": "Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация, съобщиха за Радио „Фокус” – Велико Търново от  Областно пътно управление-Габрово. Въведен е обходен маршрут за превозни средства над 3.30 метра по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Условията за пътуване в Габровска област са нормални за сезона. Настилките са предимно сухи, в по-усойните места – заледени и обработени. Времето е облачно, без валежи и мъгли. Ремонтни дейности текат по пътя между селата Чехлевци-Велчевци от км 11+770 до км 11+829. Движението се осъществява в една лента до 30 юни. Проходът Шипка е отворен за движение. Там настилката е частично мокра, на места заледена и обработена. В района все още е в сила забраната за товарни автомобили над 12 тона, която важи до 31-ви март.\r\nЛуиза ТРАНЧЕВА", "date": "2018.02.07", "title": "Габрово: Частично мокра, на места заледена и обработена, е пътната настилка на прохода Шипка"}
{"url": "http://www.focus-news.net/news/2018/02/07/2486065/aktsenti-v-sutreshniya-blok-dobro-utro-balgariya-na-8-fevruari.html", "text": "Над 5 милиона бежанци напуснаха размирния сирийски регион след началото на кризата през 2011 година. Сега обаче ООН отчита друга тенденция на завръщане на мигрантите от Европа към иначе все още неспокойната страна. Каква е причината за тази тенденция, да очакваме ли скорошно разрешаване на проблемите, произлезли на Стария континент от масовото нахлуване на чужденци? Тези и още теми ще коментираме с експерта по антитероризъм Христо Смоленов. Въвеждане на доброволна военна служба. Това е идеята, която продължава да циркулира в общественото пространство, въпросителните около нея обаче са много. На фона на това, според изследване на „Галъп интернешанъл“ от края на миналата година, доверието в Българската армия значително се е повишило. Как гледа обществото на подобна идея, какви са настроенията на българите към състоянието на родната армия и необходимостта от кадровото й обезпечаване? Отговорите ще потърсим от политолога Първан Симеонов. Какво е дигитално пространство, как да различим заплахите в интернет и кои са най-важните уроци, на които трябва да научим децата си, преди да им разрешим достъп до мрежата? Георги Апостолов, координатор в Национален център за безопасен интернет отговаря на всички тези въпроси, в интервю пред колегата от Агенция „Фокус“ Люба Алексиева. В минутите след 9.00 часа- Ивелина Иванова от Радио „Фокус“-Шумен ще ни разкаже за дарителска акция “Когато елекричеството дойде в Търговище“ на Регионалния исторически музей. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.02.07", "title": "Акценти в сутрешния блок „Добро утро, България“ на 8 февруари"}
{"url": "http://www.focus-news.net/news/2018/02/07/2486063/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от 2° до 14°. Времето над по-голямата част от страната е ясно.  Слаб до умерен вятър духа в областите Добрич, Кюстендил, Силистра и Смолян а силен вятър духа в района на проход „Петрохан“.\r\nПътните настилки са предимно сухи, на места влажни, а по високите и усойни места частично заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София - Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nДо 08.02.2018 г. движението в тунел \"Траянови врата\" посока Бургас се осъществява само в изпреварващата лента поради ремонтни дейности на осветлението в активната лента. Шофьорите да се движат с повишено внимание и съобразена скорост, спазвайки пътната сигнализация. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - забранен за МПС над 12 т;\r\n- „Вратник” - целогодишно е забранено движението на МПС над 10 т;\r\n- „Дюлински” - целогодишно е забранено движението на МПС над 3,5 т\r\n- „Пампорово” - целогодишно е забранено движението на МПС над над 3,5 т; \r\n- „Петрохан” - забранен за МПС над 12 т;\r\n- „Твърдишки” - целогодишно е забранено движението на МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно до  01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т до 13.09.2018 г.; \r\nДо 31.03.2018 г. е въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г.; \r\nДо 31.03.2018 г. е въведено реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград до 30.09.2018 г. е забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали; \r\nНадлез Кирково - ГКПП „Маказа“ – ограничено движението на МПС над 3,5 т до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\nОбласт Перник: До 31.03.2018 г. движението е в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: до 30.09.2018 г. Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация, указваща забраната. \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: до 28.02.2018 г. в участъка Кранево-Варна при км 83+100 е ограничено движението на МПС над 10 т. Обходен маршрут: Кичево-Оброчище. \r\nОбласт Бургас: Шофьорите да се движат с повишено внимание, спазвайки пътната сигнализация по път I-9 Бургас – Слънчев бряг в участъка на обходния път на гр. Ахелой поради обезопасяване на движението вследствие на ремонтни дейности до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: до 12.02.2018 г. шофьорите да се движат с повишено внимание и съобразена скорост, спазвайки пътните знаци, по път II-99 Крайморие – Караагач от км 0 до км 49 се осъществява с повишено внимание поради ремонтни дейности. \r\nПът III-908: Движението по път III-908 Варовник – Вълчаново ханче от км 20 до 39+200 е ограничено на МПС над 10 т до 31.12.2018 г., поради стесняване на пътното платно. \r\nПът III-992: до 12.02.2018 г. шофьорите да се движат с повишено внимание и съобразена скорост, спазвайки пътните знаци, по път III-992 Парк Росенец – Ясна поляна от км 0 до км 20 поради ремонтни дейности.\r\nПът III-7306: До 31.12.2018 г. е ограничено движението на МПС над 10 т по път ІІІ-7306 Черница – Сунгурларе – Чубра поради намален габарит на пътното тяло. \r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Проход на Републиката; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.07", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/07/2486066/predstoyashti-sabitiya-v-stranata-za-8-fevruari-agentsiya-fokus.html", "text": "***\r\nОт 09.00 часа ще започне пленарното заседание на Народното събрание.\r\n***\r\nОт 13.00 часа в „Голяма зала“ на хотел „Хемус“ министърът на икономика Емил Караниколов ще присъства на подписването на меморандум за сътрудничество между „Национална компания индустриални зони“ ЕАД  (НКИЗ) и Община Враца. \r\n***\r\nОт 09.30 часа ще започне седмичното заседание на Пленума на Висшия съдебен съвет. \r\n***\r\nОт 10.00 часа ще се проведе заседание на Столичния общински съвет. \r\n***\r\nОт 08.30 часа пред Народното събрание ще се проведе протест срещу отношението на всички парламентарно представени политически сили към българите в Донбас.\r\n***\r\nОт 09.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа в салона на Учебния куклен театър на ул. „Стефан Караджа“ № 20, НАТФИЗ организира Ден на открити врати.\r\n***\r\nОт 10.00 часа в Литературен клуб „Перото“ ще се проведе пресконференция на Съюз на артистите в България. На нея ще бъдат обявени номинираните за ИКАР 2018 и програмата на Софийски театрален салон.\r\n***\r\nОт 10.00 часа в зала „Сити“ на Capital Fort, Аутомотив Клъстер България ще представи системата Mercedes-Benz User Experience, разработена от Visteon в България и проучване на автомобилната индустрия в България 2017.\r\n***\r\nОт 10.00 часа в Интерпред – СТЦ София ще бъде открито изложението HR Industry.\r\n***\r\nОт 11.00 часа в Националния пресклуб на БТА ще се проведе пресконференция на проф.д.ик.н. Нина Дюлгерова – председател на секция „История“ на СУБ, преподавател във ВСУ „Черноризец Храбър“ и ЮЗУ „Неофит Рилски“, на тема „Историята - политически инструмент на властта“.\r\n***\r\nОт 11.00 часа 8-и състав на Специализирания наказателен съд ще заседава по делото срещу  Гьорче В., Борис Б. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в  ресторант Lavanda, на ул. „Цар Шишман“ 12, компания OLX ще представи годишните си резултати за 2017 г.\r\n***\r\nОт 11.30 часа на ул. „Ангел Кънчев“ 2, зала „Мецанин“, Синдикална федерация на служителите в МВР ще проведат пресконференция на тема: „Качеството на специалните обувки, които носят работещите в МВР: говорят експертите“.\r\n***\r\nОт 12.30 часа по случай руския професионален празник „Ден на дипломата“ Извънредният и пълномощен Посланик на Русия в България, Военният, военновъздушен и военноморски аташе на Руската Федерация в Република България, служителите на Посолството и на апарата на Военния аташе, сътрудници на Руския културно-информационен център ще положат венци и цветя на паметника на граф Игнатиев в Докторската градина. В същия ден по традиция дипломатите от Посолството ще посетят училището към Посолството, където ще разкажат за професията си и всекидневната си работа.\r\n***\r\nОт 13.30 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и Николай Н., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 17-и състав на Специализирания наказателен съд ще заседава по делото срещу Ангел П., Анатоли А. и др., на които са повдигнати обвинения за организиране и ръководене на организирана престъпна група.\r\n***\r\nОт 15.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за организиране и ръководене на организирана престъпна група.\r\n***\r\nОт 16.00 часа пред офиса на Gourmet Publishing в Софарма бизнес тауърс ще се проведе дегустация на вина „Winter Taste: Сира и шоколад“.\r\n***\r\nОт 18.00 часа на ул.“Леге“ № 10 врати ще отвори нов литературен салон. Откриването на салона ще стане с вечер, посветена на гениалния поет и идеолог на българското националноосвободително движение Христо Ботев. Ще бъде представена книгата „Борба“ на издателство „Захарий Стоянов“, която съдържа стихотворенията на Христо Ботев, илюстрирани от Борис Ангелушев, и статията „Христо Ботев- великата национална душа“.\r\n***\r\nОт 18.00 часа в Национална галерия „Квадрат 500“ ще бъде открита изложбата „Следи“, посветена на 60-годишнината от рождението на Йордан Парушев.\r\n***\r\nОт 18.00 часа в Зала 1 на Централния военен клуб ще бъде представена последната книга на доц. д-р Ангел Джонев „Кюстендил - Военната столица на България през Първата световна война“.\r\n***\r\nОт 18.30 часа пред сградата на Министерски съвет ще се проведе осмият ден на протестите под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 18.30 часа в центъра за култура и дебат „Червената къща ще се проведе семинар на тема „Мениджмънтът като идеология?”.\r\n***\r\nОт 19.00 часа в Галерия за фотография SYNTHESIS ще бъден представен проектът „Семейство Стоянови”- първата по рода си изложба с намерена фотография.\r\n***\r\nОт 19.00 часа единствения бар в България, вписан в книгата на Гинес с рекордния брой от 2014 коктейла в менюто си -  Pench's Bar By Proshek ще отпразнува 25-ата си годишнина.\r\n***\r\nОт 09.30 часа в зала 2 на Районен съд-Асеновград ще се проведе заседание по делото срещу Фериде И. Т., обвинена в измама на 13 лица и в причиняване на имотна вреда. \r\n***\r\nОт 18.30 часа на пл. „акад. Николай Хайтов“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 18.30 часа на пл. „България“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 10.00 часа в „Капитанска зала“ нa хотел „България”, ул. „Александровска“ 21, EVN България ще проведе пресконференция по актуални теми.\r\n***\r\nОт 12.00 часа в Заседателната зала на Общината ще се проведе пресконференция за представяне на новата система за прием в първи клас.\r\n***\r\nОт 16.30 часа общинският съветник от ГЕРБ Димчо Грудев организира приемна в централата на партията на ул. „Конт Андрованти“ 5.\r\n***\r\nОт 18.00 часа в Културен център „Морско казино“ ще бъде представена изложбата „70 години Плакат и визуална комуникация“.\r\n***\r\nОт 19.00 часа на сцената на Бургаската опера ще бъде представен концерт-спектакълът „Да хвърлим операта в джаза“.\r\n*** \r\nОт 11.00 часа в  зала  205 на НАП - Варна ръководството на ТД на НАП ВАРНА ще проведе пресконференция, във връзка с хода на данъчна кампания 2018.\r\n***\r\nОт 13.00 часа в Парк-музей на бойната дружба „Владислав Варненчик” ще бъде открита изложба „Проучванията на Хермин Шкорпил”. Тя е посветена на 160-тата годишнина от рождението на чешкия изследовател на българските старини.\r\n***\r\nОт 13.00 часа в Математическа гимназия „Д-р Петър Берон” ще се състои официалното откриване на новоизградената „Дигитална класна стая”, спечелила едноименния конкурс на „Теленор България” ЕАД за финансиране на проекти, целящи подобряване условията на преподаване чрез използването на съвременни технологии. \r\n***\r\nОт 14.00 часа общинският съветник от ПП ГЕРБ Николай Георгиев организира приемен ден за граждани в офиса на партията на ул. „Георги Бенковски” №1.\r\n***\r\nОт 10.00 часа в Mall Veliko Tarnovo ще бъде открита „Изложба на шоколада“.\r\n***\r\nОт 18.30 часа от сградата на Община Варна ще тръгне протестно шествие по пешеходната зона на бул. „Княз Борис I” до катедралния храм „Успение Богородично“. Шествието е под надслов „Да защитим Пирин, да защитим България!“ и е срещу решението за промяна на устройствения план на Национален парк „Пирин“.\r\n***\r\nОт 18.30 часа пред Студентския стол ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 19.00 часа в Клуб 7 ще се проведе среща с певицата Нели Рангелова.\r\n***\r\nОт 11.00 часа в Заседателната зала на Областна администрация – Враца, ет. 6, ще се проведе заседание на Постоянната комисия по заетост към Областния съвет за развитие на Област Враца.\r\n***\r\nОт 18.30 часа в Ритуалната зала ще се проведе концерт на „Симфониета Враца“ с диригент Никола Петров. \r\n***\r\nОт 18.00 часа на пл. „Възраждане“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n*** \r\nОт 17.00 часа в Общинска библиотека Нидал Алгафари представя романите си „Боже, защо Господ лъже“, „Аллах, милост нямаш ли“, „Любиш ли, ти Бог си“ и „Орисани да избираме“ . \r\n*** \r\nОт 18.30 часа в НЧ „Напредък - 1869“ Драматичен театър „Стоян Бъчваров” - Варна представя постановката „Бащи, лъжи и още нещо” по Рей Куни. С участието на Свилен Стоянов,Валери Вълчев, Милена Кънева, Димитър Мартинов и др. \r\n***\r\nОт 17.30 часа на пл. „Севтополис“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 14.00 часа в РИМ – Кюстендил ще се проведе месечна музейна работилница за деца.  \r\n***\r\nОт 18.30 часа на пл. „Константин Величков“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 12.30 часа по повод Международния ден на безопасен интернет областният управител Ирена Соколова ще проведе среща с Явор Колев - началник на отдел „Трансгранична организирана престъпност” в ГДБОП, Теодора Иванова заместник-председател на Държавна агенция за закрила на детето / ДАЗД/ и председателя на Съвета на децата към ДАЗД Йоана Захариева. \r\n***\r\nОт 13.30 часа в ОУ „Елин Пелин“ ще бъде дадено началото на националната инициатива прожекции на филма на „Кой е срещу теб в мрежата“  в подкрепа на медийната грамотност сред подрастващите. На откриването ще присъстват: Ирена Соколова, областен управител; гл. комисар Явор Колев, ГДБОП Теодора Иванова, зам.-председател на ДАЗД; Надя Обретенова, журналист от БНТ и Йоана Захариева, председател на Съвета на децата.\r\n***\r\nОт 18.00 часа пред театър „Иван Радоев“ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 09.30 часа в зала 5 на Окръжния съд ще се проведе заседание по делото срещу Васил Т., обвинен в опит за умишлено убийство. \r\n***\r\nОт 10.30 часа в зала 10 на Районния съд ще се проведе заседание по делото срещу Ангел Х., обвинен в набеждаване  за извършване на престъпление на друг човек, като е знаел, че набеденият е невинен.\r\n***\r\nОт 14.30 часа в зала 5 на Окръжния съд ще се проведе заседание по делото срещу Ангел С., обвинен че при управляване на МПС по непредпазливост е причинил смърт на човек, като деянието е извършено в пияно състояние с концентрация на алкохол в кръвта.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” №1А.\r\n***\r\nОт 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5.\r\n***\r\nОт 17.30 часа общинските съветници от ГЕРБ Петър Попов и Ясен Михайлов ще се срещнат с граждани в офиса на партията в район „Западен” на ул. ”Царевец” №9.\r\n***\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91.\r\n***\r\nОт 18.30 часа от площад „Съединение“ ще тръгне протестно шествие по Главната улица до площада пред сградата на Община Пловдив. Шествието е под надслов #СпасиПирин и е\r\nсрещу промяната в устройствения план на Национален парк „Пирин“.\r\n***\r\nОт 18.00 часа в зала „Kняз Александър I” на Регионален исторически музей - Русе археологът Димитър Чернаков ще направи презентация на тема „Некропол от каменно-медната епоха в с. Каменово“.\r\n***\r\nОт 18.00 часа пред „Халите“ ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n*** \r\nОт  10.00 часа в Западна индустриална зона – „Фаво“ АД, ще се проведе встъпителна пресконференция по проект „Изпълнение на мерки за подобряване на енергийната ефективност и повишаване на капацитета на „Фаво” АД” реализиран по Оперативна програма „Иновации и конкурентоспособност“ (ОПИК) 2014-2020. \r\n***\r\nОт 18.00 часа пред беседката в Градската градина ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 17.00 часа при Стария бряст ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n***\r\nОт 11.00 часа с тържествен водосвет ще бъде открита реновираната сграда на Търговска гимназия „Княз Симеон Търновски“.\r\n***\r\nОт 18.30 часа пред Синдикалния Дом ще се проведе протест под надслов „Да защитим Пирин, да защитим България“ срещу промяната в устройствения план на Национален парк „Пирин“.\r\n*** \r\nОт 17.00 часа в зала 74 на местната администрация ще се проведе публично представяне и обсъждане на проекта на Генерален план за организация на движението на територията на град Търговище.\r\n***\r\nОт 11.00 часа в Малката зала на Областна администрация ще бъде подписан официално Меморандум за сътрудничество и партньорство между работодатели и обучаващи организации, във връзка с популяризиране на професионалното образование в област Хасково.\r\n***\r\nОт 10.00 часа в зала 2 на Областна администрация ще се проведе заседание на Областния съвет по условия на труд.\r\n***\r\nОт 11.00 часа в зала 203 на общината ще има брифинг.\r\n*** \r\nОт 11.00 часа в стая 302 в сградата на офис Шумен на ТД на НАП Варна ще се проведе пресконференция на тема  „Старт и протичане на данъчната кампания 2018 г. \r\n*** \r\nОт 14.00 часа в зала 304 на общината ще се проведе заседание на ПК „Просвета, образование и наука“, за присъждане на наградата на Шумен в системата на образованието и науката.\r\n*** \r\nОт 14.30 часа в заседателна зала на ДКТ „Васил Друмев“ ще се състои пресконференция по повод предстоящата премиера на спектакъла \"Живот в три версии\".", "date": "2018.02.07", "title": "Предстоящи събития в страната за 8 февруари (Агенция „Фокус“)"}
{"url": "http://www.focus-news.net/news/2018/02/07/2486067/tass-rusiya-shte-prodalzhi-za-okazva-podkrepa-na-sarbiya-za-razreshavaneto-na-vaprosa-s-kosovo.html", "text": "Заместник-министъра на външните работи на Русия Александър Грушко заяви по време на среща с посланика на Сърбия в Москва Славенко Терзич, че страната му е готова да оказва на Белград всестранна подкрепа за разрешаване на ситуацията около Косово, предава ТАСС.\r\n„Подчертана е неизменната позиция на Москва по Косово, готовността за продължаване на всестранно съдействие на Сърбия за всестранното съдействие в разрешаването на косовския въпрос – както на двустранна основа, така и в международните структури“, информират от руското външно министерство.\r\nОсвен това на срещата двамата са обсъдили двустранното сътрудничество, развитието на политическите контакти, а също така и реализацията на постигнатите договорености и съвместни проекти. Виктор Турмаков", "date": "2018.02.07", "title": "ТАСС: Русия ще продължи за оказва подкрепа на Сърбия за разрешаването на въпроса с Косово"}
{"url": "http://www.focus-news.net/news/2018/02/07/2486057/ana-barnabich-es-ni-priema-za-lider-shte-rabotim-znachitelno-po-zdravo.html", "text": "Министър-председателят на Сърбия Ана Бърнабич заяви, че приетата от ЕС Стратегия за Западните балкани е важно послание, което признава индивидуалните резултати на страните от региона по пътя им към Съюза. Според нея, страната трябва „да продължи да приема реформите, докато регионалното сътрудничество ще продължи да бъде приоритет“, предаде сръбското радио В92.\r\n„Горда и щастлива съм заради това, че нашата страна е призната за водач. Ние работихме здраво, за да постигнем това и ще имаме още много работа в близките дни, месеци и години“, заяви тя. Според нея „Сърбия трябва да работи ежедневно, за да се присъедини към европейското семейство на нациите“ и допълни, че Стратегията „предполага по-голямо присъствие на ЕС под формата на нови и положителни инициативи“. \r\nТя допълни, че сътрудничеството в региона ще остане един от приоритетите за Сърбия и че посещението на европейския комисар по разширяването Йоханес Хан е нещо изключително важно, защото дава ясен сигнал, че „сме в правилната посока“. Виктор Турмаков", "date": "2018.02.07", "title": "Ана Бърнабич: ЕС ни приема за лидер, ще работим значително по-здраво"}
{"url": "http://www.focus-news.net/news/2018/02/07/2486064/gd-granichna-politsiya-silno-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "На българо-турската граница трафикът е силно интензивен на ГКПП \"Капитан Андреево\" и леко интензивен на ГКПП \"Лесово\" на изход за товарни автомобили. Това съобщиха от пресцентъра на ГД \"Гранична полиция\". На останалите български гранични контролно-пропускателни пунктове трафикът е нормален.", "date": "2018.02.07", "title": "ГД \"Гранична полиция\": Силно интензивен е трафикът на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2018/02/07/2486071/veselin-nalbantov-bhra-okolo-15-golemi-hotela-v-kk-slanchev-bryag-pravyat-palna-rekonstruktsiya-i-modernizatsiya-na-bazata.html", "text": "Около 15 големи хотела в к.к. „Слънчев бряг“ правят пълна реконструкция и модернизация на базата. Това каза за Радио „Фокус“-Бургас Веселин Налбантов, хотелиер и зам.-председател на Българската хотелиерска и ресторантьорска асоциация (БХРА). Обновяват се ресторантите, басейните, поставя се нова мебилировка. Закупува се нова техника в кухните. „Това, че не се грижим за базата, е лъжа. Все по-модерна и по-нова става тя. Някои колеги повишиха категорията на хотелите“, каза още Налбантов. По думите му ранните записвания са започнали още в края на миналия туристически сезон. Традиционно те са от Германия, Англия, Русия. В последните години се наблюдава тенденция и българските граждани да планират предварително почивката си. Отстъпката на предлагания пакет от туристически услуги е между 5 и 10% на база ол инклузив. Според Налбантов обаче работата на ол инклузив не е добра, тъй като не може да се обърне внимание на обслужването на клиента. „Но поради липса на кадри това ни принуждава да работим така“, каза още хотелиерът. Ранните записвания ще продължат до май месец. Очаква се първите гости в курортния комплекс да пристигнат по Великден от Румъния и Гърция. Повечето хотели ще отворят врати през май месец. Очакванията за сезон 2018 е да бъде малко по-добър от миналия.\r\nМария РУСЕВА", "date": "2018.02.07", "title": "Веселин Налбантов, БХРА: Около 15 големи хотела в к.к. „Слънчев бряг“ правят пълна реконструкция и модернизация на базата"}
{"url": "http://www.focus-news.net/news/2018/02/07/2486068/kyustendil-za-poredna-godina-v-grada-shte-se-provede-uchenicheskiyat-konkurs-za-nestandartni-letatelni-aparati.html", "text": "За поредна година в Кюстендил ще се проведе ученическият конкурс за нестандартни летателни апарати. Това съобщи за Радио „Фокус” – Кюстендил Бойко Малинов, директор на „Обединен детски комплекс” – Кюстендил. Творческото предизвикателство носи името „Икар” и ще бъде в рамките на традиционно провежданото авиошоу „Осогово“. „Участниците могат да бъдат от 1 до 12 клас, те трябва да обичат да конструират и мечтаят да полетят на своите летателни апарати. Конкурсът ще се състои на 21 април на стадион „Осогово“, каза Бойко Малинов. Изявата е посветена на Международния ден на авиацията и космонавтиката. Учениците могат да демонстрират създадени от тях летателни апарати. Те могат да бъдат от всякакъв тип – самолети, ракети, хеликоптери, балони, летящи чинии и др., които да бъдат атрактивни и безопасни за присъстващите. Участниците могат да сформират екипи от по няколко ученици, които съвместно да реализират и представят идеите си.\r\nВенцеслав ИЛЧЕВ", "date": "2018.02.07", "title": "Кюстендил: За поредна година в града ще се проведе ученическият конкурс за нестандартни летателни апарати"}
{"url": "http://www.focus-news.net/news/2018/02/07/2486074/silistra-memorialen-kompleks-voenna-grobnitsa-1916-v-tutrakan-e-obyaven-za-istoricheska-nedvizhima-kulturna-tsennost-s-kategoriya-natsionalno-znachenie.html", "text": "Със заповед на министъра на културата Мемориален комплекс „Военна гробница - 1916“ е обявен за историческа недвижима културна ценност с категория „национално значение“. Това съобщиха от Историческия музей в Тутракан. Военното гробище се намира в близост до село Шуменци. Мемориалът е издигнат в памет на загиналите за освобождението на Добруджа и битката при Тутракан, 5 и 6 септември 1916 година. При Тутракан вечен покой намират над 8000 войници и офицери, от които 1764 – български. Кулминационен връх на всенародната почит и признателност са възпоминателните тържества, панихиди, провеждани на Гергьовден и в първата неделя на месец септември.", "date": "2018.02.07", "title": "Силистра: Мемориален комплекс „Военна гробница - 1916“ в Тутракан е обявен за историческа недвижима културна ценност с категория „национално значение“"}
{"url": "http://www.focus-news.net/news/2018/02/07/2486072/irena-bairova-rd-sotsialno-podpomagane-dobrich-sotsialnite-uslugi-na-teritoriyata-na-oblastta-sa-na-mnogo-dobro-nivo.html", "text": "Социалните услуги на територията на Добричка област са на много добро ниво както по отношение на сграден фонд, така и по отношение на работата. Това показват обобщените данни на звено за мониторинг на тези услуги, заяви Ирена Баирова, директор на Регионална дирекция (РД) „Социално подпомагане“ в добруджанския град, предаде кореспондентът на Радио „Фокус” – Варна. По думите на Баирова няма установени нарушения, но като основен проблем се оформя голямото текучество на персонал, което обаче през миналата година е било по-малко в сравнение с 2016 година. Независимо от ниските заплати и текучеството на кадри специалистите отчитат, че персоналът върши своята работа качествено и съвестно. Ирена Баирова добави, че членовете на това звено за наблюдение при своите посещения са имали възможност да разговарят както с потребителите, така и с персонала в местата за предоставяне на социални услуги. Направени са няколко констатации. Наблюдава се увеличен интерес към услугата Център за социална рехабилитация и интеграция, в резултат на което тези социални услуги работят често над капацитета си. Ползвателите на тези социалните услуги са изразили мнение, че се чувстват добре, тъй като са в среда на хора със сходни проблеми и посещават услугите с желание. Служителите на всички видове социални услуги са споделили, че средствата, с които разполагат, са недостатъчни за реализация на различни дейности и мерки за социално включване на потребителите. Към това се добавя и липсата на специализиран на персонал, например логопеди, рехабилитатори, медицински сестри. Като основна причина за недостиг на кадри се посочва ниското заплащане. В Центъра за настаняване от семеен тип за деца и младежи с увреждания са споделили, че доста често при ползване на платен годишен отпуск или отпуск по болест от служител, на смяна има само един специалист, което затруднява работата и не позволява да се работи пълноценно. Ирена Баирова отбеляза също, че се наблюдава тенденция към значително увеличаване броя на лицата, които желаят да ползват социални услуги за възрастни хора, което е в резултат на ограничените възможности за ползване на алтернативни социални услуги в семейна среда от възрастни и самотно живеещи хора. В резултат от реализираните дейности за подкрепа и предприетите мерки за социално включване на потребителите от Домовете за стари хора, е постигнато добро ниво на удовлетвореност от грижите за тях. В Дневния център за възрастни с увреждания е направено предложение от работещите там да има възрастова граница на потребителите – например от 18 до 45 години, от 46 до 65 години и т.н. Посетените от членовете на основния екип на звеното за мониторинг предлагани услуги за деца и лица със специфични потребности отговарят на стандартите и критериите за достъпност, добре поддържана битова и околна среда наличия на помещения за социални контакти, за хранене, спални помещения, бани и тоалетни. Центровете за настаняване от семеен тип за деца и младежи с увреждания 1 и 2 имат нужда от основен ремонт на ВиК инсталацията, както и на котела за отопление, заяви Ирена Баирова. В Преходното жилище е установено, че хигиената е на ниско ниво. В Дневния център за възрастни с увреждания като добра нова практика е открит нов кабинет по ерготерапия. В центъра е направено предложение от работещите да има възрастова граница на потребителите. Като добра практика се определя училището за родители в Центъра за обществена подкрепа към БЧК, което помага на семейства кандидат осиновители, такива, които вече са осиновили деца или семейства, които изпитват затруднения в общуването със свои деца, които са в по-особена възраст. Звеното отчита също, че липсват услуги, насочени към преодоляване на социалната изолация на лица, които не са в състояние да напускат домовете си. В определени общини, като Община Крушари например нараства броят на пустеещи къщи и самотно живеещи възрастни хора. Тенденцията засяга и други общини, като Добричка, Тервел и не само. Лицата с психични заболявания и сетивни увреждания често остават извън рамките на предлаганите в областта услуги. Липсват специализирани услуги за деца с девиантно поведение, а статистиката сочи, че те се увеличават през последните години, посочи Ирена Баирова. Освен това липсва Кризисен център за настаняване на деца или на лица, жертви на насилие и трафик, както и звено „Майка и бебе“. \r\nЖулиета НИКОЛОВА", "date": "2018.02.07", "title": "Ирена Баирова, РД „Социално подпомагане“ - Добрич: Социалните услуги на територията на областта са на много добро ниво"}
{"url": "http://www.focus-news.net/news/2018/02/07/2486073/abc-news-livan-opredeli-stenata-na-izrael-mezhdu-dvete-strani-kato-agresiya.html", "text": "Ливанските сили за сигурност инструктираха въоръжените сили на страната да се противопоставят на всяка израелска „агресия“ на държавната територия и териториални води, предава  ABC News.\r\nИздаденото официално заявление на Висшия съвет по отбрана на Ливан не уточнява, но е издадено на фона на засилващо се напрежение между двете съседни страни. В сърцето на настоящия спор е новото споразумение за газови и петролни находища по морските граници на двете страните. Израел оспорва правата на Ливан в една от областите на средиземноморския шелф.\r\nМеждувременно Ливан протестира и срещу спорната стена, която Израел планира да построи по южната му граница. Ливан смята, че тя ще „стъпи“ на негова територия. \r\nВ заявлението на Висшия съвет по отбрана се отбелязва, че стената представлява агресия срещу суверенитета на Ливан.  Виктор Турмаков", "date": "2018.02.07", "title": "ABC News: Ливан определи стената на Израел между двете страни като „агресия“"}
{"url": "http://www.focus-news.net/news/2018/02/07/2486075/d-r-krasimir-temnilov-psihiatar-sportat-e-edinstveniyat-antidot-spryamo-agresiyata-i-stresa-pri-podrastvashtite.html", "text": "Спортът е единственият антидот спрямо агресията, особено при децата и подрастващите, каза за Радио „Фокус” – Пазарджик д-р Красимир Темнилов, психиатър от Пазарджик. По думите му спортът е особено подходящ и за справяне със среса. „Проблемът на съвременните деца е прекалената зависимост от техниката, особено телефоните и таблетите. „Топката” в тези случаи е в ръцете на родителите и те са тези, които трябва да наложат контрол върху техниката и да насочат децата към спорт и други полезни интереси”, уточни д-р Темнилов. Той каза също, че  ултимативният подход при родителите е работещ, но трябва да има и настойчивост и воля по време на възпитанието на децата. „Най-важно е влиянието на родителите до 5 клас, след това възпитателните мерки са трудни, особено в пубертета”, допълни специалистът.\r\nАлбена ЖИЛЕКОВА", "date": "2018.02.07", "title": "Д-р Красимир Темнилов, психиатър: Спортът е единственият антидот спрямо агресията и стреса при подрастващите"}
{"url": "http://www.focus-news.net/news/2018/02/07/2486077/sofiya-namalena-e-vidimostta-na-am-hemus-v-rayona-na-vitinya-zaradi-magla.html", "text": "Намалена е видимостта на АМ \"Хемус\" в района на Витиня заради мъгла, предаде репортер на Агенция \"Фокус\". Видимостта в района на тунелите е до 50 метра.", "date": "2018.02.07", "title": "София: Намалена е видимостта на АМ \"Хемус\" в района на Витиня заради мъгла"}
{"url": "http://www.focus-news.net/news/2018/02/07/2486079/inzh-georgi-georgiev-kmet-na-dalgopol-nad-10-mln-leva-e-byudzhetat-na-obshtinata-za-2018-godina.html", "text": "Над 10 млн. лева е бюджетът на Община Дългопол за 2018 година. Това каза в интервю за Радио „Фокус“ – Варна инж. Георги Георгиев, кмет на Община Дългопол. „Бюджетът е приет на заседание на Общинския съвет“, допълни кметът. „Средствата по бюджета реално ще бъдат повече, тъй като на 2 януари подписах договор с фонд „Земеделие“ за асфалтиране на шест улици в град Дългопол и една улица в село Цонево на стойност 1,8 млн. лева. Тези средства ще бъдат добавени към общинския бюджет“, посочи инж. Георги Георгиев. Финансирането е осигурено по Програмата за развитие на селските райони, като ще бъдат обхванати ул. „Маршал Толбухин”, ул. „Генерал Заимов”, ул. „Гео Милев”, ул. „Патриарх Евтимий”, ул. „ Христо Ботев” и ул. „Христо Михайлов” в Дългопол и ул. „Четиринадесета” в с. Цонево. Предвижда се подмяна на всички бордюри и цялостно асфалтиране на улиците. Общата  дължина на рехабилитираните улици е 3 592 метра със срок за изпълнение 36 месеца.\r\n„Имаме и целево финансиране от 670 000 лева за рехабилитация, реконструкция и ремонт на общинската и уличните пътни мрежи от Министерството на финансите. Бюджетът за тази година е с над 2 млн. лева повече спрямо 2017-та, като тези средства основно са насочени към общинската четвъртокласна пътна мрежа и улиците в общината. До този момент през годините това не се е случвало поради различни причини и имаше нужда от това. Има улици, по които на практика и високопроходима техника не може да премине“, добави кметът инж. Георги Георгиев.\r\nМарияна ВАЛЕНТИНОВА", "date": "2018.02.07", "title": "Инж. Георги Георгиев, кмет на Дългопол: Над 10 млн. лева е бюджетът на Общината за 2018 година"}
{"url": "http://www.focus-news.net/news/2018/02/07/2486049/mainichi-shimbun-shindzo-abe-i-mayk-pens-zayaviha-che-shte-zapazyat-natiska-spryamo-severna-koreya-zaradi-yadrenata-y-programa.html", "text": "Министър-председателят на Япония Шиндзо Абе и вицепрезидентът на САЩ Майк Пенс се споразумяха да работят и съвместно и с Южна Корея, за да засилят натиска спрямо Северна Корея, за да изостави ядрената си и ракетна програми, пише  Mainichi Shimbun.\r\n„Важно е, че и аз, и Пенс показваме на света непоклатимата връзка между Япония и САЩ, когато Азиатско-тихоокеанският регион привлича вниманието на международната общност преди Олимпийските игри в Пьончан“, заяви Абе. По-късно двамата ще посетят Южна Корея, за да присъстват на церемонията по откриването на Олимпийските игри и ще проведат отделни срещи с президента Мун Джей-ин. \r\nПенс заяви, че присъствието му в Пьончан ще служи и за ободряването на американските атлети, и за „това да се напомни на света, че Северна Корея е най-тираничния и потиснически режим на планетата“. Той допълни, че САЩ няма да позволят на севернокорейската пропаганда да се възползва от Олимпиадата. \r\n„Ние ще продължим да засилваме натиска си, докато Северна Корея не предприеме твърди мерки за пълно, проверимо и необратимо ядрено разоръжаване“, убеден е вицепрезидентът.  Виктор Турмаков", "date": "2018.02.07", "title": "Mainichi Shimbun: Шиндзо Абе и Майк Пенс заявиха, че ще запазят натиска спрямо Северна Корея заради ядрената й програма"}
{"url": "http://www.focus-news.net/news/2018/02/07/2486078/veliko-tarnovo-s-90-000-evro-shte-bade-oborudvan-kabinet-po-prirodni-nauki-v-su-emiliyan-stanev-v-grada.html", "text": "Кабинет по природни науки ще бъде оборудван в СУ „Емилиян Станев“ във Велико Търново с 90 000 евро. Това съобщи за Радио „Фокус“ – Велико Търново директорът на учебното заведение Кина Котларска. По думите ѝ средствата са по проект, финансиран по Програмата за  трансгранично сътрудничество България – Румъния. Водещ партньор по проекта е Инспектората по образование в Кълъраш  – Румъния. Котларска обясни, че от българска страна, освен СУ „Емилиян Станев“, участват едно средно училище в град Тутракан и Математическата гимназия в Силистра. Включените в проекта учебни заведения от Румъния са шест. Във всички училища се предвижда да бъдат оборудвани кабинети по природни науки. За великотърновското учебно заведение ще бъдат закупени лаптопи, 3D принтер, телескоп, микроскоп и други пособия, необходими за доброто практическо обучение по биология, химия, физика и информационни технологии. „Идеята на проекта е да провери дали регистрираното в международното изследване PISA изоставане на българските и румънските ученици, не се дължи на лошо оборудване на кабинетите по природни науки. Тези междунарoдни изследвания показват едни и същи проблеми и в двете страни. Нашите ученици, и българчетата, и румънчетата, са добре теоретично подготвени. Това се вижда добре тогава, когато трябва да възпроизведат определени научни факти или принципи и понятия, но когато трябва да ги приложат творчески, в различна от учебната ситуация, не могат да се справят със заданието. Най-вероятно на тези деца им липсват изследователските подходи, толкова типични за природните науки, и то не защото учителите не искат, а защото нямат условия да го направят“, допълни Кина Котларска. Тя посочи, че в първата фаза от проекта е предвидено оборудването на кабинетите и формиране на групи от ученици от  9, 10 и 11 клас. В рамките на три месеца, заедно със своите учители по природни науки, те трябва да създадат свой проект, свързан с някаква иновация в природните науки. Изработеното от тях те ще  представят на своите съученици от останалите училища, включени по проекта. Ще се проведат няколко срещи, като първата такава ще е в Кълъраш през месец април. На по-следващ етап и СУ „Емилиян Станев“ ще домакинства подобна среща.\r\nНадежда КРЪСТЕВА", "date": "2018.02.07", "title": "Велико Търново: С 90 000 евро ще бъде оборудван кабинет по природни науки в СУ „Емилиян Станев“ в града"}
{"url": "http://www.focus-news.net/news/2018/02/07/2486081/ruse-vazstanoveno-e-dvizhenieto-pat-ii-51-byala-popovo-v-gr-byala-v-posoka-popovo.html", "text": "Възстановено е движението път II-51 Бяла - Попово, в гр. Бяла в посока Попово. Това съобщиха от пресцентъра на Агенция \"Пътна инфраструктура\".", "date": "2018.02.07", "title": "Русе: Възстановено е движението път II-51 Бяла - Попово, в гр. Бяла в посока Попово"}
{"url": "http://www.focus-news.net/news/2018/02/07/2486082/dobrich-ekipat-na-oblastnata-administratsiya-nabira-sredstva-za-lechenie-na-bolen-kolega.html", "text": "Екипът на Областна администрация - Добрич набира средства за лечение на болен колега, съобщиха от пресцентъра на Областната администрация. От там се обръщат със следния призив:", "date": "2018.02.07", "title": "Добрич: Екипът на Областната администрация набира средства за лечение на болен колега"}
{"url": "http://www.focus-news.net/news/2018/02/07/2486080/mkd-makedoniya-spored-yohanes-han-vsichki-strani-ot-zapadnite-balkani-imat-evropeyska-perspektiva.html", "text": "Европейският комисар по  разширяването Йоханес Хан заяви, че всички страни от Западните Балкани имат перспектива да се присъединят в ЕС според издадената стратегия на Европейската комисия за региона. Според него тя трябва да създаде положителен натиск върху политиците в региона да работят в интерес на своите граждани, предава македонското издание  „МКД“.\r\nНа съвместна пресконференция след срещата си  с президента на Сърбия Александър Вучич в Белград, Хан заяви, че положителните резултати от диалога между Белград и Прищина трябва да бъдат в интерес на Косово и Сърбия за европейската им перспектива.\r\nТой добави, че е убеден в членството на страните в ЕС, но допълни, че няма  да се ангажира с точни дати, защото винаги работи за качество, а не за скорост и най-важното е решение, което ще донесе мир и стабилност.\r\nХан също така заяви, че Сърбия, като един от лидерите в европейската интеграция на Западните Балкани, може да помогне за прогреса на целия регион по пътя към Европейския съюз.\r\nСърбия в момента е един от лидерите, които могат да служат като \", каза Хан.\r\nЕвропейският комисар заяви, че в региона има голям неизползван потенциал и че е необходимо да се засили сътрудничеството и икономическият обмен в него.\r\nХан подчерта, че дългосрочната стабилност изисква помирение и добросъседски отношения.\r\nХан каза, че Сърбия има реалистична перспектива в ЕС и че страната очаква тежки реформи, особено в областта на върховенството на закона. Виктор Турмаков", "date": "2018.02.07", "title": "„МКД“ (Македония): Според Йоханес Хан всички страни от Западните Балкани имат европейска перспектива"}
{"url": "http://www.focus-news.net/news/2018/02/07/2486085/plovdiv-nad-19-000-lv-ot-nalozheni-sanktsii-sa-postapili-v-regionalnata-inspektsiya-po-okolnata-sreda-i-vodite-prez-yanuari.html", "text": "Над 19 000 лв. от наложени санкции са постъпили в Регионалната инспекция по околната среда и водите в Пловдив през месец януари. Това съобщиха за Радио „Фокус“ –Пловдив от институцията. Над 15 000 лв. от постъпилите суми за нарушаване на Закона за опазване на околната среда и водите са разпределени и преведени на съответните общини, на чиято територия се намират санкционираните субекти. Близо 27 000 лв. е постъпилата сума от издадени наказателни постановления на юридически лица и еднолични търговци през първия месец на 2018 година.\r\nОбектите, които подлежат на контрол от Регионалната инспекция по околната среда са общо 2333, като през 2018 година са планирани за контрол 882 от тях. 60 от обектите подлежат на контрол по два и повече компоненти на околната среда и фактори, които им въздействат. Комплексни проверки ще бъдат извършени на 60 обекта.\r\nТони МИХАЙЛОВ", "date": "2018.02.07", "title": "Пловдив: Над 19 000 лв. от наложени санкции са постъпили в Регионалната инспекция по околната среда и водите през януари"}
{"url": "http://www.focus-news.net/news/2018/02/07/2486084/blagoevgrad-muzeen-urok-posveten-na-parvoto-osvobozhdenie-na-gorna-dzhumaya-shte-se-provede-v-regionalniya-istoricheski-muzey-na-12-fevruari.html", "text": "Музеен урок, посветен на Първото освобождение на Горна Джумая, ще се проведе в Регионален исторически музей – Благоевград на 12 февруари. Това съобщи за Радио „Фокус“ – Пирин Елена Чалгънова, историк и уредник в културната институция. Събитието ще се състои от 13.30 часа. Мероприятието, организирано от д-р Елена Чалгънова, ще се проведе с ученици от VІІІ СУ „Арсени Костенцев“.\r\nЛивия НИНОВА", "date": "2018.02.07", "title": "Благоевград: Музеен урок, посветен на Първото освобождение на Горна Джумая, ще се проведе в Регионалния исторически музей на 12 февруари"}
{"url": "http://www.focus-news.net/news/2018/02/07/2486087/pazardzhik-priklyuchvat-stroitelno-montazhnite-raboti-po-novata-sgrada-na-chitalishteto-v-selo-menenkyovo.html", "text": "Приключват строително-монтажните работи по новата сграда на читалището в село Мененкьово, каза за Радио „Фокус“ – Пазарджик кметът на беловското село Иван Адов. Той обясни, че предстои нейното обзавеждане и въвеждане в експлоатация. „Надявам се през пролетта в новата сграда нормално да работи библиотеката, която трябва да се нанесе там“, допълни Адов.\r\n„Фокус” припомня, че читалището в село Мененкьово изгоря при пожар на 22 юни 2016 година. Над 640 хиляди лева отпусна държавата за изгорялото читалище „Св. св. Кирил и Методий“. При инцидента бяха унищожени и 11 хиляди тома литература, съхранявани в читалищната библиотека. След организирана мащабна дарителска кампания, в която се включиха хора от цялата страна, библиотечният фонд на читалището бе възстановен.\r\nВаня НИКОЛОВА", "date": "2018.02.07", "title": "Пазарджик: Приключват строително-монтажните работи по новата сграда на читалището в село Мененкьово"}
{"url": "http://www.focus-news.net/news/2018/02/07/2486089/tass-prezidentat-na-moldova-ima-namerenie-da-blokira-popravki-v-konstitutsiyata-na-stranata-otnosno-evrointegratsiyata.html", "text": "Президентът на Молдова Игор Додон заяви, че ще блокира поправките в конституцията на страната, предвиждащи засилването на европейската интеграция, предлагани от управляващата Демократическа партия, предава ТАСС.\r\n„Ще блокираме включването в конституцията на тази точка“, заяви Додон. Според него, ако поправките бъдат приети, Молдова ще се отдалечи от разрешаването на Приднестровския конфликт. \r\nИнициативата за внасянето на съответните поправки е на лидера на Демократите Владимир Плахотнюк. Той поясни, че е необходимо да се въведе курс на евроинтеграция, независимо от политическите изменения, които могат да се случат в бъдеще в страната.  Виктор Турмаков", "date": "2018.02.07", "title": "ТАСС: Президентът на Молдова има намерение да блокира поправки в конституцията на страната относно евроинтеграцията"}
{"url": "http://www.focus-news.net/news/2018/02/07/2486076/usgs-v-tayvan-e-registrirano-novo-zemetresenie-s-magnitud-57.html", "text": "Ново земетресение с магнитуд 5,7 по скалата на Рихтер е регистрирано край източното крайбрежие на Тайван в сряда вечерта, показва справка на  Геологическата служба на САЩ (USGS). \r\nЗеметресението е регистрирано в 23:21 часа местно време (17:21 българско) в морето край град Хуалян, където само преди денонощие бе регистрирано земетресение с магнитуд 6,5. Дълбочината на настоящето земетресение е на дълбочина от 12 км. Все още няма данни  да жертви и разрушения. Агенция „Фокус“ припомня:\r\nМощно земетресение с магнитуд 6,5 бе регистрирано на 6 февруари в 23:50 часа местно време (17:50 българско) отново край град Хуалян. Жертви на труса станаха шестима души, а още 260 бяха ранени. Няколко десетки души се смятат за безследно изчезнали. Виктор Турмаков", "date": "2018.02.07", "title": "USGS: В Тайван е регистрирано ново земетресение с магнитуд 5,7"}
{"url": "http://www.focus-news.net/news/2018/02/07/2486083/new-york-times-beliyat-dom-predlaga-provezhdaneto-na-parad-na-amerikanskite-vaorazheni-sili.html", "text": "Белият дом предлага провеждането на огромен парад в чест на въоръжените сили на САЩ, отхвърляйки критиката на опозиционната Демократическа партия, пише  New York Times.\r\nВ отговор на сенатора от Демократическата партия Дик Дърбин, че подобен парад ще бъде „фантастично прахосване на пари“, директорът на правния отдел на Белия дом Марк Шорт заяви, че „едва ли почитането на армията е загуба на средства“. Шорт допълни, че все още не е ясно каква ще бъде точната цена на провеждането на парата.\r\nПрессекретарят на Белия дом Сара Сандърс потвърди, че президентът на САЩ Доналд Тръмп е поискал провеждането на парад. Тя заяви, че Тръмп иска от Пентагона „да проучи възможностите за честване“, което да позволи на американците да покажат колко ценят въоръжените си сили. \r\nПрессекретарят на Пентагона Чарли Съмърс заяви, че в министерството знаят за молбата на президента и в момента проучват възможностите за парад.  Виктор Турмаков", "date": "2018.02.07", "title": "New York Times:  Белият дом предлага провеждането на парад на американските въоръжени сили"}
{"url": "http://www.focus-news.net/news/2018/02/07/2486088/dps-ochakva-palnata-podkrepa-na-parlamentarnite-grupi-za-zakonoproekta-svarzan-s-mediynata-sreda-v-balgariya-obzor.html", "text": "ДПС очаква пълната подкрепа на парламентарните групи за законопроекта, свързан с медийната среда в България. Това стана ясно на брифинг в парламента от думите на народния представител от ДПС Хамид Хамид. Във вторник от писмо, изпратено до медиите от депутата до ДПС Делян Пеевски, стана ясно, че той и народните представители Хамид Хадмид, Йордан Цонев и Велислава Кръстева са внесли за обсъждане в Народното събрание законопроект за промени в Закона за задължителното депозиране на печатни и други произведения. Според Пеевски внесеният законопроект ще отговори на общественото очакване за максимално прозрачна медийна среда, тъй като предвижда задължително оповестяване на действителната собственост и на непазарното финансиране на всички печатни и електронни медии, включително и на онлайн изданията, чиято роля за информираността на обществото все повече нараства. \r\nНа брифинг в парламента в сряда депутатът от ДПС Хамид Хамид уточни, че не са говорили с нито една парламентарна група, защото тази информираност на обществото е задължение на всеки народен представител. Той заяви, че от ДПС разчитат на 100-процентова подкрепа без да са водили каквито и да е разговори, защото не може да си представи, че някой народен представител е против това обществото да знае какво става в българското медийно пространство. По думите му предложенията им са в 2 посоки - едното от тях е естествено продължение на приетия от 2010 г. текст, с който е задължено да се обявят действителните собственици на печатните издания, но наред с това сега от ДПС допълват текста, като въвеждат задължение да се осветлят тези в доставчиците на медийни услуги, онлайн изданията, както и да се оповести и да се декларират всички приходи на тези издания. „Дали сме дефиниция за това какво значи финансиране. Тук имаме предвид непазарното финансиране. Тоест, цялото финансиране, което идва извън рекламите“, обясни Хамид. Според него в обществото стои въпросът как, откъде и защо различни медии получават средства и срещу какво. Затова от ДПС са предложили към 30 юни на всяка календарна година всички медии да представят декларация пред търговския регистър за всяко конкретно плащане към медията. Другото им предложение обхваща разпространителите на печатни издания. „Следва до 31 януари пред министъра на културата да представят своите действителни собственици, както и точния брой на търговските пунктове, през които извършват разпространението на изданията си. По този начин обществото ще е наясно кой с колко пункта разполага и контролира. В случай, че министърът установи, че някой има повече от 1/3 крайни пунктове, ще препрати информацията към КЗК и ще се задейства антимонополното законодателство“, посочи Хамид. \r\nОт своя страна Велислава Кръстева коментира, че няма все още измислен закон, който да разреши проблема. „Защо сега? Ами явно му е дошло времето. Дори очаквах да получим подкрепа още при самото внасяне на законопроекта именно от тези организации, които от години настояват да бъдат предприети законови действия в посока, която би осветлила именно собствениците на медиите, както и финансирането им на непазарен принцип“, допълни тя и уточни, че в законопроекта няма предвидено ограничение по отношение на финансирането. „При него има приложен един единствен принцип и това е принципът на декларирането. Целта е ясна – когато обществото има достатъчно информация за това кой говори и срещу какво, тогава уважаемия читател или зрител може да си направи съответните изводи за това какво му се казва. Когато се създадат инструментите за тази прозрачност, тогава може да се смята, че ще бъде направена една значително по-голяма стъпка по отношение на борбата с фалшивите новини“, допълни Кръстева. \r\nХамид добави, че няма как този закон да е насочен срещу някого, тъй като цели само едно – информираност на българското общество. Според него, ако някой се притеснява този законопроект да стане закон, то това са лица, които имат какво да крият. \r\nПопитан дали е вярно, че Делян Пеевски е основният двигател на този законопроект и защо не присъства на брифинга, за да обясни, Хамид отговори: „Кой е основен двигател не е важно. В ДПС всички работим в екип. Затова тук е нашият медиен експерт“, уточни той. Кръстева добави, че за ДПС винаги водещ принцип е да бъде това, което „д-р Доган нарича – колективно тяло“. Тя подчерта, че в ДПС винаги работят на този принцип, като се дава възможност на депутатите, които имат експертиза в отделни ресори, да получават и водещата роля при обсъждането на темите, които касаят въпросите ресори. \r\nЛюба АЛЕКСИЕВА", "date": "2018.02.07", "title": "ДПС очаква пълната подкрепа на парламентарните групи за законопроекта, свързан с медийната среда в България (ОБЗОР)"}
{"url": "http://www.focus-news.net/news/2018/02/07/2486090/posolstvoto-na-gartsiya-v-balgariya-organizira-sabitie-po-sluchay-mezhdunarodniya-den-na-gratskiya-ezik.html", "text": "По случай Международния ден на гръцкия език, посолството на Гърция в България, в сътрудничество със специалността „Новогръцка филология“ на Факултета по класически и нови филологии на Софийския университет „Св. Климент Охридски“, организира събитие, посветено на празника. Това съобщиха от Посолството на Гърция в София. Събитието ще се проведе на 9 февруари, петък, от 16.30 часа в новата конферентна зала на университета (ет. 3, вход откъм ул. „Св. Климент Охридски“).\r\nДоклади на събитието ще изнесат проф. д.и.н. Кирил Павликянов от Софийския университет, проф. Елени Курмандзи от Великотърновския университет и гл. ас. д-р Драгомира Вълчева от Софийския универститет. Приветствие ще произнесе посланикът на Гърция в България г-н Григориос Василоконстандакис. \r\nТемата на доклада на проф. Павликянов е „Нови филологически находки в поствизантийските архиви на светогорските манастири Кастамониту и Каракалу“. \r\nПроф. Елени Курмандзи ще говори на тема „Проблемът на гръцкия език в периода на новогръцкото Просвещение през 18 век“. \r\nΓл. ас. д-р Драгомира Вълчева ще се спре на темата „Влиянието на гръцките мислители от епохата на Просвещението върху формирането на новобългарския език от началото на 19 век“.", "date": "2018.02.07", "title": "Посолството на Гърция в България организира събитие по случай Международния ден на гръцкия език"}
{"url": "http://www.focus-news.net/news/2018/02/07/2486093/stara-zagora-detska-gradina-temenuga-v-kazanlak-poluchi-kato-podarak-interaktivna-ploshtadka-za-prepodavane-na-bezopasno-dvizhenie-po-patishtata.html", "text": "Детска градина „Теменуга“ получи интерактивна площадка за преподаване на безопасно движение по пътищата, подарък от гръцка компания – инвеститор в Казанлък, предаде кореспондент на Радио „Фокус“. Пред сградата на Общината от името на компанията бе направена първата демонстрация на интерактивната площадка. Кметът Галина Стоянова приветства инициативата на компанията, като призова и местният бизнес към подобни жестове за децата на Казанлък.\r\nИзпълнителният директор на компанията Алексис Атанасопулос заяви, че с голяма радост подарява интерактивната площадка, тъй като децата са бъдещето и те трябва от най-малки да бъдат приучавани на правилата за движение по пътищата.\r\nДиректорът на ДГ „Теменуга“ Анета Артинова изрази своята благодарност за подаръка.\r\nИнтерактивната площадка за преподаване на безопасно движение по пътищата е мобилна и тя ще може да бъде ползвана не само от децата на „Теменуга“, а и от децата на община Казанлък.\r\nСлавяна ГАЙДАРОВА", "date": "2018.02.07", "title": "Стара Загора: Детска градина „Теменуга“ в Казанлък получи като подарък интерактивна площадка за преподаване на безопасно движение по пътищата"}
{"url": "http://www.focus-news.net/news/2018/02/07/2486094/neli-blagova-fondatsiya-plovdiv-2019-otvorenata-pokana-malki-proekti-sabitiya-i-obshtnostno-uchastie-tseli-razvivane-na-kulturni-deynosti-po-kvartali.html", "text": "Отворената покана „Малки проекти: Събития и общностно участие“ на Фондация „Пловдив 2019“ цели разширяване на публиките и развиване на културни дейности по квартали и алтернативни пространства на територията на града. Това каза за Радио „Фокус“ – Пловдив Нели Благова, експерт по проекти и събития към фондацията. Тя поясни, че отворената покана е насочена към широк диапазон културни организации, независими артисти и куратори.\r\n„За разлика от миналогодишния конкурс за проекти, отново насочен към културните организации, където бюджетът беше сравнително по-висок, а очакванията за собствен принос – със задължително финансово измерение, сега се очакват малки проекти с по-ниски изисквания за собствен принос. Отворената покана за малки проекти е с общ бюджет от 400 000 лева и с облекчени условия за кандидатстване и реализация на проектите, като максималната сума, която може да получи един проект, е до 10 000 лева при собствен принос от страна на кандидата 30 %, който може да бъде и нефинансов. Това е възможност повече културни организации да се включат, също да се увеличи обхвата на ангажираната публика“, каза Нели Благова.\r\nПо думите й основният акцент на програмата „Пловдив – Европейска столица на културата 2019“ е наистина да децентрализира културните дейности в града, като това е причината към отворената покана за малки проекти да бъдат зададени акценти, които да вдъхновят кандидатите. „Сами по себе си те обхващат периферни територии и общности, които са в по отдалечените квартали на Пловдив. Това са трите водещи проекта от програмата на „Пловдив 2019“, свързани с кирилицата като уникален български принос към европейската култура, клъстерът „Махала“ и проекти, свързани с реализацията на акции и намеси около река Марица и остров Адата. Желаещите да участват ще имат възможност да подават и предложения, които не са тематично свързани с посочените акценти, но отговарят на основните цели и приоритети на предварителната ни програма. Разбира се, тематично обвързаните ще бъдат с предимство“, коментира Нели Благова. Тя уточни, че началото на отворената покана на Фондация „Пловдив 2019“ е поставено на 6 февруари, като тя ще бъде активна за проектни предложения два месеца. Крайният срок за подаване на документи е до 17.00 часа на 6 април. Периодът за реализация на одобрените проекти е септември 2018 г. – декември 2019 г.\r\nТони МИХАЙЛОВ", "date": "2018.02.07", "title": "Нели Благова, Фондация „Пловдив 2019“: Отворената покана „Малки проекти: Събития и общностно участие“ цели развиване на културни дейности по квартали"}
{"url": "http://www.focus-news.net/news/2018/02/07/2486095/tass-ekologicheskata-inspektsiya-globi-zavoda-na-lukoyl-v-balgariya-zaradi-zamarsyavane-na-vazduha.html", "text": "Регионалната екологическа инспекция на град Бургас глоби петролпреработващия завод „Лукойл Нефтохим Бургас“ със 100 хил. лв. за замърсяване на въздуха, предава ТАСС.\r\nДиректорът на инспекцията Тонка Атанасова уточни, че „глобата е наложена във връзка с това, че заводът не е предоставил писмени доказателства за засилен контрол и незабавни действия за идентифицирането на източника на неприятната миризма“. \r\nСпоред инспекцията причината за неприятната миризма, от която в последните седмици се оплакват жителите на града, са старите складове за продуктите на петролообработката, които са на повече от 30 години. Т.нар. окислителни езера съществуват още от времената, когато предприятието е държано и тяхната рекултивация трябва да приключи през 2020 г. \r\nАдминистрацията на Бургас настоява за допълнителни инвестиции на „Лукойл“ за придобиване на специализирано оборудване за контрол на качеството на въздуха, което трябва да се монтира в жилищните комплекси, разположени най-близо до предприятието.  Виктор Турмаков", "date": "2018.02.07", "title": "ТАСС: Екологическата инспекция глоби завода на „Лукойл“ в България заради замърсяване на въздуха"}
{"url": "http://www.focus-news.net/news/2018/02/07/2486098/shumen-otkriha-nedelno-uchilishte-v-selo-osmar.html", "text": "Откриха неделно училище в село Осмар. То е организирано от църковното настоятелство при храм „Св.св. Константин и Елена“, съобщи за Радио „Фокус“- Шумен отец Пламен Марчев. Занятията ще се провеждат в неделя от 11.00 часа. Децата ще учат вероучение, ще има занимания по пеене и рисуване. „През януари организирахме Рождественска работилница, която беше приета с интерес и оттам дойде идеята да направим и неделно училище“, заяви отец Памен Марчев. Той посочи, че това ще бъде място, което ще е в помощ за духовното възпитание на децата, за запознаване с богослужебния живот на Църквата и християнските ценности и насърчаване те да бъдат следвани. Отец Пламен Марчев посочи, че занятията ще бъдат водени от Невена Тодорова, ще помага и гл. асистент Илонка Стоянова. „Много хора ходят на църква, но не познават вярата, а ограмотяването в православната вяра е много важно. Съвремието изправя хората пред много проблеми и предизвикателствата, а познаването на християнските ценности прави по лесно разпознаването на добро и зло“, каза отец Пламен Марчев. Той посочи, че неделно училище към храма в село Осмар е имало до 1944 година. „Не правим нещо ново, просто възобновяваме старото“, каза отец Пламен Марчев.\r\nИвелина ИВАНОВА", "date": "2018.02.07", "title": "Шумен: Откриха неделно училище в село Осмар"}
{"url": "http://www.focus-news.net/news/2018/02/07/2486096/veliko-tarnovo-profesionalna-paralelka-grafichen-dizayner-zayavi-za-sledvashtata-uchebna-godina-su-emiliyan-stanev-v-grada.html", "text": "Професионална паралелка „Графичен дизайнер“ заяви за следващата учебна година СУ „Емилиян Станев“ във Велико Търново. Това съобщи за Радио „Фокус“ – Велико Търново директорът на учебното заведение Кина Котларска. Тя посочи, че учениците в тази паралелка ще се обучават по предметите „Предпечатна подготовка“, „Илюстрация и оформление на полиграфически издания“, „Компютърна графика“, „Рисуване“ и „История на изкуството“. Завършилите ще получат свидетелство за професионална квалификация. „Досега учениците също имаха възможност да се обучават за графичен дизайнер, но беше в профил „Изобразително изкуство“, което ние насочвахме в тази сфера, защото програмите за профилирана подготовка по изобразително изкуство бяха доста гъвкави и даваха тази възможност. За съжаление, нямахме възможност да даваме свидетелство за професионална квалификация. В края на месец март ще разберем дали Регионалното управление по образование ще подкрепи идеята“, посочи Кина Котларска. Тя допълни, че с паралелката „Графичен дизайнер“, паралелките с прием в 8 клас ще са три. Училището продължава обучението по двете си профилирани специалности – „Изобразително изкуство и музика“ и „Софтуерни и хардуерни науки – защита на информацията“. И двете са с интензивно чуждоезиково обучение по английски език, докато учениците по „Графичен дизайнер“ ще наблегнат предимно на учебната практика.\r\nНадежда КРЪСТЕВА", "date": "2018.02.07", "title": "Велико Търново: Професионална паралелка „Графичен дизайнер“ заяви за следващата учебна година СУ „Емилиян Станев“ в града"}
{"url": "http://www.focus-news.net/news/2018/02/07/2486070/dha-mevlyut-chavushoglu-pristigna-speshno-v-teheran-zaradi-turskata-voenna-operatsiya-v-siriya.html", "text": "Министърът на външните работи на Турция Мевлют Чавушоглу осъществява контакти на най-високо равнище в Техеран и вече разговаря с иранския си колега Мохамед Джеват Зариф, предаде информационната агенция Догу хабер ажансъ (ДХА).\r\n Срещата се проведе в МВнР и беше закрита за медиите. Обсъждат се двустранните отношения и последното развитие на ситуацията в района, преди всичко – военната операция на турската армия „Маслинова клонка” в сирийския град Африн. В рамките на контактите в Техеран, турският външен министър ще бъде приет и лично от президента на Иран Хасан Рухани, посочва още ДХА.Агенция „Фокус” припомня:\r\n Най-вероятно изненадващата визита на Мевлют Чавушоглу е продиктувана от острата реакция на Техеран по отношение на военната операция на турската армия „Маслинова клонка” в района на сирийския град Африн. Първоначално МВнР, а след това и лично президентът на Иран Хасан Рухани категорично се обявиха против тази турска инвазия. Позицията им е, че тя с нещо няма да допринесе за мира и стабилността в района, а точно обратно – ще провокира нови предизвикателства и неизвестности.\r\nОсвен това не трябва да има никакво съмнение, че решението за „пожарното” посещение в Техеран е било взето на също така вчерашното спешно среднощно съвещание на най-високо равнище по въпросите на сигурността в Анкара, председателствано от президента Реджеп Тайип Ердоган. Георги Димов", "date": "2018.02.07", "title": "ДХА: Мевлют Чавушоглу пристигна спешно в Техеран заради турската военна операция в Сирия"}
{"url": "http://www.focus-news.net/news/2018/02/07/2486092/velislava-krasteva-dps-yasnata-sobstvenost-varhu-mediite-e-edno-ot-nay-efikasnite-sredstva-za-borba-s-falshivite-novini.html", "text": "Ясната собственост върху медиите е едно от най-ефикасните средства за борба с фалшивите новини. Това каза в интервю за Радио „Фокус“ народният представител Велислава Кръстева, член на Централния съвет на ДПС. Коментарът ѝ бе по отношение на внесения в парламента от ДПС законопроект за изменение и допълнение на Закона за задължителното депозиране на печатни и други произведения. По отношение на това ще бъдат ли осветлени онлайн блоговете, Кръстева посочи, че блогът е персонален анализ, докато терминът „онлайн медия“ е равносилен на термина „организация“. Кръстева добави, че в този ред на мисли, анализът не може да съдържа в себе си невярно твърдение, тъй като манипулацията не идва от анализа, а от произвеждането и тиражирането на „фейк нюз“. „Финансирането на медиите е засегнато в това изменение на закона дотолкова, доколкото в него се предвижда декларирането на получените финансови и други средства, които не са от същата търговска дейност, тоест не са от продажба, примерно, на реклами. Законът не може и не би следвало да ограничава или да привилегирова едни или други получатели на, примерно, грантове. А има за цел единствено създаването на условия за прозрачност и яснота. Това е целта на закона“, обясни Велислава Кръстева. Тя допълни, че непазарни приходи са дарения, спонсорства или грантове, получавани от определена част от българските медии. Кръстева уточни, че даренията не могат да бъдат анонимни, което означава, че те, така или иначе, представляват публична информация. „Целта на законопроекта обаче е друга – цялата публична информация да бъде събрана на едно място“, обобщи Кръстева. Тя добави, че банковите кредити за финансиране на медиите се регулират от друг закон и не са предмет на предложенията за осветляване на медиите.", "date": "2018.02.07", "title": "Велислава Кръстева, ДПС: Ясната собственост върху медиите е едно от най-ефикасните средства за борба с фалшивите новини"}
{"url": "http://www.focus-news.net/news/2018/02/07/2486086/reuters-spored-yohanes-han-sarbiya-tryabva-da-postigne-sporazumenie-s-kosovo-za-da-se-prisaedini-kam-es.html", "text": "Според европейския комисар по разширяването Йоханес Хан Сърбия трябва да постигне и приложи споразумение с Косово и да проведе серия от реформи, ако желае да се присъедини към ЕС до 2025 г., предава  Reuters.\r\n„ЕС не може и няма да внася двустранни проблеми. Сърбия трябва да сключи и приложи правно обвързващо споразумение с Косово“, заяви Хан. На свой ред президентът на Сърбия Александър Вучич приветства наскоро приетата стратегия на ЕК за Западните Балкани като възможност за интегрирането на Сърбия. \r\nСъщевременно той описа споразумението с Косово като „планина от препятствия“, която ще може да бъде покорена, единствено ако „всеки загуби нещо“. Той допусна свикването на референдум по въпроса.\r\n„Народът ще трябва да реши дали вижда бъдещето си в Европа, за което всички трябва да платим скъпа цена, или ще продължим то пози начин , на опашката на континента“, добави той. Виктор Турмаков", "date": "2018.02.07", "title": "Reuters: Според Йоханес Хан Сърбия трябва да постигне споразумение с Косово, за да се присъедини към ЕС"}
{"url": "http://www.focus-news.net/news/2018/02/07/2486100/bsp-nastoya-za-vremenna-anketna-komisiya-za-batsis-i-obvini-pravitelstvoto-v-lazha-za-rezultatite-ot-borbata-s-kontrabandata-obzor.html", "text": "ПГ на БСП внесе в деловодството на парламента предложение за Временна комисия за прочуване създаването, функционирането и сигурността на БАЦИС в Агенция „Митници“. Според зам.-председателя на ПГ на БСП Драгомир Стойнев има огромни притеснения от ДАНС за начина, по който функционира тази система и изводите, които са направени по последния доклад. По думите му според доклада на ДАНС са налице технически възможности за манипулиране на компютърната система, има условия за създаване на заплаха за финансовата и икономическата сигурност на страната, и служители от Агенция „Митници“ са изменили съдържанието системата с цел прикриване на допълнителни уязвимости в нея. „Искаме разследване за начина, по който функционира системата. Притеснени сме за приходите в бюджета“, категоричен бе Драгомир Стойнев. \r\nЛевицата обвини правителството, че лъже за резултатите от борбата с контрабандата. „Данните от публикувания доклад на Агенция „Митници“ разбиват на пух и прах техните твърдения“, коментира депутатът от БСП Румен Гечев. Той обясни, че докладът на практика опровергава твърдението на управляващите, че сивата икономика и контрабандата намаляват. Според него не е съвпадение, че докладът на агенцията е публикуван 2 дни след вота на недоверие към Министерски съвет. „Докладът беше забавен, тъй като данните биха представлявали допълнителен аргумент в ръцете на опозицията и доказателства, че има основания да иска оставката на правителството“, посочи Румен Гечев. По думите му през последната година има обрат в тенденцията на обложените с акциз цигари и тя е негативна. „През 2017 са заловени цифром и словом 2-3 тира с цигари при опит за незаконен внос в България“, коментира депутатът.\r\nБиляна ИВАНОВА", "date": "2018.02.07", "title": "БСП настоя за Временна анкетна комисия за БАЦИС и обвини правителството в лъжа за резултатите от борбата с контрабандата (ОБЗОР)"}
{"url": "http://www.focus-news.net/news/2018/02/07/2486097/reuters-31-dushi-sa-zaginali-pri-vazdushen-udar-v-iztochna-guta.html", "text": "По данни на базираната в Лондон „Сирийска обсерватория за правата на човека“ при въздушен удар в контролирания от опозицията регион Източна Гута край Дамаск са загинали 31 цивилни, сред които и 12 деца, предава Reuters .\r\n„Обсерваторията“ съобщава, че при правителствени артилерийски и въздушни удари са пострадали градовете Дума, Бейт Сава и Хамория. При бомбардировките са ранени 65 души. \r\nСирийското правителство твърди, че негова основна цел са въоръжените сили на опозицията.  Виктор Турмаков", "date": "2018.02.07", "title": "Reuters: 31 души са загинали при въздушен удар в Източна Гута"}
{"url": "http://www.focus-news.net/news/2018/02/07/2486104/varna-185-proekta-e-realizirala-obshtinata-kam-2017-godina-prez-nastoyashtiya-programen-period.html", "text": "185 проекта е реализирала Община Варна към 2017 година през настоящия програмен период. Това каза в интервю за Радио „Фокус“ – Варна Виктория Николова, управител на Областния информационен център във Варна. Според данните на центъра най-много от реализираните проекти – 94, са по ОП „Развитие на човешки ресурси“, следвана от ОП „Иновации и конкурентоспособност“, по която са сключени 63 договора. Следваща по брой проекти, реализирани към 2017 година, е Община Аксаково с 45 проекта. 31 от тях са по Програмата за развитие на селските райони. На трето място към изминалата година по брой проекти се нарежда Община Долни Чифлик, която е осъществила 33 проекта – 27 по Програмата за развитие на селските райони,  два по ОП „Региони в растеж“, два по ОП „Развитие на човешки ресурси“ и по един проект по ОП „Иновации и конкурентоспособност“ и ОП „Храни“. Следват общините Провадия, с реализирани 32 проекта, Аврен с 28 проекта, Вълчи Дол – 19 проекта, Дългопол – 17 проекта, Суворово и Ветрино с по 12 проекта, Девня и Белослав с по 11 проекта. На последно място по брой на реализираните проекти е община Бяла с четири проекта.\r\nМарияна ВАЛЕНТИНОВА", "date": "2018.02.07", "title": "Варна: 185 проекта е реализирала Общината към 2017 година през настоящия програмен период"}
{"url": "http://www.focus-news.net/news/2018/02/07/2486102/pazardzhik-detskata-gradina-vav-velingradskoto-selo-alendarova-se-pomeshtava-v-chastna-kashta-podgotvya-se-proekt-za-nova-sgrada.html", "text": "Детската градина във велинградското село Алендарова се помещава в частна къща, като там се обучават около 20 деца, съобщи за Радио „Фокус“ – Пазарджик кметът на селото Али Алендар. В градината идват и деца от село Долна Дъбева и от махалата „Сойка“. Въпреки че детската градина е разположена в къща, там са създадени необходимите условия за обучение и занимание на децата. „Имаме подходящ терен, на който да бъде изградена новата детска градина, ще започнем и изготвянето на проект и се надяваме на одобрение и финансиране от Община Велинград“, каза още Алендар. Предвидено е изграждането на спортна площадка в селото. Учениците от началното и средно образование от селото пътуват всекидневно до училището в село Света Петка, като се извозват с ученически автобус.\r\nАлбена ЖИЛЕКОВА", "date": "2018.02.07", "title": "Пазарджик: Детската градина във велинградското село Алендарова се помещава в частна къща, подготвя се проект за нова сграда"}
{"url": "http://www.focus-news.net/news/2018/02/07/2486106/veliko-tarnovo-shest-paralelki-v-parvi-klas-zayavi-za-sledvashtata-uchebna-godina-nay-golyamoto-uchilishte-v-oblastta-su-emiliyan-stanev.html", "text": "Шест паралелки в първи клас заяви за следващата учебна година най-голямото училище в област Велико Търново – СУ „Емилиян Станев“. Това съобщи за Радио „Фокус“ – Велико Търново директорът на учебното заведение Кина Котларска. Първокласниците във всяка паралелка ще са по 22-ма. Според предоставените списъци от Община Велико Търново децата, живеещи по постоянен и настоящ адрес в прилежащия район на училището, определен със специална Наредба на Общински съвет, са 142.  „Някой от тях, разбира се, са заминали и не живеят вече тук. Една част от тях са регистрирани в Студентските общежития, тъй като са се родили там преди 7 години. Това обаче не означава, че живеят все още във Велико Търново. Така че 142 са децата по списъка, получен от Общината. Смятам, че цифрата няма да е по-различна, но най-вероятно ще е надолу. Нашият прием ще е 132 деца“, посочи Котларска.\r\nСУ „Емилиян Станев“ планира прием на две подготвителни групи за деца, навършили 5 и 6 години. Тяхното обучение ще е полудневно.\r\nНадежда КРЪСТЕВА", "date": "2018.02.07", "title": "Велико Търново: Шест паралелки в първи клас заяви за следващата учебна година най-голямото училище в областта – СУ „Емилиян Станев“"}
{"url": "http://www.focus-news.net/news/2018/02/07/2486122/plovdiv-treti-naroden-sabor-shte-se-provede-v-grada-prez-mesets-may-ochakvat-se-nad-3000-uchastnitsi-i-nad-10-000-gosti.html", "text": "Трети Народен събор ще се проведе в Пловдив през месец май тази година. Това съобщи за Радио „Фокус“ – Пловдив Костадин Димитров, кмет на район „Тракия“. Събитието ще се проведе на датите 12 и 13 май, събота и неделя, в парк „Лаута“. Очакват се рекордните над 3000 участници и десетки хиляди гости. „На две сцени ще се изявят училища, танцови клубове, читалища, оркестри, пенсионерски клубове, както и много индивидуални изпълнители. Подготвяме многобройни изненади за гостите на събора –  народни борби, кукери, занаятчийски работилници. Организираме  училище за народни инструменти, където всеки желаещ може да посвири на гайда, тъпан, кавал, гъдулка напълно безплатно. Ще зарадваме посетителите и с безплатни уроци по народни танци“, анонсира Костадин Димитров. Кметът на пловдивския район „Тракия“ е категоричен, че идеята е да се съхранят българският дух и традиции и да бъдат предадени на бъдещите поколения.\r\nТони МИХАЙЛОВ", "date": "2018.02.07", "title": "Пловдив: Трети Народен събор ще се проведе в града през месец май, очакват се над 3000 участници и над 10 000 гости"}
{"url": "http://www.focus-news.net/news/2018/02/07/2486069/ria-novosti-afrin-e-ostanal-bez-pryasna-voda-sled-turskiya-artileriyski-obstrel.html", "text": "Сирийският град Африн е останал без централно водоснабдяване в резултат от артилерийски обстрел по пречиствателната станция в покрайнините на града от страна на турските въоръжени сили, предава РИА Новости.\r\n„Осколките повредиха оборудването в главната сграда, затова и станцията не може да подава вода в Африн. За възстановяването ще са нужни една или две седмици“, съобщи сътрудник на станцията. Според него на територията на пречиствателната станция са се взривили пет снаряда, шести е паднал, без да се взриви, в основния резервоар.\r\nСлужителят на станцията отбеляза, че осколките на един от снарядите е извел от строя няколко пулта за управление и централния блок. Още един снаряд е нанесъл щети на хлориращата станция. Според него това ще затрудни положението на жителите и бежанците в града.  Виктор Турмаков", "date": "2018.02.07", "title": "РИА Новости: Африн е останал без прясна вода след турския артилерийски обстрел"}
{"url": "http://www.focus-news.net/news/2018/02/07/2486105/tass-v-balgarskiya-grad-varna-pochetoha-pametta-na-ruskiya-diplomat-graf-ignatiev.html", "text": "Паметта на руския дипломат граф Николай Игнатиев бе тържествено почетена във Варна в навечерието на Деня на дипломата, отбелязван в Русия на 10 февруари. В церемонията участват кметът на града Иван Портних, вицегубернаторът на Варненска област Илиян Карагьозов, представители на политическите партии и обществените движения, които заедно с руски дипломати положиха цветя на паметника на Игнатиев, предава ТАСС.\r\n„Граф Игнатиев не е просто талантлив държавен деец, а човек, който енергично и настойчиво отстоява своите идеали“, заяви в своята встъпителна реч посланикът на Русия в България Анатолий Макаров. Според него „Николай Павлович Игнатиев вярва искрено в освобождаването на братята по вяра от турско иго със силите на самия балкански народ при активната поддръжка на Русия“. „Не с думи, а с дела той съдейства за сплотяването на българите, със все сърце споделяше мечтата за Сан Стефанска България. Съдбата му е жив пример за взаимосвързаната на историческите пътища на Русия и България на нашата обща славянска душа“, заяви посланикът.\r\nТой също така благодари на представителите на местната администрация, че се грижат за паметта и благодорното дело на графа – почетен гражданин на Варна.  Виктор Турмаков", "date": "2018.02.07", "title": "ТАСС: В Българския град Варна почетоха паметта на руския дипломат граф Игнатиев"}
{"url": "http://www.focus-news.net/news/2018/02/07/2486126/aleksandar-vuchich-ima-golemi-prepyatstviya-po-patya-kam-es-neka-grazhdanite-da-reshat-kakvo-da-pravim.html", "text": "Президентът на Сърбия Александър Вучич прие в сряда в Белград комисарят по политиката на съседство и преговорите за разширяване на ЕС Йоханес Хан, предава белградската медия B92.\r\nПо време на взаимната пресконференция след срещата, Вучич посочи, че глава 35 от преговорите за присъединяване към ЕС – засягаща Косово – „съществува само за Сърбия, но не съществува за нито една друга страна“.\r\nСръбският президент добави, че „планини от препятствия“ стоят пред преговорите на Сърбия с Европейския съюз, като „това най-вече е въпросът за Косово и Метохия, но и за границите с Босна и Херцеговина и Хърватия“.\r\n„Лесни препятствия ли са това за нас? Не са, те са като Хималаите, но ние няма да сме първите изкачили Еверест“, заяви той.\r\n„Като общество ние можем да стоим и да чакаме, или да решим проблемите и след това, Сърбия наистина да се присъедини към ЕС през 2025 година“, продължи Вучич.\r\n„В сравнение с другите четири страни и една територия, най-тежките задачи стоят пред Сърбия. Време е да вземем решения, да платим за определени неща от миналото, да вземем решения и да разрешим проблем, които никой преди нас не се опитваше да разреши от десетилетия“, добави сръбският държавен глава.\r\nТой заяви още, че засегнатите въпроси „са толкова големи, че гражданите ще трябва да изкажат позицията си за тях“.\r\n„Виждаме ли бъдеще в Европа, за което трябва да платим определена цена, която не е малка – или изоставяме това сега? Гражданите ще решат и ние ще уважим тяхното решение. Но аз няма да се крия, а ще кажа това, което мисля, че е най-добро за страната и гражданите ще кажат дали е справедливо или не“, заяви Вучич, като добави, че Сърбия „не може да загуби всичко, докато някой друг получава всичко“ и че решението (за Косово) трябва да бъде резултат от компромис, „в който и двете страни губят по нещо, за да задоволят другата“.\r\n„За първи път няма да скрия някои неща от сръбските граждани“, заяви президентът и продължи: „В Сараево, ние имахме едни идеи, а бошняците искаха друго. Ние приехме техните идеи и след това те казаха ‚дори няма да го направим по начина, по който искаме да го направим‘. Така че не е добре и да правиш това, което иска някой друг. Що се отнася до границата с Хърватия – предпочитам да не коментирам изобщо“.\r\nВучич заяви, че не иска да обсъжда новата Стратегия за разширяване на ЕС в района на Западните Балкани.\r\nПревод и редакция:", "date": "2018.02.07", "title": "Александър Вучич: „Има големи препятствия по пътя към ЕС – нека гражданите да решат какво да правим“"}
{"url": "http://www.focus-news.net/news/2018/02/07/2486091/washington-post-general-ot-armiyata-na-sasht-zayavi-che-voyskite-na-stranata-shte-ostanat-v-grad-manbidzh-vapreki-protestite-na-ankara.html", "text": "Високопоставен генерал от армията на САЩ от коалицията, бореща се срещу „Ислямска държава“ заяви, че американските части ще останат в северния сирийски, кюрдски град Манбидж, въпреки исканията на турското правителство те да се изтеглят, пише  Washington Post.\r\nПо време на своето посещение при американските сили в Манбидж ген. Пол Функ заяви, че те са в града, за да подкрепят своите кюрдски съюзници и да деескалират напрежението след турската военна намеса в Северна Сирия. \r\nТурция стартира операция „Маслинова клонка“ миналия месец, за да изтласка кюрдските милиции от анклава Африн и заплашва да разшири бойните си действия и в посока Манбидж. Анкара смята кюрдските сили за терористи. \r\nТова създава възможност за пряк сблъсък между съюзниците в НАТО САЩ и Турция, които застават на противостоящи си страни в конфликта.  Виктор Турмаков", "date": "2018.02.07", "title": "Washington Post: Генерал от армията на САЩ заяви, че войските на страната ще останат в град Манбидж, въпреки протестите на Анкара"}
{"url": "http://www.focus-news.net/news/2018/02/07/2486124/liderat-na-gratskata-nova-demokratsiya-aleksis-tsipras-e-opasen-za-gartsiya.html", "text": "„(Гръцкият премиер Алексис) Ципрас и неговите съучастници поведоха страната по много опасни пътища. Можем да видим това в случая Новартис“, заяви председателят на най-голямата гръцка опозиционна партия „Нова Демокрация“ Кирякос Мицотакис, в коментар за скандалите около случая Новартис, които доминират публичния живот в страната от началото на седмицата, пише електронното издание на гръцкия вестник Protothema.\r\nМицотакис добави, че правителството се опитва да отклони вниманието на обществото от тежките мерки за строги икономии, които Ципрас вече е приел в рамките на четвъртия меморандум. „Както и от отстъпките по въпроси от националнен интерес, най-вече начина, по който води спора със Скопие, неприемлив за мнозинството от гърците. Той се опитва да се спаси, като прави единственото, което може да прави добре. Като злослови по адрес на политическите си опоненти и вкарва разделение сред гражданите. С нечувани машинации, които подкопават върховенството на закона“, заяви гръцкият политик\r\nМицотакис добави, че в демократичното общество, „правосъдието не може да обръща гръб на гръцкия народ“. „Изисквам незабавно изясняване на случая Новартис. Всичко трябва да излезе на светло“.\r\nМицотакис заключи, че премиерът Ципрас е доказал, че е опасен не само за гръцката икономика и националния интерес, но и за националната демокрация и независимостта на институциите.\r\nПревод и редакция:", "date": "2018.02.07", "title": "Лидерът на гръцката „Нова Демокрация“: Алексис Ципрас е опасен за Гърция"}
{"url": "http://www.focus-news.net/news/2018/02/07/2486123/telma-makedoniya-pregovorite-za-imeto-na-makedoniya-prodalzhavat-sledvashtata-sedmitsa-na-ministersko-nivo-gartsiya-reagira-pozitivno-na-vklyuchvaneto-na-geografski-pokazatel.html", "text": "През следващата седмица министрите на външните работи на Македония и Гърция Никола Димитров и Никос Коцияс ще се срещнат за нов кръг от преговорите за разрешаване на спора за името на бившата югорепублика, предава скопският телевизионен канал „Телма“.\r\nТова ще бъде първата среща между Димитров и Коцияс, откакто миналата седмица гръцкият дипломат отправи критики и към Нимиц, и към Димитров, че излизат от рамките на преговорите, провокиран от изказванията на двамата след срещата им в Скопие, коментират от македонската телевизия.\r\nОсвен министерската среща, за февруари са предвидени и няколко други срещи между страните за преодоляване на различията помежду им. Това заяви в сряда премиерът на Македония Зоран Заев, чиято вчерашна изява, че за Скопие е приемливо включването на географски показател в бъдещото име, дава нов импулс на разговорите, пише „Телма“.\r\nТова се потвърди и от реакцията на Атина, от където определиха изявлението на Заев като много важна стъпка към постигането на компромис.\r\n„Щом Заев заяви, че приема сложно име, това покрива голяма част от пътя към честен компромис, тъй като това е и гръцката позиция, формирана през 2007 г., а г-н Груевски и националистическото ръководство на съседната държава го отхвърляха през последното десетилетие и затова, това е много важна стъпка \", заяви гръцкият заместник-министър на външните работи по европейските въпроси Йоргос Катругалос.\r\nОсвен другото, Заев днес отхвърли евентуална промяна на Конституцията на Македония, като заяви, че няма нужда от такова нещо. Както каза той, Конституцията е променена през 1993 година, за да се отстрани иредентизмът, а днес страната се опитва да покаже, че няма териториални аспирации и иредентистки подбуди към съседката си. \r\nПревод и редакция:", "date": "2018.02.07", "title": "„Телма“ (Македония): Преговорите за името на Македония продължават следващата седмица на министерско ниво, Гърция реагира позитивно на включването на географски показател"}
{"url": "http://www.focus-news.net/news/2018/02/07/2486099/afp-martin-shults-obyavi-che-napuska-posta-predsedatel-na-gsdp.html", "text": "Мартин Шулц обяви, че напуска поста председател на Германската социалдемократическа партия и възнамерява да служи като външен министър в новото коалиционно правителство, водено от канцлера Ангела Меркел, предава  AFP.\r\n„Реших да вляза в правителството като външен министър“, заяви Шулц пред репортери, часове след като успя да сключи коалиционно споразумение със „Съюза“ (ХДС/ХСС) на Меркел. \r\nШулц заяви, че би желал лидерът на парламентарната група на социалдемократите Андреа Налес да го замени на поста председател на партията – роля, която той заема от малко повече от година.  Виктор Турмаков", "date": "2018.02.07", "title": "AFP: Мартин Шулц обяви, че напуска поста председател на ГСДП"}
{"url": "http://www.focus-news.net/news/2018/02/07/2486103/reuters-martin-shults-zayavi-che-e-optimist-che-chlenovete-na-gsdp-shte-podkrepyat-koalitsionnoto-sporazumenie.html", "text": "Председателят на Германската социалдемократическа партия Мартин Шулц заяви, че е оптимист, че ще убеди членовете на партията да подкрепят коалиционното споразумение, което той сключи с канцлера Ангела Меркел, предава  Reuters.\r\nШулц уточни, че ще слезе от поста председател на партията, след гласуването на партийните членове, резултатът от което ще излезе на 4 март. Той заяви, че желае да стане външен министър, ако членовете на партията ратифицират коалиционното споразумение. \r\n„Ще се боря за  обновяването на Европейския съюз“, заяви Шулц. Той призова партията да избере за свой нов председател председателя на парламентарната група на социалдемократите Андреа Налес на следващия партиен конгрес и заяви, че двамата заедно ще агитират членския състав, за да подкрепи коалиционното споразумение.  Виктор Турмаков", "date": "2018.02.07", "title": "Reuters: Мартин Шулц заяви, че е оптимист, че членовете на ГСДП ще подкрепят коалиционното споразумение"}
{"url": "http://www.focus-news.net/news/2018/02/07/2486125/tass-postoyanniyat-predstavitel-na-rusiya-v-oon-zapodozrya-kosovskite-vlasti-v-opit-da-prikriyat-detayli-ot-ubiystvoto-na-oliver-ivanovich.html", "text": "Отказът на властите на Косово да си сътрудничат с Белград в разследването на убийството на сръбския политик Оливер Иванович може да се тълкува като стремеж на Прищина „да прикрие нещо“. Такова мнение изказа в сряда постоянният представител на Русия в ООН Василий Небензя на заседанието на Съвета за сигурност за ситуацията в Косово, предава ТАСС.\r\nСпоред думите на Небензя, Русия поддържа искането на Белград за провеждане на пълноценно разследване на убийството на Иванович от международните структури в Косово и предоставяне на възможност на сръбските компетентни органи да участват в процеса. Дипломатът напомни, че „възможността за присъствие на сръбска полиция в този район е предвидена“ в резолюцията на СС по косовското урегулиране.\r\nНебензя заяви, че Мисията на ЕС в областта на върховенството на закона в Косово има „голяма отговорност“ и през последните години е „претендирала за ключовата роля в областта на поддържането на обществения ред“, а сега безпричинно „прехвърля отговорността“ на косовската полиция.\r\n„Кой верифицира способността на косовско-албанските силови структури да разследват обективно престъпление против сърбите? Заинтересована ли е въобще Прищина да го направи? Нейният отказ да предостави каквито и да е сведения, поискани от Белград, говори за обратното – включително, може би, за стремление да скрие нещо“, констатира Небензя. Той призова „незабавно да се разгледат тези грешки“, с цел „да се осигури максимално оперативно, всестранно и обективно разследване, откриване на извършителите и поръчителите на това убийство“.\r\nТАСС припомня, че един от лидерите на косовските сърби Оливер Иванович беше застрелян на 16 януари в Косовска Митровица, на входа на офиса на оглавяваната от него партия „Свобода, демокрация, справедливост“. \r\nКакто заяви в сряда постоянният представител на Русия пред ООН, убийството на Иванович „свидетелства за катастрофално ниското ниво на сигурност и правораздаване“ в Косово, „голямата уязвимост на сръбската община“ и „отсъствието на ефективни механизми за реагиране на подобни предизвикателства. Според думите на Небензя, „само мъжественият ход на сръбския президент Александър Вучич“, който е посетил Косово „с цел да подкрепи живеещите там негови съплеменници“, е спомогнал „за успокояването на обстановката“.\r\nПревод и редакция:", "date": "2018.02.07", "title": "ТАСС: Постоянният представител на Русия в ООН заподозря косовските власти в опит да прикрият детайли от убийството на Оливер Иванович"}
