{"url": "http://www.focus-news.net/news/2018/10/28/2583691/barselona-pobedi-s-51-v-el-klasiko-na-kamp-nou.html", "text": "Барселона победи гостуващия Реал Мадрид с 5:1 в „Ел Класико“ от десетия кръг на испанската Примера дивисион. Без голямата си звезда Лионел Меси, Филипе Коутиньо  вкара първия гол, а след това Луис Суарес отбеляза хеттрик. Между първото и второто попадение на уругваеца, Марсело бе намалил изоставането на Реал до 1:2, а Артуро Видал оформи крайния резултат с гол за Барселона три минути преди края. \r\nТази изразителна загуба най-вероятно ще коства поста на треньора Хулен Лопетеги. \r\nС този успех Барселона е лидер в класирането с 21 точки, следват Атлетико Мадрид с 19, Еспаньол с 18, а Реал Мадрид е на девето място с 14 точки.", "date": "2018.10.28", "title": "Барселона победи с 5:1 в Ел Класико на „Камп Ноу“"}
{"url": "http://www.focus-news.net/news/2018/10/28/2583717/cyprus-mail-chehite-otbelyazvat-100-godishninata-ot-sazdavaneto-na-darzhavata-si-s-nay-golemiya-voenen-parad-sled-komunisticheskata-era.html", "text": "Чешката република отбеляза в неделя 100 години от създаването на държавата, тогавашната Чехословакия, с най-големия военен парад, който се организира в посткомунистическата ера. Той е част от едноседмичните тържества по повод годишнината, пише кипърското онлайн издание  Cyprus Mail , като се позовава на новинарската служба на агенция  Reuters . \r\nВ събитието са участвали над 4 000 военни. Като уникален жест на почит в парада са се включили и части на съюзници от НАТО – Великобритания, Франция, Италия и САЩ. На тържеството е присъствал и американският военен министър Джим Матис. \r\nВ седмичната програма за тържествата по повод 100-годишнината са включени концерти, официално откриване  на Националния музей след тригодишна реновация, визити на чуждестранни лидери и специална държавна церемония в Пражкия замък, чийто домакин е президентът на Чешката република Милош Земан.  Ивелина Ватова", "date": "2018.10.28", "title": "Cyprus Mail : Чехите отбелязват 100-годишнината от създаването на държавата си с най-големия военен парад след комунистическата ера"}
{"url": "http://www.focus-news.net/news/2018/10/28/2583686/nimh-utre-shte-bade-predimno-slanchevo-maksimalnite-temperaturi-shte-sa-mezhdu-23-i-28.html", "text": "Утре ще бъде предимно слънчево, максималните температури ще са между 23° и 28°. Такава е прогнозата за времето според Националния институт по метеорология и хидрология (НИМХ) при БАН, съобщи за  Агенция „Фокус“  дежурният синоптик Мартин Славчев. През нощта ще бъде предимно ясно, а утре – предимно слънчево, с разкъсана средна и висока облачност над Западна България.  В сутрешните часове на места в източните райони от страната ще има ниска слоеста облачност. Ще продължи да духа слаб до умерен югозападен вятър. Минималните температури ще са от 8° – 10° в котловините от Западна България до 14° – 16° на места в Дунавската равнина. Максималните температури ще са предимно между 23° и 28°.  \r\nНад Черноморието ще е предимно слънчево. Ще духа умерен юг-югозападен вятър. Максимални температури на въздуха 20-22°. Температурата на морската вода е около 17°. Вълнението на морето ще бъде 1-3 бала.  \r\nНад планините ще бъде предимно слънчево. По-значителна облачност ще има над масивите от Западна България, но ще остане почти без валежи. Ще духа умерен до силен югозападен вятър. Максималната температура на височина 1200 метра ще е около 17°, на 2000 метра – около 10°. \r\nАтмосферното налягане ще остане малко по-високо от средното за месеца.  \r\nВъв вторник от запад облачността ще намалее. Температурите ще са високи – в по-голямата част от страната максималните - между 24° и 29°, минимални - между 10° и 15°, в Предбалкана – до 18°-19°. Вятърът ще остане югозападен, към края на деня и през нощта срещу сряда ще отслабне и временно ще се ориентира от северозапад. В сряда ще бъде предимно слънчево, дневните температури в Западна България слабо ще се понижат, на изток още малко ще се повишат. В четвъртък, с обръщане на вятъра от изток, облачността отново ще се увеличи, без валежи. Повече слънце ще има над Западна България и в следобедните часове. Температурите, главно в Източна България, слабо ще се понижат, а в Западна ще се задържат по-високи от обичайните за периода.", "date": "2018.10.28", "title": "НИМХ: Утре ще бъде предимно слънчево, максималните температури ще са между 23° и 28°"}
{"url": "http://www.focus-news.net/news/2018/10/28/2583687/deutsche-welle-partiyata-na-angela-merkel-pecheli-izborite-v-provintsiya-hesen.html", "text": "Резултатът на ХДС от 28% може да е с около десет процента по-нисък,  в сравнение с последното гласуване в Хесен през 2013 г., но това е малко по-добре, отколкото предвиждаха предизборните проучвания, и дава на управляващия провинциален премиер и съюзник на Меркел Фолкер Буфиер мандат за формиране на следващото правителство. \r\nСоциалдемократите (ГСДП) претърпяха подобна загуба, печелейки 20 процента от гласовете. Това няма да e повод за радост, но това вероятно е достатъчно достойно представяне, за да попречи на лявото крило на ГСДП да настоява партията да напусне своята \"голяма коалиция\" с консерваторите на национално ниво. Това също е добре дошло за Меркел, пише агенцията. \r\nГолемите победители в деня, в сравнение с преди пет години, са Зелените, които са се спечели с повечe от 8% повече, за да вземат 19,5% от гласовете. Първоначалните прогнози бяха неясни по въпроса дали този резултат ще бъде достатъчно добър, за да се осигури продължаването на сегашната водена от Буфиер консервативно-зелена коалиция в Хесен. \r\nВ същото време крайнодясната популистка „Алтернатива за Германия“ вече може да отбележи, че е  представена във всички 16 регионални парламента на Германия. От друга страна, четвърто им място  с 12% от гласовете показва, че партията може да е достигнала моментна горна граница в западната част на  Германия. \r\nЛявата партия получи 6,5% от гласовете, докато дясноцентристките Свободни демократи (ФДП) получиха 7,5%, като и двете отбелязват по-добър резултата от  2013 г. и продължават тенденцията на по-малките партии в Германия да печелят за сметка на традиционните политически сили на страната.  Юлиян Марков", "date": "2018.10.28", "title": "Deutsche Welle: Партията на Ангела Меркел печели изборите в провинция Хесен"}
{"url": "http://www.focus-news.net/news/2018/10/28/2583685/sofiya-protestirashtite-mayki-na-detsa-s-uvrezhdaniya-zatvoriha-dvizhenieto-po-bul-knyaz-aleksandar-dondukov-i-bul-tsar-osvoboditel-v-rayona-na-ploshtad-nezavisimost.html", "text": "Протестиращите майки на деца с увреждания затвориха движението по бул. „Княз Александър Дондуков“ и  бул. „Цар Освободител“ в района на площад „Независимост“. Това съобщиха за  Агенция „Фокус“  от пресцентъра на  Столична община .", "date": "2018.10.28", "title": "София: Протестиращите майки на деца с увреждания затвориха движението по бул. „Княз Александър Дондуков“ и  бул. „Цар Освободител“ в района на площад „Независимост“"}
{"url": "http://www.focus-news.net/news/2018/10/28/2583689/api-vremenno-e-ogranicheno-dvizhenieto-po-pat-i-8-plovdiv-haskovo-v-uchastaka-byala-reka-varbitsa-poradi-patnotransportno-proizshestvie.html", "text": "Временно e ограничено движението по път I-8 Пловдив – Хасково в участъка Бяла река – Върбица поради пътнотранспортно произшествие. Това съобщиха от Агенция  „Пътна инфраструктура“ . Шофьорите да се движат с повишено внимание по обходен маршрут по път III-667 Дебър – Градина – АМ \"Тракия\" – АМ „Марица“.", "date": "2018.10.28", "title": "АПИ: Временно e ограничено движението по път I-8 Пловдив – Хасково в участъка Бяла река – Върбица поради пътнотранспортно произшествие"}
{"url": "http://www.focus-news.net/news/2018/10/28/2583690/sofiya-vazstanoveno-e-dvizhenieto-po-bulevardite-knyaz-aleksandar-dondukov-i-tsar-osvoboditel.html", "text": "Възстановено е движението по булевардите „Княз Александър Дондуков“ и „Цар Освободител“. Това съобщиха за  Агенция „Фокус“  от пресцентъра на  Столична община .", "date": "2018.10.28", "title": "София: Възстановено е движението по булевардите „Княз Александър Дондуков“ и „Цар Освободител“"}
{"url": "http://www.focus-news.net/news/2018/10/28/2583688/plovdiv-49-godishen-mazh-e-zaginal-pri-katastrofa-na-glavniya-pat-plovdiv-haskovo.html", "text": "49-годишен мъж е загинал при катастрофа на главния път Пловдив-Хасково, между селата Върбица и Бяла река. Това съобщи за  Радио „Фокус“ – Пловдив  говорителят на Областната дирекция на МВР. Около 18.30 часа е съобщено, че автомобил „Пежо“ с пловдивска регистрация се е сблъскал с друг автомобил с марка „Фолксваген“ с хасковска регистрация. На място е загинал пътник от втория автомобил – 49-годишен мъж. Местопроизшествието е запазено за оглед от служители на Районното полицейско управление в Първомай. До приключване на огледа, автомобилите в посока Хасково се отклоняват през първомайския кв. „Дебър“ и автомагистрала „Тракия“. \r\nТони МИХАЙЛОВ", "date": "2018.10.28", "title": "Пловдив: 49-годишен мъж е загинал при катастрофа на главния път Пловдив-Хасково"}
{"url": "http://www.focus-news.net/news/2018/10/28/2583692/v-petrich-zapochna-tarzhestvenoto-otbelyazvane-na-106-ata-godishnina-ot-osvobozhdenieto-na-grada.html", "text": "В Петрич започна тържественото отбелязване на 106-ата годишнина от освобождението на града, предаде репортер на  Радио „Фокус“ - Пирин . Официални гости на събитието са председателят на Народното събрание Цвета Караянчева, кметът на община Петрич Димитър Бръчков, областният управител на Благоевград Бисер Михайлов, Неврокопският митрополит Серафим, ген. Константин Попов, председател на парламентарната комисия по отбрана, народните представители от ГЕРБ Даниела Савеклиева, Георги Динев и Александър Мацурев, евродепутатът Асим Адемов, подп. Красимир Кръстев, командир на Военно формирование 26 400 и други. \r\nПреди минути председателят на парламента Караянчева прие рапорта на командващия тържествената заря-проверка майор Илиян Илиев.  \r\nВ момента се извършва ритуал по поднасяне на цветя и венци пред паметника на освободителя на Петрич кап. Никола Парапанов.  \r\nПо-рано в града се проведе и шествие, предвождано от Националната гвардейска част. \r\nЛивия НИНОВА", "date": "2018.10.28", "title": "В Петрич започна тържественото отбелязване на 106-ата годишнина от освобождението на града"}
{"url": "http://www.focus-news.net/news/2018/10/28/2583698/politico-evrozonata-ne-e-gotova-za-nova-kriza.html", "text": "Еврозоната не е готова за нова криза, е казал френският финансов министър Бруно Льо Мер в интервю за френския вестник  Le Parisien  в неделя, информира новинарската медия  Politico .  \r\nСпоред него Европа спешно се нуждае от банков съюз и инвестиционен бюджет в еврозоната.  \r\n„Европейската Комисия протегна ръка на Италия. Но ако ме питате дали еврозоната достатъчно добре се подготвя да се справи с нова икономическа или финансова криза, моят отговор е НЕ“, категоричен е финансист № 1 на Франция.  Ивелина Ватова", "date": "2018.10.28", "title": "Politico: Еврозоната не е готова за нова криза"}
{"url": "http://www.focus-news.net/news/2018/10/28/2583697/veliko-tarnovo-regionalnata-zdravna-inspektsiya-tarsi-poslanitsi-na-zdraveto.html", "text": "„Посланици на здравето“ търси Регионалната здравна инспекция в старата столица. Преди броени дни бе обявен традиционният едноименен конкурс, който се организира съвместно от няколко национални институции, съобщиха за  Радио „Фокус“ – Велико Търново   от  РЗИ . Състезанието се провежда в рамките на Националната програма за превенция на хроничните незаразни болести 2014 – 2020 г. и продължава до 10 май 2019 година. То ще протече в две фази. През първата фаза (22 октомври 2018 г. – 15 декември 2018 г.) участниците трябва да изготвят и да изпратят в Министерство на здравеопазването своите проекти в области на превенция на хроничните незаразни болести – „Ограничаване на тютюнопушенето и злоупотребата с алкохол“ и „Здравословно хранене и физическа активност“. През втората фаза на конкурса  – от 25 декември до 10 май 2019 година, ще стартира реализацията на проектите и тяхното отчитане. В състезанието могат да участват ученици от 1-ви до 12-ти клас от цялата страна. Класирането на победителите ще се изготви от експертна комисия до 25 май, а награждаването ще е през юни 2019-та. Новото в регламента на Националния конкурс тази година е, че са предвидени общо шестдесет и една предметни награди. Повече информация и консултативна помощ относно кандидатстването и реализацията на проектите, можете да получите от експертите в отдел „Профилактика на болестите и промоция на здравето“ в РЗИ – Велико Търново и на телефон: 614 351. Организатори на конкурса са Министерството на здравеопазването (МЗ), Министерството на образованието и науката (МОН), Министерството на културата (МК), Министерството на младежта и спорта (ММС), Министерството на околната среда и водите (МОСВ) и Представителството на Европейската комисия в България. \r\nЛуиза ТРАНЧЕВА", "date": "2018.10.28", "title": "Велико Търново: Регионалната здравна инспекция търси \"Посланици на здравето\""}
{"url": "http://www.focus-news.net/news/2018/10/28/2583695/pazardzhik-studentat-petko-liskov-ot-universiteta-eseks-v-angliya-e-tazgodishniyat-nositel-na-stipendiya-prof-marin-drinov.html", "text": "Тазгодишният носител на поименната студентска стипендия „Проф. Марин Дринов“ на община Панагюрище е Петко Иванов Лисков – студент в университета Есекс в Колчестър, Англия, специалност „Финанси“, съобщи за  Радио „Фокус“ – Пазарджик  Радка Костуркова, експерт в общинската администрация. Той е роден и израснал в Панагюрище. От първи до седми  клас е учил в ОУ „ Проф. Марин Дринов”. И до днес с умиление се връща към онези години, когато с увлекателни лекции, учителите запалват в него искрицата на патриотизма и вярата в доброто. Най-любимите му теми са тези за живота и делото на училищния патрон Проф. Марин Дринов. Завършва 7- ми клас с отличен успех и е успешно приет в ЕГ „Иван Вазов”- Пловдив, където пет години изучава испански и английски език. Владее перфектно, писмено и говоримо, и двата езика.  Кандидатства и е успешно класиран в Колчестър, Есекс - Англия, специалност „Финанси”. Завършва първите две учебни години в престижния английски университет с максимално висок резултат и през настоящата 2018/2019 година продължава трети и последен курс на обучение. Основната му цел е да завърши успешно образованието си в Колчестър, Есекс и да приложи придобитите знания и умения за просперитета на България, а защо не и за благото на родния си град Панагюрище”. Учредената от Община Панагюрище и „Асарел-Медет” АД стипендия на името на проф. Марин Дринов е за студенти от община Панагюрище, които се обучават във висше учебно заведение в чужбина. Тя се отпуска ежегодно – за периода на учебната година. Размерът на годишната стипендия е 2000 евро. Средствата се изплащат ежемесечно, като се разпределят на равни вноски, съобразно броя на учебните месеци. Средствата за изплащане на стипендията се осигуряват от „Асарел-Медет” АД, чрез сключване на дарителски договор с Община Панагюрище.", "date": "2018.10.28", "title": "Пазарджик: Студентът Петко Лисков от университета „Есекс“ в Англия е тазгодишният носител на стипендия „Проф. Марин Дринов“"}
{"url": "http://www.focus-news.net/news/2018/10/28/2583694/tsveta-karayancheva-predsedatel-na-narodnoto-sabranie-dnes-e-osoben-den-v-nay-novata-istoriya-na-petrich-i-tsyala-pirinska-makedoniya.html", "text": "Днес е особен ден в най-новата история на Петрич и цяла Пиринска Македония. Това каза председателят на Народното събрание Цвета Караянчева по време на тържественото отбелязване на 106-ата годишнина от освобождението на Петрич, предаде репортер на  Радио „Фокус“-Пирин . Тя заяви, че днес скланяме глави пред подвига на героите, принесли в жертва пред олтара на Отечеството живота и въжделенията си за свобода, равенство и братство. „Тази вечер ни събира 106-годишнината от победоносната Балканска война и освобождението на Петрич. Тази война мобилизира чутовна национална енергия и всенароден подем, пред който днешните ни житейски тегоби изглеждат нищожни и мимолетни. Идеалът за обединение на българските земи ражда чудеса от героизъм и себеотрицание. На война българите тръгват като на сватба – окичени с цветя и изпращани с музика. Стотици хиляди мъже излизат да воюват със своите братя и да погинат под бойните знамена”, допълни тя. Караянчева добави, че в редиците на македоно-одринското опълчение се вливат близо 15 000 души. Тя посочи, че за броени седмици българските полкове отвоюват свободата на Пиринско, Родопите, Беломорието, Тракия и Странджа. „Днес се връщаме към паметта на героите с чувство на трепет и преклонение. Шепнем имената им и преливаме гробовете им, пръснати по многострадалната ни земя. Длъжни сме да ги почитаме и помним, не само на празници като предстоящата Архангелова Задушница”, отбеляза председателят на Народното събрание. Цвета Караянчева заяви, че свещената Балканска война е война за национално самоопределяне, война за правото да сме свободни със защитени граници и достойно бъдеще. „Нека никога не помръква българската бойна слава и сърцата на всинци ни да тупат за Отечеството ни! Бог да пази България!”, каза още тя.  \r\nНатали СТЕФАНОВА", "date": "2018.10.28", "title": "Цвета Караянчева, председател на Народното събрание: Днес е особен ден в най-новата история на Петрич и цяла Пиринска Македония"}
{"url": "http://www.focus-news.net/news/2018/10/28/2583693/pravitelstvoto-odobri-byudzhetnite-zakoni-za-sledvashtata-godina-obzor.html", "text": "На извънредно неделно заседание правителството одобри трите проектозакона за следващата година - за държавния бюджет, за държавното обществено осигуряване и за НЗОК. Премиерът Бойко Борисов определи Бюджет 2019 като един от най-амбициозните от началото на Прехода. Той обърна внимание, че бюджетът отговаря на предизборните обещания на управляващите и на коалиционното споразумение с „Обединени патриоти“. „Държавата никога не е била в по-добра кондиция от сега. Тези, които са срещу сегашното управление на практика са и срещу устойчивото развитие на икономиката и обществото в България“, заяви министър-председателят. „Както казва Владислав Горанов: „когато цифрите говорят, и най-големите критици трябва да се съобразят с това“. Не че им казвам да запазят радиомълчание, а да говорят в цифри“, коментира Бойко Борисов. Над 2 часа министрите от кабинета „Борисов 3“ обсъждаха бюджетните закони. След одобряването им в Министерски съвет, следващата седмица ще бъдат внесени в деловодството на Народното събрание. Предстои разглеждането им на първо и второ четене в парламентарните комисии и в пленарна зала. Законопроект за държавния бюджет Приоритетите на Бюджет 2019 са социалната политика, образованието, отбраната и политиката по доходите . Финансовият министър Владислав Горанов заяви, че бюджетът гарантира изпълнението на поетите от правителството ангажименти и през следващата година. Той отрече бюджетът да има нещо общо с европейските избори. „Всеки бюджет е политически документ. Няма как в него да няма политика. През изборите се определя кой носи отговорност за изпълнителната власт, а догодина нямаме такива избори“, коментира Владислав Горанов.  \r\nВ бюджета за следващата година е заложен дефицит от 0.5% от БВП. Очаква се приходите в бюджета да бъдат 43, 8 млрд. лева, а през 2021 година да достигнат 47,5 млрд. лева. Ставките на корпоративните данъци и тези на данъците върху доходите на физическите лица ще се запазят. Разходите през 2019 г. ще бъдат 44,4 млрд. лева, а през 2021 година се очаква да достигнат до 47, 5 млрд. лева.  \r\nПредвидени са 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия.  \r\nПрез следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС.  \r\nМинималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%.  Увеличение ще има и при средствата, отпускани за хранене на учениците от първи до четвърти клас. С над половин милиард лева повече средства ще има и за общините.  \r\nПрез 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление“ ще бъде в диапазона 24,3-23,5 млрд. лева.  Законопроект за бюджета на държавното обществено осигуряване \r\nСоциалният министър Бисер Петков заяви, че проектобюджетът на държавното обществено осигуряване гарантира финансовата устойчивост на осигурителната система. „Бюджетът на ДОО за следващата година гарантира адекватността на всички осигурителни плащания“, обяви той. \r\nОт 1 юли догодина пенсиите ще се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. От същата дата максималният размер на получаваните една или повече пенсии се увеличава от 910 на 1200 лева. Мярката се прилага за всички пенсии, без оглед на момента на отпускането им. През 2019 година за изплащане на пенсии са предвидени 9,9 млрд. лева или с над 533 млн. лева в повече в сравнение с настоящата година. Процентът за всяка година осигурителен стаж в пенсионната формула ще се увеличи от 1,169 на 1,2. \r\nМаксималният осигурителен доход ще се повиши от 2600 на 3000 лева. Повишение има и при минималния осигурителен доход за самоосигуряващите се лица- от 510 на 560 лева. Най- значително е увеличението за земеделските стопани и тютюнопроизводители от 350 на 560 лева. Размерът на осигурителната вноска за фонд „Пенсии“ ще се запази. При изчисляването на индивидуалния коефициент за пенсиониране ще се взема осигурителният доход за времето от 2000 година.  Законопроект за бюджета на НЗОК \r\nЗдравният министър Кирил Ананиев обяви, че за първи път през следващата година бюджетът за здравеопазване ще надхвърли 5 млрд. лева. Той подчерта, че бюджетът ще осигури устойчивост, стабилност и предвидимост в развитието на общественото здраве и осигуряване. Според него през 2019 година ще има ефективност във функционирането на здравната система, както и по-висок контрол. „Критиката, която чувам от определени политически сили, че се дават едни пари, а срещу тези пари няма контрол - не е вярна. Сърцевината на повечето промени е контролът в системата“, каза още Кирил Ананиев.  \r\nСредствата за здравеопазване в бюджета ще бъдат 5,2 млрд. лева или 4,5% от БВП. Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. \r\nБиляна ИВАНОВА", "date": "2018.10.28", "title": "Правителството одобри бюджетните закони за следващата година (ОБЗОР)"}
{"url": "http://www.focus-news.net/news/2018/10/28/2583699/pazardzhik-zapochna-zapisvaneto-za-mezhdunarodniya-konkurs-za-statisticheski-plakat-2018-2019-godina.html", "text": "Започна записването за Международния конкурс за статистически плакат 2018 – 2019 за ученици и студенти , който се провежда в рамките на проект за международна статистическа грамотност и е организиран от Международната асоциация за статистическо образование  – образователната секция на Международния статистически институт. Това съобщи за радио  „Фокус“-Пазарджик  Гергана Спасова, главен експерт в отдел „Статистически изследвания – Пазарджик”. В България състезанието се провежда от Националния статистически институт, допълни тя, като уточни, че инициативата има за цел да повиши статистическата култура на учениците и студентите, да провокира интереса към статистическите изследвания, да развие уменията за работа в екип, интерпретирането на статистически данни и използването на математически и графични методи за онагледяването им. „В състезанието могат да участват отбори от 2 – 5 ученици/студенти с преподавател ментор, разпределени в три категории: ученици, родени през 2003 г. или по-малки;  ученици, родени между 2000 и 2002 г. включително; и студенти в университет/колеж – без възрастови ограничения. Конкурсът се състои от два кръга: национален и международен. Националният кръг ще се проведе през учебната 2018/2019 година, а международният – през април – юли 2019 година. Финалистите в националния кръг за всяка възрастова категория ще представят страната ни в международния кръг, а международните победители ще бъдат обявени на 62-рия световен статистически конгрес в Куала Лумпур, Малайзия, от 18 до 23 август 2019 година. Отборите, които желаят да участват в конкурса, трябва да бъдат регистрирани от своите ментори до 30 ноември 2018 г. и да изпратят готовите плакати в Националния статистически институт до 28 февруари 2019 година“, каза Спасова и допълни, че победителите в националния кръг ще бъдат обявени на 25 март 2019 година. \r\nРадослава МУРДЖЕВА", "date": "2018.10.28", "title": "Пазарджик: Започна записването за Международния конкурс за статистически плакат 2018 – 2019 година"}
{"url": "http://www.focus-news.net/news/2018/10/28/2583461/sport-kubrat-pulev-pobedi-hyui-fyuri-i-stana-ofitsialen-pretendent-za-svetovnata-titla.html", "text": "Спорт: Кубрат Пулев победи Хюи Фюри и стана официален претендент за световната титла \r\nСпорт. Българският боксьор Кубрат Пулев спечели категорично срещу британеца Хюи Фюри по точки (117:115, 118:110, 115:113) в \"Арена Армеец\" в двубой, който бе елиминационен и определи официалния претендент на Антъни Джошуа за световната му титла от Международната боксова федерация. \r\nТова бе 26-а победа за българина на професионалния ринг от 27 мача, като единствената му загуба датира от ноември 2014 година, когато Кобрата бе нокаутиран в мач за световната титла от Владимир Кличко. \r\nЗа британеца това бе едва второ поражение в 23 срещи, като и предишното му бе по точки от бившия световен шампион Джоузеф Паркър през септември миналата година.", "date": "2018.10.28", "title": "Спорт: Кубрат Пулев победи Хюи Фюри и стана официален претендент за световната титла"}
{"url": "http://www.focus-news.net/news/2018/10/28/2583460/afp-edinayset-dushi-sa-ubiti-v-antisemitsko-napadenie-na-strelets-sreshtu-sinagoga-v-sasht.html", "text": "Тежко въоръжен стрелец открил огън по еврейски богомолци по време на церемония за кръщаване на бебе в синагога в американския град Питсбърг и убива 11 души и ранява шестима, съобщава агенция  AFP .  \r\nТова е едно от най-тежките подобни нападения в цялата история на САЩ. Стрелецът е идентифициран вече от полицията. Това е Робърт Бауърс, жител на Питсбърг. С викове „Всички евреи трябва да умрат“ той е нахълтал в синагогата „Дървото на живота“, където хората се събирали за съботната служба.  \r\nСтрелецът веднага е бил задържан от полицията и отведен в близката болница.   \r\nПрезидентът Тръмп определи нападението като „злонамерен акт на масов убиец“, който разпространява „омраза“ из Америка и отвъд нея, докато дъщеря му Иванка, която е преминала към юдаизма, нарече атаката „извратена“. \r\n\"Никаква толерантност за антисемитисти“, каза Тръмп на митинг в Индианополис.  \r\n\"Този злонамерен акт на масов убиец е истинско зло и е трудно да се вярва, че се случва. Нашите умове не могат да възприемат жестоката омраза и извратената злост, които могат да накарат човек да извърши подобно ужасно насилие по време на кръщаване на бебе“. \r\nДиректорът на Службата за обществена безопасност в Питсбърг, Уендъл Хишрич, е дал пресконференция, на която е съобщил, че 11 души са убити, а шестима са ранените, стрелецът не се брои. Сред жертвите няма деца.   Ивелина Ватова", "date": "2018.10.28", "title": "AFP: Единайсет души са убити в „антисемитско“ нападение на стрелец срещу синагога в САЩ"}
{"url": "http://www.focus-news.net/news/2018/10/28/2583459/pregled-na-nyakoi-ot-nyakoi-ot-osnovnite-temi-v-svetovniya-pechat-agentsiya-fokus.html", "text": "Администрацията на президента на САЩ Доналд Тръмп планира съкращения до бюджета за отбрана от следващата година, съобщава американското издание  The Hill , като се позовава на изявление на заместник-министъра на отбраната Патрик Шанахан. \r\nСъгласно думите на Шанахан, за фискалната 2020 г. Вашингтон планира отделянето на 700 млрд. долара. За сравнение изданието припомня, че за настоящата фискална година бяха отделени 716 млрд. долара. \r\n„Представете си, че през годината преминахме през много дисциплиниран процес, за да съставим бюджет от 733 млрд. долара, а миналата седмица ни наредиха да съставим бюджет от 700 млрд. долара\", заяви Шанахан пред репортери.  \r\nБюджетът за националната отбрана обхваща както разходите на Пентагона, така и програмите за ядрените оръжия, които попадат под управлението на Министерството енергетика.  \r\nМиналата седмица президентът на САЩ Доналд Тръмп разпореди всяко едно от министерствата да съкратят по пет процента от бюджета си за следващата фискална година, която започва на 1 октомври 2019 г.  \r\nЗапитан за Пентагона, Тръмп отговори, че бюджетът „вероятно ще бъде 700 млрд. долара\". Ако тази сума бъде отнесена единствено към Министерството на отбраната, то тя бележи ръст спрямо предходната година, когато на ведомството бяха отпуснати 686,1 млрд. долара. Ако се има предвид обаче националния бюджет за отбрана като цяло, то спадът е с 2,2%.  \r\nПентагонът вече финализира планирания бюджет в съответствие с по-рано зададените рамки за отбрана в размер на 733 млрд. долара и сега преработва документа, поясни Шанахан.  \r\nДвете предложения ще позволят на министъра на отбраната Джеймс Матис да види направените „компромиси\", поясни Шанан. \r\nМакар че Вашингтон  призна, че продължаващите увеличения на бюджета биха могли да бъдат силен политически ход с оглед на междинните избори на 6 ноември, бюджетът трябва да остане стабилен, за да гарантира способността на правителството да реагира при извънредни ситуации. В крайна сметка обаче Конгресът е този, който ще реши какви ще бъдат нивата на финансиране.  \r\nМеждувременно Матис предупреди за необходимостта бюджетът за отбрана да бъде увеличаван с от три до пет процента всяка година, за да бъде възстановена високата бойна готовност на американската армия.   \r\n*** Ракетите, изстреляни от „Ислямски джихад“ срещу Израел в петък през нощта за насочвани от Дамаск и иранските части „Кудс“, заяви говорителят на Силите за отбрана на Израел (СОИ) Ронен Манелис по време на пресконференция, цитиран от  електронното издание на The Jerusalem Post . \r\n„Ние изпратихме ясно послание за този факт до съответните страни“, заяви той, като добави, че „никой не е имунизиран“ от отговора на СОИ, „нито в Ивицата Газа, нито извън нея“. \r\nГоворителят на израелските въоръжени сили предупреди още, че те са готови за „сценарий, в който ще увеличим нашите удари“. \r\nМанелис заяви, че Израел се надява ситуацията в Ивицата Газа да се промени след решението на министъра на отбраната Авигдор Либерман да допусне влизането в палестинския анклав на закупен в Катар петрол. \r\n„Ислямски джихад“ изстреля“ 34 ракети срещу територията на Израел, от които, както твърди изданието, 13 са засечени от „Железния купол“. \r\n„Ислямски джихад“ пое отговорността за ракетната атака в петък вечерта срещу Южен Израел, като в събота сутринта обяви, че „не може да стои с вързани ръце“. \r\nМанелис отбеляза, че СОИ очаква от „ХАМАС“ да контролира събитията в Ивицата Газа. \r\n„Ислямски джихад не чакаха зелена светлина от „ХАМАС“, за да изстрелят ракетите“, заяви той, като добави, че „щом веднъж (ХАМАС) са допуснали насилие в близост до оградата, не може да се учудват, че други фракции изстрелват ракети“. \r\nJPost припомня, че в петък над 16 хиляди души са участвали в протестите „Марш на завръщането“, по време на които четирима палестинци бяха убити в резултат от снайперски огън на СОИ, а други 85 бяха ранени, съобщи палестинското Министерство на здравеопазването. \r\nДемонстрантите гориха автомобилни гуми и хвърляха взривни устройства, ръчни гранати и коктейли „Молотов“ по израелските войници, на което, както пише изданието, те са отговорили с методи за разпръскване на тълпата. \r\n***  За да разберем как САЩ се противопоставят на иранската експанзия в Близкия Изток, трябва да погледнем форпоста в Ат Танф. Този заобиколен от огромна пустиня малък гарнизон в Южна Сирия, който представлява смес от мръсни окопи и палатки, беше създаден, за да бъде освободена някога голямата територия на „Ислямска държава“, пише  американският вестник The Washington Post . Материалът е представен без редакторска намеса. \r\nНо неговото стратегическо положение на пътя, свързващ сирийския режим в Дамаск с неговите съюзници в Техеран неочаквано превърна базата в бастион срещу иранското влияние в Сирия, потенциална опорна точка в плановете на Белия Дом за противодействие срещу стремежите на Техеран да контролира целия регион. \r\nПрезидентът Тръмп обеща да направи централен елемент в стратегията си за Близкия Изток противодействието срещу подкрепата, която Иран оказва на своите съюзници и сателити в региона от Ливан до Йемен и Сирия. Той вече въведе нови икономически санкции срещу свързаните с Иран компании и се отказа от ядрената сделка на неговия предшественик. \r\nОфициалните лица сега казват, че САЩ се ангажират да останат в Сирия до тогава, докато иранските сили не си тръгнат, като обещават да принудят Техеран да прекрати програмата за масирана военна и финансова поддръжка, която помогна на сирийския президент Башар Асад да промени хода на войната. \r\nГенерал Джоузеф Вотел, оглавяващ Централното командване на САЩ, характеризира Танф като ключов елемент в рамките на продължаващата военна мисия за унищожаването на „Ислямска държава“ и гарантирането, че групировката няма да успее да организира завръщането си в тези райони. \r\nВ изказване по време на визтата си в базата в понеделник, той заявим, че тя също създава допълнителни предимства в противостоянието с Иран, тъй като присъствието на САЩ там създава трудности за Техеран в увеличаването на военното му присъствие в Сирия и помага на режима на Асад да задържи райони, които са далеч от неговия контрол. \r\n„Не можем да отречем, че ние оказваме върху тях косвено влияние“, заяви Вотел. \r\nТова сдържане може да укрепи позициите на САЩ, докато те, начело си Държавния департамент предприемат активни усилия да сложат политичевски край на тази война. „Опитваме се да предоставим на нашите дипломати лостове, за да могат те да решат своите задачи“, добави той в хода на посещение, което бе първото, когато позволиха на представители на медиите достъп до отдалечения обект. \r\nГарнизонът, съставен от няколкостотин чуждестранни военни и аналогични по брой сили от сирийски бойци, илюстрира как САЩ се стремят да използват по-ниско рискови средства за противодействие срещу Иран, даже когато високопоставените официални лица разпалват словесна война и усилват икономическия и дипломатическия натиск над Техеран. \r\nВисоките залози, свързани с присъствието на САЩ в Южна Сирия станаха очевидни миналата година, когато американските сили бяха подложени на обстрел от свързани с Иран елементи, приближили се до 30-километровата въздушна и наземна забранена зона около базата. Те също свалиха в близост до базата два ирански дрона, което беше най-сериозната конфронтация между американските сили и проирански елементи, след пристигането им в Сирия през 2014 година. \r\nНо военното ръководство неохотно се съгласява с какъвто и да е по-голям конфликт с Иран, тъй като се стреми да ограничи въстаническите конфликти в ерата, последвала атентатите от 11 септември и да премине към противодействие на заплахите от страна на Русия и Китай. \r\nТе се опасяват също и от цената на ескалиращата риторика между Вашингтон и Техеран. Мрежа от свързани с Иран групировки запазва способността си да осъществява нападения над американския личен състав в региона, така, както го правиха в Ирак след 2003-а година. \r\nРобърт Форд, бивш посланик на САЩ в Сирия, който е сътрудник на Института за Близкия Изток, смята, че сирийският режим може да контраатакува, работейки с ислямски екстремисти, както беше по време на войната на Вашингтон в Ирак. \r\n„Американците нямат ясен отговор на въпросите: ще бомбардират ли военното командване в Дамаск? Ще бомбардират ли сирийския батальон, разположен на изток от Хомс?“ – заяви той. \r\nАмериканските власти заявяваха, че администрацията на Тръмп се е ангажирала да продължи военната мисия дотогава, докато не постигне пълно поражение на „Ислямска държава“. И независимо, че Белият Дом сега казва, че САЩ ще останат в Сирия, докато иранските сили не си тръгнат от там, по думите на чиновниците, паралелната антииранска мисия може да бъде дипломатическа, а не военна. Пентагонът не е бил помолен да поеме Иран, за който се смята, че има най-малко десет хиляди бойци в Сирия, включително правителствени войници и милиции. \r\nПродължаващото присъствие на САЩ в Ат Танф „демонстрира, че Вашингтон няма да напусне Близкия Изток, като цяло, или конкретно Сирия, докато в сферата на сигурността не се постигне такава ситуация, която отговаря на нашите нужди, или на тези на нашите съюзници – Йордания, Израел, Турция и Ирак“, заяви чиновник, който под условията на анонимност разказа за хода на вътрешните обсъждания на стратегията. \r\nОтделно от това, дипломатите видяха възможност да активизират политическите дискусии под егидата на ООН, които биха могли да стимулират продължителните безрезултатни усилия за постигане на мир в Сирия. \r\nСлед като „Ислямска държава“ беше изтласкана от региона през 2016 година, сирийските правителствени сили и силите-партньори създадоха тук плацдарм. Поначало американската армия можеше да прекарва в базата малко време, прониквайки в страната от Йордания. С времето САЩ си осигуриха по-широко и активно присъствие тук. \r\nДнес американските сили за специални операции и техните сирийски партньори наблюдават епизодична активност на терористи, основно неголеми групи на бойци от ИД, бягащи в Ирак. Американската армия обучава своите сирийски партньори в стрелба и други тактически прийоми, а понякога даже се присъединява към тях в патрулирането на слабо населените околности. \r\nЧастите се включват в борбата с основната маса на останалите формирования от ИД, които са се окопали по поречитео на Ефрат на север. Там американската коалиция има по-големи сили, сред които доминират сирийските кюрди. \r\n Тъй като правителството на Асад укрепи контрола си върху бившите крепости на бунтовниците, Русия и Сирия станаха по-настойчиви в исканията си Съединените щати да изтеглят гарнизона си.  \r\nМиналия месец, след като Русия заплаши, че ще предприеме антитерористични удари в ограничената зона около Ат Танф, Пентагонът изпрати там група американски морски пехотинци, за да демонстрира силата си, но това е признак на обезпокоеността на официалните лица по повод нарастването на напрежението  около базата. \r\nТъй като опасността от ИД намаля, някои антиирански ястреби в администрацията на Тръмп поискаха да бъде разширена зоната на сигурност около Танф, а дори този район да бъде използван за подготовката на сили за по-директно конфронтация с Иран и Асад. Но при известното отвращение на президента за влизане в нови чуждестранни войни, тази идея не получи подкрепа. \r\nПолковник Муханад ал Тала, оглавяващ Армията на революционното командване в Ат Танф, заяви, че 300-те негови бойци основно са съсредоточени върху това, да предотвратят завръщането на ИД. \r\n„Но, разбира се, в тази област ние действаме така, че да възпрем всяка групировка, която представлява опасност“, заяви той. \r\n***", "date": "2018.10.28", "title": "Преглед на някои от някои от основните теми в световния печат (Агенция „Фокус“)"}
{"url": "http://www.focus-news.net/news/2018/10/28/2583462/nezavisimaya-gazeta-v-moskva-uvekovechiha-pametta-na-poveche-ot-6-000-razstrelyani-v-godinite-na-stalinskite-represii.html", "text": "\"Стена на паметта“ е открита в събота на бившия спецобект на НКВД, известен като „Комунарка“, пише всекидневникът  „Независимая газета“ . Това е едно от петте известни места, където масово са погребвали  разстреляните по годините на сталинските репресии в Москва.  От 2 септември 1937 година до 24 ноември 1941 година там са погребани 6609души.Техните имена са издълбани на новия паметник.  \"Тези имена, издълбани на Стената на паметта, ще ни напомнят за хората, жертви на тези страшни репресии. Ще напомнят на нашите деца, на нашите внуци за ужасите от миналото, които никога не трябва да се повтарят в бъдещето.“,  казва при откриването на мемориала Михаил Федотов, председател на Съвета по правата на човека.  \r\nПаметникът е изграден с усилията на Международното историко-просветителско дружество „Мемориал“ и с подкрепата на Храм „Свети новомъченици и изповедници руски в Комунарка“ с благословията на руския патриарх Кирил.  \r\nЗа погребенията в този обект става известно в 1991 година, а територията е предадена от Федералната служба за безопасност на Руската федерация на Руската православна църква в 1999 година, храмът, направил финансови дарения за изграждане на мемориала, е построен в 2007 година.  Ивелина Ватова", "date": "2018.10.28", "title": "„Независимая газета“: В Москва увековечиха паметта на повече от 6 000 разстреляни в годините на сталинските репресии"}
{"url": "http://www.focus-news.net/news/2018/10/28/2583458/predstoyashti-sabitiya-v-stranata-za-28-oktomvri-agentsiya-fokus.html", "text": "*** \r\nОт 13.30 часа вицепрезидентът Илияна Йотова ще открие Национална програма „Управленски умения“ на Българското училище за политика „Димитър Паница“ за 2018/2019 г. Вицепрезидентът ще изнесе лекция на тема „Лидерството в политиката и в обществения живот“. \r\n*** \r\nПредседателят на Народното събрание Цвета Караянчева и народни представители ще участват в тържественото отбелязване на 106-ата годишнина от освобождението на Петрич. От 19.00 часа те ще се включат в празничното шествие от община Петрич до централния градски площад. От 19.30 часа Цвета Караянчева ще приеме рапорта на командващия тържествената проверка и ще произнесе слово. \r\n*** \r\nОт 13.00 часа ще се проведе заседание на Министерския съвет, на което ще бъдат разгледани проектите на бюджетни закони за 2019 г. \r\n*** \r\nОт 09.00 часа в столичния храм „Св. Параскева\", на ул. „Раковски\", архиерейска света Литургия ще бъде оглавена от Негово преосвещенство Белоградчишки епископ Поликарп - викарий на Софийския митрополит. \r\n*** \r\nОт 10.00 часа в хотел „Дерида Денс център“ 13 ученици от ромски произход, които усилено изучават английски език, ще се включат в нетрадиционно танцово обучение, изнесено от американеца от ромски произход Чарлз Слендър. \r\n*** \r\nОт 10.00 часа в Департамента за информация и усъвършенстване на учителите към СУ „Св. Климент Охридски“ ще се проведе Х-та Кръгла маса на тема „Обществени и културни проблеми на българите в Бесарабия, Таврия, Крим и ролята на гражданските организации”. \r\n*** \r\nОт 11.00 до 18.00 часа зад храм-паметника „Св. Александър Невски“ ще се проведе фермерски пазар. \r\n*** \r\nОт 11.00, 14.00 и 17.00 часа в Съюза на архитектите, (ул. „Кракра“ 11) ще се състоят три „Магьоснически Концерта на възглавници“ на известното дуо Каролина Миколайчик, цигулка и Иво Йединецки, акордеон. \r\n*** \r\nОт 13.00 часа ученици от XII клас на Националната гимназия за древни езици и култури „Константин Кирил Философ” ще се погрижат за гробовете на редица наши позабравени будители на Централните софийски гробища. \r\n*** \r\nОт 17.00 часа в Зала „България“ ще се проведе концерт на Турския държавен полифоничен хор. \r\n*** \r\nОт 19.00 часа в Камерна зала „България“ с концерт от надарени деца, възпитаници на Национално музикално училище „Любомир Пипков“ се открива второто издание на Международен музикален фестивал „Артис“. \r\n*** \r\nОт 09.00 часа в епархийския манастир „Св.св. Кирик и Юлита” Негово Високопреосвещенство Пловдивският митрополит Николай ще възглави архиерейска света Литургия.  \r\n*** \r\nОт 11.00 часа в библиотеката на Техническия университет – Габрово ще се проведе Ден на Белгия.  \r\n*** \r\nОт 11.00 часа в зала „Сочи“ на конферентния център ще се състои награждаването на участниците в международния конкурс „Аз обичам Черно море“ . \r\n*** \r\nОт 13.00 часа на пл. „Месембрия“ шеф готвач Георги Иванов  ще направи гастрономически демонстрации в рамките на фестивала  „Есенни пасажи“. От 14.30 часа програмата на фестивалаще закрие групата за стари градски песни „Блян“  към НЧ „Яна Лъскова“ – Несебър. \r\n*** \r\nОт 9.00 часа в  храм \"Св. Троица\" в с. Братаница архиерейска света Литургия ще оглави Негово преосвещенство Константийски епископ Яков - викарий на Пловдивския митрополит.  \r\n*** \r\nОт 12.00 часа в голямата зала на организацията на евреите „Шалом“ в града деца от различни етноси ще изнесат безплатен образователен концерт „Що е то Античен театър – въпроси и отговори за деца“. \r\n*** \r\nОт 18.30 часа в Балабанова къща ще свири Лия Петрова – цигулка и носителят на Първа награда от Международния конкурс „Карл Нилсен“ – 2016 Адриен Ла Марка /Франция/ – виола и Аурелиен Паскал /Франция/ – виолончело. \r\n*** \r\nОт 09.30 часа в спортен комплекс „Декотекс” Младежката организация на ПП ГЕРБ – Сливен организира турнир по футбол на малки вратички.", "date": "2018.10.28", "title": "Предстоящи събития в страната за 28 октомври (Агенция „Фокус“)"}
{"url": "http://www.focus-news.net/news/2018/10/28/2583463/izvestiya-britanskite-medii-opredeliha-deystviyata-na-rusiya-kato-dobar-urok-za-london.html", "text": ". \r\nТака Лондон ще се види принуден да договаря квотите за внос и износ с всяка държава поотделно, което ще му отнеме много време и сили.   \r\nРусия блокира преноса на тарифната система на Великобритания в рамките на Световната търговска организация.Тя не определя никакви конкретни тарифи, но в същото време  определя техните максимални стойности. И макар че действията на Русия не пречат на Великобритания да търгува, липсата на тарифни ставки може да се използва от други държави като предлог да се откажат от търговски контакти с Лондон или пък за да получават от него допълнителни облаги.   Ивелина Ватова", "date": "2018.10.28", "title": "„Известия“: Британските медии определиха действията на Русия като добър урок за Лондон"}
{"url": "http://www.focus-news.net/news/2018/10/28/2583464/vedomosti-osse-prizova-ruskiya-sad-da-otmeni-globata-za-the-new-times.html", "text": "Безпрецедентно висока глоба е наложена от руски съд на списание The New Times, което е във вреда на свободата на средствата за масова информация в Русия, заявява представителят на Организацията за сигурност и сътрудничество в Европа (ОССЕ) Арлем Дезир, пише всекидневникът  „Ведомости“ .  \r\n„Призовах руските власти да отменят това решение“, съобщава Дезир, който освен това е призовал руските власти да внесат промени в действащото законодателство за чуждестранните агенти, за да се избягват в бъдеще подобни ситуации.   \r\nВ петък Тверският районен съд е предявил глоба на издателя на списание The New Times — ООО „Новое время“  за  22 милиона и  250 000 рубли за ненавременно предоставяне на информация за получените от редакцията на изданието парични средства. Това е най-голямата глоба, налагана на медия в руската история.  Главният редактор на изданието Евгения Албац е съобщила, че ще оспорва решението.   \r\nПо закон медиите са длъжни да дават отчет пред държавата за чуждестранните финансови средства, които получават. В съдебното постановление се казва, че The New Times са получили няколко плащания от Фонда за подкрепа на свободата на печата в размер на 22 милиона и 200 000 рубли. Министерството на правосъдието е включило Фонда в списъка на чуждестранните агенти. По данни на Роскомнадзора, издателят на списанието не е предоставял сведения за чуждестранното финансиране на медията от второто тримесечие на 2017 година до първите три месеца на 2018 година включително. \r\nПрез този Фонд изданието получава средства от различни организации и от отделни личности, които го поддържат, съобщила Албац. Според нея The New Times редовно предоставя тези данни пред данъчните власти.    Ивелина Ватова", "date": "2018.10.28", "title": "„Ведомости“: ОССЕ призова руския съд да отмени глобата за The New Times"}
{"url": "http://www.focus-news.net/news/2018/10/28/2583696/kmetat-dimitar-brachkov-106-godini-izminaha-ot-onzi-pameten-28-oktomvri-kogato-v-petrich-otekvat-stapkite-na-svobodata.html", "text": "106 години изминаха от онзи паметен 28 октомври, когато в Петрич отекват стъпките на капитан Никола Парапанов. Това са стъпките на свободата ни. Това каза кметът на Община Петрич Димитър Бръчков по време на тържественото отбелязване на 106-ата годишнина от освобождението на града, предаде репортер на  Радио „Фокус“-Пирин . „Една несправедливост е унищожена, а България си връща и последното късче земя. Всяка достолепна история се пише с героизъм, смелост, идеали”, посочи кметът. Той добави, че една история винаги вдъхновява за нови хоризонти и нови върхове. Според него историята на Петрич ще продължава да разказва за една непримиримост, решителност, гордост и пламенен патриотизъм. „Петричани ще помнят и ще предават на децата си делото на будните възрожденци и образователни дейци от октомври 1912 година – Тодор Кръстев, Мите Аргилов, Георги Чапразов, Стоян Трушков, на първата градска управа, ръководена от Михо Попов, Януш Стойчев, Зия Бей и други. Никой и никога няма да заличи град, който в емблемата си има девойка, която с меч защитава бащиното огнище”, допълни Димитър Бръчков. Той подчерта, че всяко събитие от историята на Петрич кара днешните жители на общината да изпитват уважение, респект и преклонение. „Всяко предизвикателство, пред което сме изправени, буди тревога и много надежди. Дълбоко вярвам, че с общи усилия ще успеем да поддържаме развитието на Петрич като европейски град и да бъдем пример за младото поколение”, коментира кметът. Според него реториката разделя обществото, а когато сме разделени, ние сме слаби и  обричаме себе си и децата си да нямаме бъдеще. Димитър Бръчков честити празника на всички жители на общината, обръщайки се към тях с апел да бъдат будни граждани, които тачат своята история.  \r\nНатали СТЕФАНОВА", "date": "2018.10.28", "title": "Кметът Димитър Бръчков: 106 години изминаха от онзи паметен 28 октомври, когато в Петрич отекват стъпките на свободата"}
{"url": "http://www.focus-news.net/news/2018/10/28/2583467/pozhar-gorya-v-mestnostta-bonsovi-polyani-v-lyulin-planina-obzor.html", "text": "Пожар горя в местността Бонсови поляни в Люлин планина. Сигналът за огъня е постъпил към 12.30 часа в събота. Огънят е засегнал основно сухи треви. Заради близостта на борови масиви наоколо, за гасенето на пожара бяха мобилизирани екипи с 9 противопожарни автомобила от столичната пожарна. По първоначална информация огънят се е разпрострял на около 200 декара. Няма пострадали хора или засегнати засегнати сгради при пожара. Към 16.30 часа пожарът беше локализиран. Продължават усилията за гасенето на вътрешните огнища, като служители от столичната пожарна остават на място, за да се осигури дежурство и в тъмната част на деня и през нощта.  \r\nДаяна ДЮЛГЕРОВА", "date": "2018.10.28", "title": "Пожар горя в местността Бонсови поляни в Люлин планина (ОБЗОР)"}
{"url": "http://www.focus-news.net/news/2018/10/28/2583465/anadolu-agency-turskiyat-prezident-e-osadil-napadenieto-sreshtu-sinagogata-v-sasht.html", "text": "Турският президент Реджеп Таийп Ердоган е осъдил нападението срещу синагогата в Питсбърг, Пенсилвания, съобщава турската  Anadolu Agency .   \r\nВ събота той написа в Туитър “Аз осъждам терористичното нападение срещу синагогата в Питсбърг и изразявам своите искрени съболезнования на семействата на жертвите и на американския народ.“  \r\nЕрдоган е добавил още, че „Турция категорично и ясно осъжда всякакви форми на тероризъм във всички части на света независимо от целите им“.   \r\nПо-късно и външният министър на Турция също силно е заклеймил нападението като „отвратително грозно“ в специално изявление, в което се казва: „ Изразяваме своите съболезнования на семействата на жертвите и на американския народ, и специално на еврейската общност в САЩ“.  Ивелина Ватова", "date": "2018.10.28", "title": "Anadolu Agency: Турският президент е осъдил нападението срещу синагогата в САЩ"}
{"url": "http://www.focus-news.net/news/2018/10/28/2583469/", "text": "Бившият президент се включи в кампанията и заяви, че „ репутацията на нашата страна ще гласува“, пише британският  The Guardian  .  \r\nБарак Обама критикува свършеното от наследника му в серия от речи, които той държа в края на седмицата в Милуоки и Детройт, които се целеха и срещу републиканците.    \r\nТези речи са сред най-острите и директни критики, които Обама е отправял към своя наследник в Белия дом. В тях обаче той винаги е изключително внимателен и не споменава името на Тръмп. Според думите му “ репутацията на нашата страна ще гласува” в първите междинни избори след като Тръмп зае президентския пост.    Ивелина Ватова", "date": "2018.10.28", "title": "The Guardian: Барак Обама се прицели в Доналд Тръмп"}
{"url": "http://www.focus-news.net/news/2018/10/28/2583468/mia-katrugalos-ne-se-samnyavam-che-gratskiyat-parlament-shte-retifitsira-dogovora-ot-prespa.html", "text": "Външният министър на Гърция Йоргос Катругалос е обявил, че до март 2019 г. гръцкият парламент ще ратифицира Договора от Преспа, съобщава македонската агенция  МИА  от Атина, като цитира интервю на министъра за вестник  “Real News.” . Според гръцкия политик ревизионистичният процес в Скопие е приключил, той не се съмнява, че Преспанското споразумение ще бъде одобрено и в Атина.  \r\nТой е коментирал и гласуването в македонския парламент, както и квалифицираното мнозинство, нужно за да стартира процедурата по промени в конституцията.  „Това  е особено положително развитие, което доказва, че Договорът от Преспа набира скорост. За нашите два народа, той представлява край на горчива вражда, която можеше да приключи позитивно още в началото на 90-те години. Той обаче представлява и важна крачка към мира и стабилността в регион, който винаги е бил гореща точка в Европа,” е казал Катругалос. \r\nТой е споменал също, че гръцките авиолинии Aegean Airlines ще открие пряка линия Атина-Скопие. \r\n“Това е от особено значение за задълбочаване на контактите между нашите народи, както и за развитие на сектори като туризма, търговията и бизнеса.  То свидетелства и колко по-близки са станали нашите два народа през последните години, изграждайки помежду си доверие и разбирателство“, е заявил в интервюто Катругалос.  Ивелина Ватова", "date": "2018.10.28", "title": "МИА: Катругалос: Не се съмнявам, че гръцкият парламент ще ретифицира Договора от Преспа"}
{"url": "http://www.focus-news.net/news/2018/10/28/2583466/kathimerini-atina-shte-e-domakin-na-sreshtata-na-varha-evropeyski-sayuz-arabski-svyat.html", "text": "Гръцката столица ще бъде домакин на започващата в понеделник, 29 октомври, трета двудневна среща на върха между Европейския съюз и Арабския свят, съобщава електронното издание на всекидневника  „Kathimerini“ . \r\nНа нея ще се обсъждат въпроси, свързани с укрепване на регионалното сътрудничество  и ускоряване на сегашните инициативи.   \r\nСрещата ще се фокусира върху разработването на предложения, с които да се посрещнат предизвикателствата, пред които се изправя и Европейският съюз, и страните от Арабския свят. \r\nВ нея ще участват държавни глави, висши представители на ЕС, министри, учени, влиятелни бизнеслидери и други представители от над 30 държави. \r\nМедийни партньори на събитието са The New York Times и английското издание на вестник \"Kathimerini\".   Ивелина Ватова", "date": "2018.10.28", "title": "Kathimerini : Атина ще е домакин на срещата на върха Европейски съюз-Арабски свят"}
{"url": "http://www.focus-news.net/news/2018/10/28/2583473/tanyug-vuchich-e-predopredelen-da-nameri-reshenie-i-da-premine-v-istoriyata.html", "text": "Сръбският президент Александър Вучич е предопределен да влезе в историята като „човекът, който е изгладил  етническите и териториалните различия в регион, превърнал се в синоним на войната“, ТАНЮГ цитира коментар на Блумбърг.  \r\n „Разрешаването на проблема между сърбите и албанците е нещо, което ще промени този регион изцяло“, е казал Вучич пред американската новинарска агенция.  Ивелина Ватова", "date": "2018.10.28", "title": "ТАНЮГ: Вучич е предопределен да намери решение и да премине в историята"}
{"url": "http://www.focus-news.net/news/2018/10/28/2583470/the-sunday-times-byudzhetat-na-filip-hamand-ministarat-praska-mnogo-pari-za-da-spasi-myastoto-si.html", "text": "В понеделник Филип Хамънд ще обяви, че е готов да „прокара много кранчета“ в бюджета, пише  The Sunday Times . Това ще бъде неговият опит да спаси работното си място, докато разгневените тори твърдят, че Тереза Мей  му е поръчала „да напазарува гласове“, като сложи край на режима на икономии. \r\nМинистърът ще обяви, че дава 30 млрд. паунда за пътно строителство, един млрд. за социални грижи и още в кеш като универсален кредит за онова, което се нарича „нова глава“ в икономическата история на Великобритания.   \r\nИзточниците на медията обаче съобщават, че Хамънд се е съгласил да харчи пари, само защото се страхува, че това е последният му бюджет, и че след Брекзит в 2019 година премиерът ще го изгони, освен ако не си плати.  \r\nТой не очаква да оцелее след каквито и да са промени в партийното ръководство.   Ивелина Ватова", "date": "2018.10.28", "title": "The Sunday Times: Бюджетът на Филип Хамънд: министърът пръска много пари, за да спаси мястото си"}
{"url": "http://www.focus-news.net/news/2018/10/28/2583474/vzglyad-na-zapad-se-udivyavat-ot-rasta-na-ruskata-ikonomika.html", "text": "Въпреки тежките санкции, данните за икономическото развитие на Русия удивяват с положителната си динамика, информира руският всекидневник  „Взгляд“ , като цитира  Die Welt .   \r\nИзданието споменава, че през третото тримесечие Русия е постигнала печалба от 26,4 млрд. долара, което се равнява на 6,5%  от брутния вътрешен продукт и е абсолютен рекорд. \r\nЦентралната банка очаква в 2018 година печалба от 98 млрд долара. \r\nТези данни «съвсем не са по вкуса на онези, които очакваха икономическите санкции да произведат бърз негативен икономически ефект върху руската икономика». \r\nАнализаторите на немското издание твърдят, че причини за „сензационните“ приходи на руските компании и на бюджета са такива фактори като ръста на цената на нефта и промяната в динамиката на рублата.  Според тях влияние може да окаже също и завършването на редица инвестиционни проекти – например строителството на Кримския мост. \r\nНа Запад отбелязват, че санкциите на САЩ спрямо Русия са довели до „невиждат подем“ в руската икономика.    Ивелина Ватова", "date": "2018.10.28", "title": "Взгляд“: На Запад се удивяват от ръста на руската икономика"}
{"url": "http://www.focus-news.net/news/2018/10/28/2583478/", "text": "Пуснат в експлоатация е най-дългият мост в света, съобщи китайската телеграфна агенция  Синхуа . \r\nТой е 55 километра дълъг и свързва Хонконг, Джухай и Макао.  \r\nТова е първият голям инфраструктурен проект, разработен съвместно от провинция Гуанджоу и специалните административни райони Хонконг и Макао според принципа „една страна, две системи“.   Ивелина Ватова", "date": "2018.10.28", "title": "Синхуа (Китай): Най-дългият мост в света"}
{"url": "http://www.focus-news.net/news/2018/10/28/2583475/the-irish-times-prezidentat-maykal-d-higins-obeshta-da-predstavlyava-glasa-na-irlandiya-v-sledvashtite-sedem-godini.html", "text": "Президентът Майкъл Д. Хигинс обяви, че с преизбирането му за втори мандат, гласоподавателите са избрали надеждата пред „всякаква експлоатация и страх“ и обеща да бъде президент на „целия народ“., съобщава ирланския водещ всекидневник  The Irish Times . \r\nГоворейки в Дъблинския замък след като бяха потвърдени резултатите от преизбирането му в първия тур на президентските избори, Майкъл Хигинс заяви, че републиката преживява „време на трансформация” и посочи „инклузията и солидарността, които трябва да се осъзнаят и да се приветстват“. \r\nТой спечели гласовете на  56 процента от всички избиратели. Това е най-високият процент, спечелван изобщо някога в осемте президентски избори, които са проведени в историята на държавата.    Ивелина Ватова", "date": "2018.10.28", "title": "The Irish Times: Президентът Майкъл Д. Хигинс обеща да „представлява гласа на Ирландия“ в следващите седем години"}
{"url": "http://www.focus-news.net/news/2018/10/28/2583472/protesti-sreshtu-visokite-tseni-na-gorivata-se-provedoha-v-nyakolko-grada-na-stranata-obzor.html", "text": "След като в петък жители на Велико Търново излязоха на протест срещу високите цени на горивата, в събота инициативата продължи и в други градове от страната. В София граждани се събраха пред сградата на Министерския съвет срещу поскъпването на горивата и скока на цените заради цената на газа. \r\nВ демонстрацията в Бургас се включиха близо 150 шофьори, които организираха автошествие от изхода на града към квартал „Ветрен“. Протестиращите блокираха за около 10-15 минути движението по магистрала „Тракия“, като до сблъсъци с органите на реда не се стигна.  \r\nЖители на Пазарджик и околните села също излязоха на организиран протест срещу високите цени на горивата. Полицията в града попречи на протестиращите да блокират улици и бензиностанции. Над 200 души се събраха на протеста, за който не бе получено разрешение от страна на общинската администрация. На повечето от тях бяха снети личните данни с предупреждение, че ако се стигне до блокади, ще им бъдат съставени актове за нарушаване на обществения ред. Протестното шествие тръгна, но не по централните булеварди, а по обходните маршрути на града. Инициаторите предупреждават, че увеличението на горивата ще доведе до поскъпване на всички стоки от първа необходимост, намаляване на покупателната способност и планират нови протести. \r\nВ Хасково и Стара Загора на протест излязоха стотина души, докато в Пловдив и Варна протестите бяха малобройни - събраха се десетина души.  \r\nТемата за цените на горивата беше коментирана от министъра на енергетиката Теменужка Петкова. Тя заяви, че държавата няма механизми, с които да влияе върху цените. „Не смятам, че протестите срещу цените на горивата са насочени срещу държавата, тъй като този пазар е напълно либерализиран“, каза енергийният министър. Петкова добави, че такава либерализация се очаква и по отношение на цените на електроенергията. Министърът заяви, че не се обсъжда горивата да влязат в обсега на държавния регулатор „Няма как държавата да се върне към регулация в такъв сектор, посочи Теменужка Петкова. „За газа има, защото тук става въпрос за стока, която е на база на доставка за обществото. Имаме обществен доставчик в лицето на \"Булгаргаз\". Цените на горивата се определят от пазара“, каза още тя. \r\nТемата за цените на горивата беше коментирана от министъра на енергетиката Теменужка Петкова. Тя заяви, че държавата няма механизми, с които да влияе върху цените. „Не смятам, че протестите срещу цените на горивата са насочени срещу държавата, тъй като този пазар е напълно либерализиран“, каза енергийният министър. Петкова добави, че такава либерализация се очаква и по отношение на цените на електроенергията. Министърът заяви, че не се обсъжда горивата да влязат в обсега на държавния регулатор „Няма как държавата да се върне към регулация в такъв сектор, посочи Теменужка Петкова. „За газа има, защото тук става въпрос за стока, която е на база на доставка за обществото. Имаме обществен доставчик в лицето на \"Булгаргаз\". Цените на горивата се определят от пазара“, каза още тя.", "date": "2018.10.28", "title": "Протести срещу високите цени на горивата се проведоха в няколко града на страната (ОБЗОР)"}
{"url": "http://www.focus-news.net/news/2018/10/28/2583471/", "text": "Депутати от консерваторите, които са настроени в подкрепа на Брекзит, проявяват „силен интерес“ към план „Б“ за излизане на Великобритания от Европейския съюз, пише  The Telegraph .   \r\nТе искат да разберат как Обединеното кралство ще „изхвърли на боклука“ планирания преходен период и ще приеме норвежкия модел на отношения с ЕС, докато води преговори за нова търговска сделка.   \r\nНик Боулс, бивш министър, привърженик на плана, според който Великобритания трябва да се опита да продължи с временно членство в Европейската икономическа зона, докато се бори за споразумение с Брюксел, твърди, че привържениците на Брезкит са търсили среща с него, за да обсъдят предложения, тъй като се засилват тревогите около преговорите на Тереза Мей с Брюксел.   \r\nСред проявилите интерес се предполага, че е и Дейвид Дейвис, бившият министър в кабинета на Тереза Мей по Брекзит.   Ивелина Ватова", "date": "2018.10.28", "title": "The Telegraph: Висши участници в Брекзит се интересуват от план „Б“"}
{"url": "http://www.focus-news.net/news/2018/10/28/2583477/the-herald-scotland-universitet-e-pokanen-da-prekasne-vrazkite-si-s-miliarder-koyto-e-dal-bentli-na-sauditski-bombadzhii.html", "text": "Университетът в Единбург е бил поканен да прекрати финансовите си връзки със саудитски милиардер, който е предложил 100 луксозни коли на пилоти от неговата страна, бомбардирали Йемен, пише шотландският всекидневник  The Herald . \r\nВ неделия си брой вестникът разкрива, че Фондация „Принц Алвалед бин Талал“, основана от бизнесмен със същото име, е рала Център за изучаване на исляма в университета. \r\nВ събота критиците на фондацията са се обърнали към Университета да се дистанцира от саудитските пари, като се има пред вид растящите тревоги за състоянието на човешките права в арабската страна.   \r\nСаудитска Арабия е под засилен международен натиск заради убийството на журналиста Джамал Хашоги.  Ивелина Ватова", "date": "2018.10.28", "title": "The Herald (Scotland): Университет е поканен да прекъсне връзките си с милиардер, който е дал „Бентли“ на саудитски бомбаджии"}
{"url": "http://www.focus-news.net/news/2018/10/28/2583476/sadebnite-lekari-dadoha-srok-na-mvr-do-kraya-na-godinata-da-im-izplati-dalzhimite-honorari-obzor.html", "text": "Съдебните лекари искат МВР да им изплати дължимите хонорари за извършени съдебномедицински експертизи до края на годината. Ако това не се случи, дейността на съдебните лекари ще бъде ограничена до минимум след 1 януари 2019 г. и ще работят само по тежките престъпления. Това стана ясно по време на среща на съдебните лекари от цялата страна, която се състоя в Пловдив под надслов „Актуални проблеми на съдебномедицинската дейност, засягащи бъдещето на съдебната медицина в България”. Организатор на националната конференция е Българското дружество по съдебна медицина. Преди дни съдебните лекари предупредиха, че са готови за протести заради закъснелите плащания от страна на МВР. Само за Пловдив вътрешното министерство дължи на съдебните медици около 100 хил. лева и отделно над 450 хил. лева на вещи лица от други специалности. Съдебните лекари недоволстват и срещу лошата материално-техническа база, която е остаряла и не е подменяна от години. На срещата е решено, че съдебните медици ще изискват пълна отчетност по отношение на финансовите документи, които пускат в МВР. „Почти в цяла България съдебните лекари не знаят къде и колко им се дължи, защото документите се придвижват през няколко институции – през разследващи полицаи, през финансови контрольори, зам.-директори и главни счетоводители. Докато се премине по този път, понякога минават години. Затова искаме бързо, ясно и точно на всеки от съдебните лекари да му бъде предоставена справка какво му се дължи, за какъв срок, и оттам нататък да се търсят къде са се изгубили“, коментира д-р Светлозар Спасов, ръководител на Катедрата по съдебна медицина и деонтология на Медицинския университет в Пловдив. На срещата лекарите настояха още да имат представители в групата, която се занимава с техните проблеми и в която понастоящем няма нито един съдебен медик. \r\nУчастие в срещата взе и главният прокурор Сотир Цацаров, който заяви, че присъствието му на форума е знак за уважението му към труда на съдебните медици и знак на съпричастност към проблемите, които съществуват. По думите му проблемите на съдебните медици са в две насоки – финансови и организационни. Той отбеляза, че съдебните медици работят в тотален недоимък, тъй като дълговете, основно на МВР към тях, са огромни. Освен това Цацаров отбеляза, че Съдебната медицина „се оказва никъде“, тъй като на отделението по Съдебна медицина във всяка Многопрофилна болница се гледа като на чуждо и заварено дете. \r\n„Докато държавата не разбере, че това е основният фактор за забавяне на съдебния процес, който в крайна сметка рефлектира тежко върху правата на нейните граждани, ние ще се въртим в един затворен кръг“, каза главният прокурор. По думите му държавата трябва да се замисли за създаването на една съвсем нова организация за работа, като посочи още, че създаването на Независим национален институт по съдебна медицина към Министерство на правосъдието е добър вариант. Според Цацаров не е удачно тази структура да бъде към Прокуратурата, тъй като това би създало упреци, че от медиците се очакват обективни заключения, докато получават заплатите си от държавното обвинение.", "date": "2018.10.28", "title": "Съдебните лекари дадоха срок на МВР до края на годината да им изплати дължимите хонорари (ОБЗОР)"}
{"url": "http://www.focus-news.net/news/2018/10/28/2583480/afp-v-braziliya-glasuvat-za-prezident-v-nedelya.html", "text": "Ден преди да се реши кой ще ръководи най-голямата латиноамериканска държава в следващите четири години, бразилците са дълбоко разделени, съобщава  AFP .  \r\nЗа всички е ясно, че фаворит е Жаир Болсонаро, бивш армейски капитан, с прякор „Тропическият Тръмп“, чиято агресивна предизборна кампания в социалните медии се превърна в широка ярост и гняв срещу статуквото. В същото време опонентът му, левият Фернандо Хадад водеше „мирна кампания в бразилските фавели, бедняшките градски райони. \r\n Две социологическо проучвания на общественото мнение, публикувани в събота, дават преднина на Болсонаро до 10 процента и около 55 на сто от гласовете.    Ивелина Ватова", "date": "2018.10.28", "title": "AFP: В Бразилия гласуват за президент в неделя"}
{"url": "http://www.focus-news.net/news/2018/10/28/2583479/afp-natsionalniyat-flag-na-sasht-shte-bade-spusnat-napolovina-v-pamet-na-zhertvite-ot-pitsbarg.html", "text": "Американският президент Доналд Тръмп е разпоредил американското знаме да бъде спуснато наполовина в памет на жертвите от атентата в синагогата в Питсбърг, при който загинаха 11 души, съобщи  AFP .  \r\nЗнамената на Белия дом, публични сгради, военни сгради, морски пристанища и кораби ще бъдат спуснати наполовина до 31 октомври в знак на траур, е разпоредил президентът на САЩ.   Ивелина Ватова", "date": "2018.10.28", "title": "AFP: Националният флаг на САЩ  ще бъде спуснат наполовина в памет на жертвите от Питсбърг"}
{"url": "http://www.focus-news.net/news/2018/10/28/2583481/prof-diana-gergova-pochti-40-godini-sled-otkrivaneto-si-sveshtarskata-grobnitsa-ostava-edin-ot-nay-interesnite-pametnitsi-v-sredizemnomorskiya-svyat.html", "text": "Почти 40-години след откриването си Свещарската гробница остава един от най- интересните паметници в Средиземноморския свят. Това каза пред  Радио „Фокус“- Шумен  проф. Диана Гергова, гл.археолог на обекта, по повод  проекта за реставрация, консервация и осъвременяването на начина на представяне на Свещарската тракийска гробница, финансиран от Посланическия фонд за опазване на културното наследство. „Радостно е, че все пак на 38-тата година от откриването на гробницата тези отдавна премислени, необходими дейности ще бъдат реализирани в рамките на този проект. Там има недовършено експониране, консервация и реставрация на основни, характерни за гробницата елементи, като наискоса, който е бил поставен пред ложата на владетеля, и който в момента  е представен само със своята фасада, въпреки, че разполагаме с всички негови оригинални елементи, за да бъде експониран триизмерно. Има и много архитектурни елементи, които просто не са поставени на място- акротерий, който трябва да бъде върнат върху свода, върху самия наискос е имало три фигурки на Нике, които също трябва да бъдат поставени на място, има нереставрирана възглавница, която трябва да бъде реставрирана и поставена на второто ложе“, заяви проф. Гергова. Тя посочи и необходимостта от художествено осветление, което да подчертае най- характерните елементи в Свещарската гробница, включително и съществуващата интересна информация за нейната астрономическа ориентация, нова експозиция за историята на откриването на гробницата и нейната консервация и др. „Свещарската гробница ще стане много по- привлекателна, много по- добре осветена, много по- информативно представена на всички посетители Това ще бъде нов, достоен етап за паметника в подходите към неговото опазване. Ще се борим и за следващите гробници, за които, за съжаление, няколко пъти финансирането ни се изплъзва. Надявам се, че в следващите години, с този проект, ще бъде поставено началото на една по- успешна реализация на експонирането на всички паметници в „Сборяново“, заяви проф. Гергова. \r\nИвелина ИВАНОВА", "date": "2018.10.28", "title": "Проф. Диана Гергова: Почти 40-години след откриването си Свещарската гробница остава един от най- интересните паметници в Средиземноморския свят"}
{"url": "http://www.focus-news.net/news/2018/10/28/2583484/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Въпреки тежките санкции, данните за икономическото развитие на Русия удивяват с положителната си динамика, информира руският всекидневник  „Взгляд“ , като цитира  Die Welt .   \r\nИзданието споменава, че през третото тримесечие Русия е постигнала печалба от 26,4 млрд. долара, което се равнява на 6,5%  от брутния вътрешен продукт и е абсолютен рекорд. \r\nЦентралната банка очаква в 2018 година печалба от 98 млрд долара. \r\nТези данни «съвсем не са по вкуса на онези, които очакваха икономическите санкции да произведат бърз негативен икономически ефект върху руската икономика». \r\nАнализаторите на немското издание твърдят, че причини за „сензационните“ приходи на руските компании и на бюджета са такива фактори като ръста на цената на нефта и промяната в динамиката на рублата.  Според тях влияние може да окаже също и завършването на редица инвестиционни проекти – например строителството на Кримския мост. \r\nНа Запад отбелязват, че санкциите на САЩ спрямо Русия са довели до „невиждат подем“ в руската икономика.   \r\n***  Безпрецедентно висока глоба е наложена от руски съд на списание The New Times, което е във вреда на свободата на средствата за масова информация в Русия, заявява представителят на Организацията за сигурност и сътрудничество в Европа (ОССЕ) Арлем Дезир, пише всекидневникът  „Ведомости“ .  \r\n„Призовах руските власти да отменят това решение“, съобщава Дезир, който освен това е призовал руските власти да внесат промени в действащото законодателство за чуждестранните агенти, за да се избягват в бъдеще подобни ситуации.   \r\nВ петък Тверският районен съд е предявил глоба на издателя на списание The New Times — ООО „Новое время“  за  22 милиона и  250 000 рубли за ненавременно предоставяне на информация за получените от редакцията на изданието парични средства. Това е най-голямата глоба, налагана на медия в руската история.  Главният редактор на изданието Евгения Албац е съобщила, че ще оспорва решението.   \r\nПо закон медиите са длъжни да дават отчет пред държавата за чуждестранните финансови средства, които получават. В съдебното постановление се казва, че The New Times са получили няколко плащания от Фонда за подкрепа на свободата на печата в размер на 22 милиона и 200 000 рубли. Министерството на правосъдието е включило Фонда в списъка на чуждестранните агенти. По данни на Роскомнадзора, издателят на списанието не е предоставял сведения за чуждестранното финансиране на медията от второто тримесечие на 2017 година до първите три месеца на 2018 година включително. \r\nПрез този Фонд изданието получава средства от различни организации и от отделни личности, които го поддържат, съобщила Албац. Според нея The New Times редовно предоставя тези данни пред данъчните власти.   \r\n*** . \r\nТака Лондон ще се види принуден да договаря квотите за внос и износ с всяка държава поотделно, което ще му отнеме много време и сили.   \r\nРусия блокира преноса на тарифната система на Великобритания в рамките на Световната търговска организация.Тя не определя никакви конкретни тарифи, но в същото време  определя техните максимални стойности. И макар че действията на Русия не пречат на Великобритания да търгува, липсата на тарифни ставки може да се използва от други държави като предлог да се откажат от търговски контакти с Лондон или пък за да получават от него допълнителни облаги. \r\n***  \"Стена на паметта“ е открита в събота на бившия спецобект на НКВД, известен като „Комунарка“, пише всекидневникът  . Това е едно от петте известни места, където масово са погребвали  разстреляните по годините на сталинските репресии в Москва.  От 2 септември 1937 година до 24 ноември 1941 година там са погребани 6609 души.Техните имена са издълбани на новия паметник.  \"Тези имена, издълбани на Стената на паметта, ще ни напомнят за хората, жертви на тези страшни репресии. Ще напомнят на нашите деца, на нашите внуци за ужасите от миналото, които никога не трябва да се повтарят в бъдещето.“,  казва при откриването на мемориала Михаил Федотов, председател на Съвета по правата на човека.  \r\nПаметникът е изграден с усилията на Международното историко-просветителско дружество „Мемориал“ и с подкрепата на Храм „Свети новомъченици и изповедници руски в Комунарка“ с благословията на руския патриарх Кирил.  \r\nЗа погребенията в този обект става известно в 1991 година, а територията е предадена от Федералната служба за безопасност на Руската федерация на Руската православна църква в 1999 година, храмът, направил финансови дарения за изграждане на мемориала, е построен в 2007 година.", "date": "2018.10.28", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/10/28/2583486/", "text": "Спорт: Изиграха се три мача от програмата на 13-ия кръг в Първа професионална лига. Берое и ЦСКА завършиха наравно 1:1. Гостите откриха резултата в 27-ата минута чрез Тиаго Родригес, а осем минути по-късно Мартин Камбуров изравни. \r\nГолмайсторът на ЦСКА Мауридес влезе в игра след почивката на мястото на Кирил Десподов и пропусна дузпа, а в края на мача от чиста ситуация стреля високо над вратата. ЦСКА изостана с две точки от временния лидер Левски, а старозагорци се отдалечиха от първите две места. \r\nРезултати от другите двубои: \r\nЛокомотив Пловдив – Витоша 2:1 \r\nБотев Враца – Ботев Пловдив 0:1", "date": "2018.10.28", "title": "Спорт: Изиграха се три мача от програмата на Първа лига"}
{"url": "http://www.focus-news.net/news/2018/10/28/2583487/pregled-na-mezhdunarodnite-novini-do-6-chasa-agentsiya-fokus.html", "text": "Американският президент Доналд Тръмп е разпоредил американското знаме да бъде спуснато наполовина в памет на жертвите от атентата в синагогата в Питсбърг, при който загинаха 11 души, съобщи  AFP .  \r\nЗнамената на Белия дом, публични сгради, военни сгради, морски пристанища и кораби ще бъдат спуснати наполовина до 31 октомври в знак на траур, е разпоредил президентът на САЩ. \r\n***  Ден преди да се реши кой ще ръководи най-голямата латиноамериканска държава в следващите четири години, бразилците са дълбоко разделени, съобщава  AFP .  \r\nЗа всички е ясно, че фаворит е Жаир Болсонаро, бивш армейски капитан, с прякор „Тропическият Тръмп“, чиято агресивна предизборна кампания в социалните медии се превърна в широка ярост и гняв срещу статуквото. В същото време опонентът му, левият Фернандо Хадад водеше „мирна кампания в бразилските фавели, бедняшките градски райони. \r\n Две социологическо проучвания на общественото мнение, публикувани в събота, дават преднина на Болсонаро до 10 процента и около 55 на сто от гласовете.   \r\n***  Пуснат в експлоатация е най-дългият мост в света, съобщи китайската телеграфна агенция  Синхуа . \r\nТой е 55 километра дълъг и свързва Хонконг, Джухай и Макао.  \r\nТова е първият голям инфраструктурен проект, разработен съвместно от провинция Гуанджоу и специалните административни райони Хонконг и Макао според принципа „една страна, две системи“. \r\n***  Сръбският президент Александър Вучич е предопределен да влезе в историята като „човекът, който е изгладил  етническите и териториалните различия в регион, превърнал се в синоним на войната“, ТАНЮГ цитира коментар на Блумбърг.  \r\n „Разрешаването на проблема между сърбите и албанците е нещо, което ще промени този регион изцяло“, е казал Вучич пред американската новинарска агенция. \r\n***  Външният министър на Гърция Йоргос Катругалос е обявил, че до март 2019 г. гръцкият парламент ще ратифицира Договора от Преспа, съобщава македонската агенция  МИА  от Атина, като цитира интервю на министъра за вестник  “Real News.” . Според гръцкия политик ревизионистичният процес в Скопие е приключил, той не се съмнява, че Преспанското споразумение ще бъде одобрено и в Атина.  \r\nТой е коментирал и гласуването в македонския парламент, както и квалифицираното мнозинство, нужно за да стартира процедурата по промени в конституцията.  „Това  е особено положително развитие, което доказва, че Договорът от Преспа набира скорост. За нашите два народа, той представлява край на горчива вражда, която можеше да приключи позитивно още в началото на 90-те години. Той обаче представлява и важна крачка към мира и стабилността в регион, който винаги е бил гореща точка в Европа,” е казал Катругалос. \r\nТой е споменал също, че гръцките авиолинии Aegean Airlines ще открие пряка линия Атина-Скопие. \r\n“Това е от особено значение за задълбочаване на контактите между нашите народи, както и за развитие на сектори като туризма, търговията и бизнеса.  То свидетелства и колко по-близки са станали нашите два народа през последните години, изграждайки помежду си доверие и разбирателство“, е заявил в интервюто Катругалос. \r\n*** Гръцката столица ще бъде домакин на започващата в понеделник, 29 октомври, трета двудневна среща на върха между Европейския съюз и Арабския свят, съобщава електронното издание на всекидневника  „Kathimerini“ . \r\nНа нея ще се обсъждат въпроси, свързани с укрепване на регионалното сътрудничество  и ускоряване на сегашните инициативи.   \r\nСрещата ще се фокусира върху разработването на предложения, с които да се посрещнат предизвикателствата, пред които се изправя и Европейският съюз, и страните от Арабския свят. \r\nВ нея ще участват държавни глави, висши представители на ЕС, министри, учени, влиятелни бизнеслидери и други представители от над 30 държави. \r\nМедийни партньори на събитието са The New York Times и английското издание на вестник \"Kathimerini\". \r\n*** Тежко въоръжен стрелец открил огън по еврейски богомолци по време на церемония за кръщаване на бебе в синагога в американския град Питсбърг и убива 11 души и ранява шестима, съобщава агенция  AFP .  \r\nТова е едно от най-тежките подобни нападения в цялата история на САЩ. Стрелецът е идентифициран вече от полицията. Това е Робърт Бауърс, жител на Питсбърг. С викове „Всички евреи трябва да умрат“ той е нахълтал в синагогата „Дървото на живота“, където хората се събирали за съботната служба.  \r\nСтрелецът веднага е бил задържан от полицията и отведен в близката болница.   \r\nПрезидентът Тръмп определи нападението като „злонамерен акт на масов убиец“, който разпространява „омраза“ из Америка и отвъд нея, докато дъщеря му Иванка, която е преминала към юдаизма, нарече атаката „извратена“. \r\n\"Никаква толерантност за антисемитисти“, каза Тръмп на митинг в Индианополис.  \r\n\"Този злонамерен акт на масов убиец е истинско зло и е трудно да се вярва, че се случва. Нашите умове не могат да възприемат жестоката омраза и извратената злост, които могат да накарат човек да извърши подобно ужасно насилие по време на кръщаване на бебе“. \r\nДиректорът на Службата за обществена безопасност в Питсбърг, Уендъл Хишрич, е дал пресконференция, на която е съобщил, че 11 души са убити, а шестима са ранените, стрелецът не се брои. Сред жертвите няма деца. \r\n***  Поне 14 терористи от ПКК са „неутрализирани“ при въздушна операция в северен Ирак, съобщава в събота турската агенция  Anadolu Agency/b>, като се позовава на турски военни източници. \r\nТурските власти често използват думата „неутрализира“ в публичните си информации, за да съобщи, че въпросните терористи са се предали или са били убити, или пленени.  \r\nТерористите от ПКК, за които се съобщава в събота, са планирали нападение на турски бази и са били „неутрализирани“ в планинския район Гара в северен Ирак, регионите на планината Кандил и Зап, се съобщава в изявление на турския Генерален щаб.   \r\nВ своята 30-годишна терористична дейност срещу Турция, ПКК, обявена за терористична организация в Турция, САЩ и ЕС, носи отговорност за смъртта на приблизително 40 000 души, включително деца и жени. \r\n***  Лидерите на Турция, Франция, Русия и Германия призоваха ООН и международната общност да увеличат помощта си за Сирия, информира руската агенция  , като цитира общото комюнике на четирите държави след срещата на върха в Истанбул.   \r\n\"(Лидерите на страните) подчертават необходимостта да се осигури бърз, безопасен и безпрепятствен достъп на хуманитарните организации по цялата територия на Сирия и незабавна хуманитарна помощ за всички нуждаещи се, за да се облекчат страданията на сирийския народ“, се казва в документа. В него се отбелязва също, че „в тази връзка лидерите на четирите държави призовават международната общност, и в частност ООН и нейните хуманитарни организации, да увеличат помощта си за Сирия“. \r\nТурция, Франция, Русия и Германия са потвърдили подкрепата си за суверенитета на арабската държава. \r\n***  По време на пресконференцията след срещата на върха между държавните ръководители на Турция, Русия Германия  и Франция Владимир Путин е разказал, че руските противовъздушни сили  са свалили десетки летателни апарати в района на база „Хмеймим“ в Сирия, информира  .  \r\n\"За последните месец и половина-два нашите противовъздушни сили са свалили 50 летателни апарата.“ , е обявил руският президент. \r\nПак на пресконференцията след края на срещата в Истанбул в събота френският президент Еманюел Макрон припомнил за недопустимо използване на химическо оръжие в Сирия. „Искам да припомня, че в района на Идлиб, както и в други части на страната, не се допуска употребата на химическо оръжие от когото и да е. И в нашето комюнике по този въпрос всичко е прозрачно.“, е заявил Макрон. \r\n***  Френският президент Еманюел Макрон е заявил в събота, че всички санкции срещу Саудитска Арабия като реакция за убийството на журналиста Джамал Хашоги трябва да се вземат на „ европейско равнище“, а „не да се ограничават в този или онзи сектор“, съобщава френската агенция  . \r\nТака френският лидер е отговорил на решението, което през седмицата взе германският канцлер Ангела Меркел, да спре всички оръжейни доставки за Саудитска Арабия. Тази мярка доведе до рядко разгорещен диспут между близките европейски съюзници, особено след като Макрон намекна, че Берлин се замесва в „истинска демагогия“. \r\n***", "date": "2018.10.28", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/28/2583488/the-times-of-india-dialogat-abe-modi-se-fokusira-varhu-indiyskiya-i-tihiya-okean.html", "text": "В неделя премиерите на Индия и Япония ще се уединят за двудневен разговор помежду си в къщата на Шиндзо Абе в префектура Яманаши, съобщава всекидневникът  The Times of India . \r\nВ центъра на неформалния диалог между двамата министър-председатели ще бъдат едни от най-важните геополитически теми в момента. През първия ден те ще се фокусират върху Индо-Пасифика, геополитически проект, чиито най-горещи привърженици са Индия и Япония. И за двете този регион започва от Западния бряг на Африка и свършва в Тихия океан. И двете държави поставят АСЕАН в центъра на Индо-Пасифика. \r\nТова обаче означава, че и двамата лидери трябва да работят усърдно, за да убедят останалите държави в района, че това не е изключителен клуб, създаден със САЩ и Австралия, за да се противопоставят на китайската дипломация.  \r\nИндия и Япония са готови да работят с трети държави, за да докажат, че основните им цели са инклузивност и помощ. Държавите, които искат да поканят за участие още в първите си инфраструктурни проекти, са Бангладеш, Мианмар и Шри Ланка.  Ивелина Ватова", "date": "2018.10.28", "title": "The Times of India: Диалогът Абе-Моди се фокусира върху Индийския и Тихия океан"}
{"url": "http://www.focus-news.net/news/2018/10/28/2583485/ria-novosti-yordaniya-obsazhda-s-rusiya-i-sasht-problema-s-bezhanskiya-lager-rukban.html", "text": "Русия, САЩ и Йордания водят преговори за да намерят окончателно решение около проблема с бежанския лагер „Рукбан“, съобщава  РИА „Новости“ . \r\nЛагерът се намира на границата на Сирия с кралството. Освен това Йордания смята, че доставката на хуманитарна помощ  в него е задължение на Сирийската арабска република и ООН, обяви външният министър на Йордания Айман Сафади.   \r\n\"Водят се преговори между Йордания, Русия и САЩ, за да се намери окончателно разрешение на проблемите около бежанския лагер „Рукбан“ и да се гарантира възможността обитателите му да се завърнат в совите градове и села, след освобождаването им от „Ислямска държава“ (терористичната групировка „Ислямска държава“ е забранена в Руската федерация)“, се казва в полученото в РИА „Новости“ изявление на йорданския външен министър.    Ивелина Ватова", "date": "2018.10.28", "title": "РИА „Новости“: Йордания обсъжда с Русия и САЩ проблема с бежанския лагер „Рукбан"}
{"url": "http://www.focus-news.net/news/2018/10/28/2583483/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Преглед на някои основни теми в британския печат (Агенция „Фокус“)  В понеделник Филип Хамънд ще обяви, че е готов да „прокара много кранчета“ в бюджета, пише  The Sunday Times . Това ще бъде неговият опит да спаси работното си място, докато разгневените тори твърдят, че Тереза Мей  му е поръчала „да напазарува гласове“, като сложи край на режима на икономии. \r\nМинистърът ще обяви, че дава 30 млрд. паунда за пътно строителство, един млрд. за социални грижи и още в кеш като универсален кредит за онова, което се нарича „нова глава“ в икономическата история на Великобритания.   \r\nИзточниците на медията обаче съобщават, че Хамънд се е съгласил да харчи пари, само защото се страхува, че това е последният му бюджет, и че след Брекзит в 2019 година премиерът ще го изгони, освен ако не си плати.  \r\nТой не очаква да оцелее след каквито и да са промени в партийното ръководство. \r\n*** \r\nb> Вашингтон.   Бившият президент се включи в кампанията и заяви, че „ репутацията на нашата страна ще гласува“, пише британският  The Guardian  .  \r\nБарак Обама критикува свършеното от наследника му в серия от речи, които той държа в края на седмицата в Милуоки и Детройт, които се целеха и срещу републиканците.    \r\nТези речи са сред най-острите и директни критики, които Обама е отправял към своя наследник в Белия дом. В тях обаче той винаги е изключително внимателен и не споменава името на Тръмп. Според думите му “ репутацията на нашата страна ще гласува” в първите междинни избори след като Тръмп зае президентския пост.   \r\n***  Депутати от консерваторите, които са настроени в подкрепа на Брекзит, проявяват „силен интерес“ към план „Б“ за излизане на Великобритания от Европейския съюз, пише  The Telegraph .   \r\nТе искат да разберат как Обединеното кралство ще „изхвърли на боклука“ планирания преходен период и ще приеме норвежкия модел на отношения с ЕС, докато води преговори за нова търговска сделка.   \r\nНик Боулс, бивш министър, привърженик на плана, според който Великобритания трябва да се опита да продължи с временно членство в Европейската икономическа зона, докато се бори за споразумение с Брюксел, твърди, че привържениците на Брезкит са търсили среща с него, за да обсъдят предложения, тъй като се засилват тревогите около преговорите на Тереза Мей с Брюксел.   \r\nСред проявилите интерес  се предполага, че е и Дейвид Дейвис, бившият министър в кабинета на Тереза Мей по Брекзит. \r\n***  Университетът в Единбург е бил поканен да прекрати финансовите си връзки със саудитски милиардер, който е предложил 100 луксозни коли на пилоти от неговата страна, бомбардирали Йемен, пише шотландският всекидневник  The Herald . \r\nВ неделия си брой вестникът разкрива, че Фондация „Принц Алвалед бин Талал“, основана от бизнесмен със същото име, е рала Център за изучаване на исляма в университета. \r\nВ събота критиците на фондацията са се обърнали към Университета да се дистанцира от саудитските пари, като се има пред вид растящите тревоги за състоянието на човешките права в арабската страна.   \r\nСаудитска Арабия е под засилен международен натиск заради убийството на журналиста Джамал Хашоги.", "date": "2018.10.28", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/10/28/2583491/predstoyashti-sabitiya-v-stranata-za-28-oktomvri-agentsiya-fokus.html", "text": "*** \r\nОт 13.30 часа вицепрезидентът Илияна Йотова ще открие Национална програма „Управленски умения“ на Българското училище за политика „Димитър Паница“ за 2018/2019 г. Вицепрезидентът ще изнесе лекция на тема „Лидерството в политиката и в обществения живот“. \r\n*** \r\nПредседателят на Народното събрание Цвета Караянчева и народни представители ще участват в тържественото отбелязване на 106-ата годишнина от освобождението на Петрич. От 19.00 часа те ще се включат в празничното шествие от община Петрич до централния градски площад. От 19.30 часа Цвета Караянчева ще приеме рапорта на командващия тържествената проверка и ще произнесе слово. \r\n*** \r\nОт 13.00 часа ще се проведе заседание на Министерския съвет, на което ще бъдат разгледани проектите на бюджетни закони за 2019 г. \r\n*** \r\nОт 09.00 часа в столичния храм „Св. Параскева\", на ул. „Раковски\", архиерейска света Литургия ще бъде оглавена от Негово преосвещенство Белоградчишки епископ Поликарп - викарий на Софийския митрополит. \r\n*** \r\nОт 10.00 часа в хотел „Дерида Денс център“ 13 ученици от ромски произход, които усилено изучават английски език, ще се включат в нетрадиционно танцово обучение, изнесено от американеца от ромски произход Чарлз Слендър. \r\n*** \r\nОт 10.00 часа в Департамента за информация и усъвършенстване на учителите към СУ „Св. Климент Охридски“ ще се проведе Х-та Кръгла маса на тема „Обществени и културни проблеми на българите в Бесарабия, Таврия, Крим и ролята на гражданските организации”. \r\n*** \r\nОт 11.00 до 18.00 часа зад храм-паметника „Св. Александър Невски“ ще се проведе фермерски пазар. \r\n*** \r\nОт 11.00, 14.00 и 17.00 часа в Съюза на архитектите, (ул. „Кракра“ 11) ще се състоят три „Магьоснически Концерта на възглавници“ на известното дуо Каролина Миколайчик, цигулка и Иво Йединецки, акордеон. \r\n*** \r\nОт 13.00 часа ученици от XII клас на Националната гимназия за древни езици и култури „Константин Кирил Философ” ще се погрижат за гробовете на редица наши позабравени будители на Централните софийски гробища. \r\n*** \r\nОт 17.00 часа в Зала „България“ ще се проведе концерт на Турския държавен полифоничен хор. \r\n*** \r\nОт 19.00 часа в Камерна зала „България“ с концерт от надарени деца, възпитаници на Национално музикално училище „Любомир Пипков“ се открива второто издание на Международен музикален фестивал „Артис“. \r\n*** \r\nОт 09.00 часа в епархийския манастир „Св.св. Кирик и Юлита” Негово Високопреосвещенство Пловдивският митрополит Николай ще възглави архиерейска света Литургия.  \r\n*** \r\nОт 11.00 часа в библиотеката на Техническия университет – Габрово ще се проведе Ден на Белгия.  \r\n*** \r\nОт 11.00 часа в зала „Сочи“ на конферентния център ще се състои награждаването на участниците в международния конкурс „Аз обичам Черно море“ . \r\n*** \r\nОт 13.00 часа на пл. „Месембрия“ шеф готвач Георги Иванов  ще направи гастрономически демонстрации в рамките на фестивала  „Есенни пасажи“. От 14.30 часа програмата на фестивалаще закрие групата за стари градски песни „Блян“  към НЧ „Яна Лъскова“ – Несебър. \r\n*** \r\nОт 9.00 часа в  храм \"Св. Троица\" в с. Братаница архиерейска света Литургия ще оглави Негово преосвещенство Константийски епископ Яков - викарий на Пловдивския митрополит.  \r\n*** \r\nОт 12.00 часа в голямата зала на организацията на евреите „Шалом“ в града деца от различни етноси ще изнесат безплатен образователен концерт „Що е то Античен театър – въпроси и отговори за деца“. \r\n*** \r\nОт 18.30 часа в Балабанова къща ще свири Лия Петрова – цигулка и носителят на Първа награда от Международния конкурс „Карл Нилсен“ – 2016 Адриен Ла Марка /Франция/ – виола и Аурелиен Паскал /Франция/ – виолончело. \r\n*** \r\nОт 09.30 часа в спортен комплекс „Декотекс” Младежката организация на ПП ГЕРБ – Сливен организира турнир по футбол на малки вратички.", "date": "2018.10.28", "title": "Предстоящи събития в страната за 28 октомври (Агенция „Фокус“)"}
{"url": "http://www.focus-news.net/news/2018/10/28/2583492/predstoyashti-mezhdunarodni-sabitiya-za-28-oktomvri-agentsiya-fokus.html", "text": "Прокурор от Саудитска Арабия ще посети Турция във връзка с убийството на журналиста Джамал Хашоги \r\n*** Откриване на най-голямото летище в света \r\n*** Първи тур на президентските избори \r\n*** Избори за регионален парламент в провинция Хесен \r\n*** Министърът на отбраната на САЩ Джеймс Матис ще присъства на военен парад в Прага по случай 100-годишнината от основаването на бивша Чехословакия \r\n*** Втори тур на президентските и парламентарни избори в Бразилия \r\n*** Премиерът на Индия Нарендра Моди пристига на посещение в Япония \r\n*** Премиерът на Китай Ван И пристига на посещение във Филипините \r\n***", "date": "2018.10.28", "title": "Предстоящи международни събития за 28 октомври ( Агенция „Фокус“ )"}
{"url": "http://www.focus-news.net/news/2018/10/28/2583490/sport-kubrat-pulev-pobedi-hyui-fyuri-i-stana-ofitsialen-pretendent-za-svetovnata-titla.html", "text": "Спорт: Кубрат Пулев победи Хюи Фюри и стана официален претендент за световната титла \r\nБългарският боксьор Кубрат Пулев спечели категорично срещу британеца Хюи Фюри по точки  в \"Арена Армеец\" в двубой, който определи официалния претендент на Антъни Джошуа за световната му титла от Международната боксова федерация. Това бе 26-а победа за българина на професионалния ринг от 27 мача, като единствената му загуба датира от ноември 2014 година, когато бе нокаутиран в мач за световната титла от Владимир Кличко.  \r\nЗа британеца това бе едва второ поражение в 23 срещи, като и предишното му бе по точки от бившия световен шампион Джоузеф Паркър през септември миналата година.", "date": "2018.10.28", "title": "Спорт: Кубрат Пулев победи Хюи Фюри и стана официален претендент за световната титла"}
{"url": "http://www.focus-news.net/news/2018/10/28/2583494/afp-gruziya-izbira-prezident.html", "text": "В неделя грузинците ще направят избор какъв държавен глава искат, съобщава  AFP . \r\nСпоред наблюдателите тези избори ще са решаваща проверка за управляващата партия, чието влияние намалява заради неспособността да се справи с бедността в страната.   \r\nНадпреварата се води между бившия външен министър на Грузия Саломе Зурабишвили, подкрепяна от управляващата Партия „Пътят на Грузия“ и опозиционния лидер Григол Вашадзе, също бивш външен министър. Двамата имат почти равни шансове към президентския пост, според последните данни от социологическите поручвания на общественото мнение.   \r\nВашадзе се подкрепя от 10 опозиционни групи и от партията на бившия президент Махаил Сакашвили  \r\nИ двамата кандидати са със сходни външнополитически програми – да придвижат Грузия напред по пътя към пълноправно членство в Европейския съюз и НАТО.   \r\nДосегашният президент на страната Гиорги Маргвелашвили отказа да се кандидатира за втори мандат. \r\nНад 3 милиона и половина грузинци имат право да участват в изборите, които ще бъдат наблюдавани от представители на Организацията за сигурност и сътрудничество в Европа.   Ивелина Ватова", "date": "2018.10.28", "title": "AFP: Грузия избира президент"}
{"url": "http://www.focus-news.net/news/2018/10/28/2583489/aktualna-patna-obstanovka.html", "text": "Информация за състоянието на републиканските пътища за 28 октомври, предоставена от  Агенция „Пътна инфраструктура“. Метеорологична обстановка: \r\nПрез нощта над страната ще е предимно ясно. На 27.10.2018 г. ще е предимно слънчево с разкъсана висока облачност. Ще духа слаб до умерен вятър от юг-югозапад. Затоплянето ще продължи. Минималните температури ще са от 4° до 9°, а максималните ще са между 21° и 26°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 86+664 до км 91+684 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nВременно движението по АМ „Тракия“ при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nДвижението по АМ „Тракия“ при км 173+500 в посока Бургас се осъществява с повишено внимание поради изграждане на крайпътна връзка. Срок до 31.10.2018 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласна пътна мрежа \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението по път I-1/Е-79/ Белотинци – Долна Вереница в участъка от км 75+000 до км 99+000 се осъществява в една лента поради извършване на строително монтажни дейности. е регулирано с пътни знаци и сигналисти на място. Срок до 29.10.2018 г.  \r\nДвижението по І-1/Е79/ Монтана – Трифоново в участъка на обход Монтана от км 108+000 до км 111+000 се осъществява в една лента и ограничение на скоростта до 50 км/ч поради извършване на ремонтни дейности по мостовите съоръжения. Срок до 29.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението в участъка от км 278+566 до км 279+170 в района на Владая се осъществява поетапно в две от трите ленти поради ремонтни дейности. Срок до 01.11.2018 г.; \r\nДвижението в участъка от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 10.11.2018 г.; \r\nДвижението по път I-1 София – Перник при Владая от км 281+100 /гара Владая/ до км 282+000 /разклон Горно Драгичево/ се осъществява двупосочно в две ленти поради поетапно затваряне на една от пътните ленти, във връзка с превантивен ремонт на цитирания участък. Срок 29.10.2018 г. \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Габрово: \r\nДвижението в участъка от км 69+833 до км 101+565 се осъществява в една лента поради подмяна на увредени при ПТП ограничителни системи. Участъкът е сигнализиран с пътни знаци. Срок до 28.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 25+000 до км 44+660 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 31.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Габрово: \r\nДвижението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 31.10.2018 г. \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 05.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 31.10.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•\tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•\tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-357: Движението по път III-357 разклон гр.Априлци – разклон с. Дебнево от км 11+800 до км 12+000 се осъществява в една лента поради ремонтни дейности по асфалтовата настилката. Водачите да се движат с повишено внимание и съобразена скорост. Срок до 29.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Срок до 31.11.2018 г. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно; \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента поради извършване на частични ремонтни дейности на асфалтовата настилка. Движението се регулирана с пътни знаци и сигналисти. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 05.11.2018 г. \r\nПът III-102: Движението по път IІІ-102 Горно Церовене – Монтана в участъка от км 76+600 до км 80+500 се осъществява в една лента с повишено внимание поради строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 31.10.2018 г. \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 28.10.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.; \r\nПът ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив)  се извършва с повишено внимание съобразно въведената временна организация на движение при извършване на строителна дейности Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-62: Движението по път II-62 Самоков – Клисура от км 59+200 до км 79+000 се осъществява с повишено внимание поради ремонтни дейности по пътната настилка. Срок 01.11.2018 г. \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 02.11.2018 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 29.10.2018 г.; \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 31.10.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.28", "title": "Актуална пътна обстановка"}
{"url": "http://www.focus-news.net/news/2018/10/28/2583496/fokus-se-obrashta-kam-svoite-chitateli-i-slushateli-ot-severna-balgariya-da-razkazhat-dali-i-kak-sa-usetili-zemetresenieto-registrirano-v-rayona-na-vrancha.html", "text": "„Фокус” се обръща към своите читатели и слушатели от Северна България да разкажат дали и как са усетили земетресението, регистрирано в района на Вранча. \r\nМоже да се свържете с нас на телефон 0882 802 802 или да ни пишете на e-mail: focus@focus-news.net.", "date": "2018.10.28", "title": "„Фокус” се обръща към своите читатели и слушатели от Северна България да разкажат дали и как са усетили земетресението, регистрирано в района на Вранча"}
{"url": "http://www.focus-news.net/news/2018/10/28/2583493/zemetresenie-e-bilo-useteno-ot-zhiteli-na-targovishte-svishtov-pleven-i-belene-tazi-nosht.html", "text": "Земетресение е било усетено от жители на Търговище, Свищов, Плевен и Белене тази нощ. За това алармираха читатели на  Агенция \"Фокус\".   Справка на сайта на Националния институт по геофизика, геодезия и география (НИГГГ) към БАН показва, че през изминалата нощ са регистрирани няколко труса в Румъния, най-силният от които е с магнитуд 5,5 в района на Вранча, около 3.38 часа. Според Европейско-средиземноморският сеизмологичен център трусът е бил с магнитуд 5.8, на 136 км северно от Букурещ и на дълбочина 153 км.", "date": "2018.10.28", "title": "Земетресение е било усетено от жители на Търговище, Свищов, Плевен и Белене тази нощ"}
{"url": "http://www.focus-news.net/news/2018/10/28/2583498/nimh-shte-e-predimno-slanchevo-maksimalnite-temperaturi-shte-sa-mezhdu-22-i-27-v-sofiya-okolo-23.html", "text": "Днес ще е предимно слънчево. По-значителни увеличения на облачността ще има над крайните южни райони, но валежи са малко вероятни. Такава е прогнозата за времето според Националния институт по метеорология и хидрология (НИМХ) при БАН, съобщи за  Агенция „Фокус“  дежурният синоптик Боряна Маркова. Ще продължи да духа до умерен, в югоизточните райони и планините - временно силен вятър от юг-югозапад. Ще се задържи топло: максималните температури ще са между 22° и 27°, в София - около 23°. Атмосферното налягане е близко до средното за месеца и ще остане без съществена промяна. \r\nПо Черноморието ще е предимно слънчево с временни увеличения на облачността. Ще духа слаб до умерен юг-югозападен вятър. Максимални температури на въздуха 21-23°. Температурата на морската вода е около 17°. Вълнението на морето ще бъде 2-3 бала. \r\n В планините ще бъде предимно слънчево. Значителна ще е облачността над масивите в крайните южни райони и е възможно слабо да превали. Ще духа умерен, по високите и открити части и временно силен югозападен вятър. Максималната температура на височина 1200 метра ще е около 17°, на 2000 метра – около 10°.", "date": "2018.10.28", "title": "НИМХ: Ще е предимно слънчево, максималните температури ще са между 22° и 27°, в София - около 23°"}
{"url": "http://www.focus-news.net/news/2018/10/28/2583497/", "text": "Силно земетресение разтърси Румъния в нощта срещу неделя в 3.30 часа. То е усетено в Букурещ, съобщава румънската англоезична медия  Romania Insider . \r\nЕпицентърът на земетресението е във Вранча, то е било с интензивност от 5,8 степен по скалата на Рихтер на дълбочина от 150 километра, по официални данни от Националния Институт за физика на Земята. \r\nВ столицата Букурещ не са регистрирани щети, според Службата за бедствия и спешни случаи. Много хора обаче са изплашени и в стрес.  Ивелина Ватова", "date": "2018.10.28", "title": "Romania Insider: Силно земетресение разтърси Румъния"}
{"url": "http://www.focus-news.net/news/2018/10/28/2583500/s-lektsiya-za-liderstvoto-vitseprezidentat-iliyana-yotova-shte-otkrie-noviya-kurs-na-balgarskoto-uchilishte-za-politika-dimitar-panitsa.html", "text": "В хотел „РИУ Правец“ в град Правец от 13.30 часа вицепрезидентът Илияна Йотова ще открие Национална програма „Управленски умения“ на Българското училище за политика „Димитър Паница“ за 2018/2019 г. Това съобщиха от  Прессекретариата на държавния глава . Вицепрезидентът ще изнесе лекция на тема „Лидерството в политиката и в обществения живот“.", "date": "2018.10.28", "title": "С лекция за лидерството вицепрезидентът Илияна Йотова ще открие новия курс на Българското училище за политика „Димитър Паница“"}
{"url": "http://www.focus-news.net/news/2018/10/28/2583502/b92-sloveniya-shte-ottegli-priznavaneto-na-kosovo.html", "text": "Социалистическата партия на Словения се е обърнала към президента и правителството в Любляна да оттеглят признаването на Косово, съобщава белградската медия  B92 , като цитира агенция  ТАНЮГ . \r\nВ писмото си тази партия е заявила, че държавата трябва да подкрепи териториалния интегритет на Република Сърбия и е пояснила, че в 2008 година Словения е допуснала  грешка, като е признала независимостта на територия, която е част от Република Сърбия. „Косово и Метохия са интегрална и неделима част от Сърбия, както се съобщава и в Резолюция 1244 на Съвета за сигурност на ООН,\" се казва в писмото на тази партия, която в момента не е представена в словенския парламент.  Ивелина Ватова", "date": "2018.10.28", "title": "B92:  \"Словения ще оттегли признаването на Косово“"}
{"url": "http://www.focus-news.net/news/2018/10/28/2583501/zemetreseniya-registrirani-vav-vrancha-rumaniya-i-useteni-na-teritoriyata-na-balgariya-spravka-na-agentsiya-fokus.html", "text": "Земетресения, регистрирани във Вранча, Румъния, и усетени на територията на България: 8 февруари 2017 г.  \r\nЗеметресение с епицентър планината Вранча и магнитуд 4,4 по Рихтер е усетено и в България. Земният трус е усетен в 17.08 часа в Русе. 24 септември 2016 г.  \r\nЗеметресение с магнитуд 5,6 по скалата на Рихтер разлюля Вранча, Румъния в събота сутринта, в 02.11 часа, по данни на Европейския средиземноморски сеизмологичен център.  Дълбочината на труса е регистриран на 94 км, епицентърът – на 7 км от Нережи в окръг Вранча и 153 км северно от столицата Букурещ. Жители в България също усетиха труса – в Русе, Свищов, Силистра, Тутракан, Варна, Добрич, Шумен, Видин, Враца, Плевен, Козлодуй, Велико Търново, както и по отдалечени градове като Сливен, Ямбол и Бургас.  22 ноември 2014 г. \r\nЗеметресение около 21.15 ч. разлюля Румъния и е усетено в различни части на България, като най-силно в северната област на страната. Със сила 5,5 по Рихтер на дълбочина 40 км, а епицентърът му е на 19 км северно от град Фокшан, окръг Вранча. 06 октомври 2013 г. \r\nРегистрирано е земетресение с магнитуд 5,3 по Рихтер във Вранча. Земетресението е усетено и в България в градовете - Русе, Силистра, Тутракан. 03 октомври 2011 г. \r\nЗеметресение с магнитуд около 4,8 по скалата на Рихтер е регистрирано в 5.40 ч. с епицентър на около 380 км североизточно от София в района на румънския град Вранча. По-късно беше уточнено, че силата на труса е била 5.1 по Рихтер. 25 април 2009 г. \r\nЗеметресение с магнитуд 5,3 по скалата на Рихтер е регистрирано в Северна България в 20.19 часа. Земният трус е усетен в района на Русе, Добрич, Плевен, Белене, Варна, в град Левски, в Хасково, Казанлък, Шумен и други. По данни на Сеизмологичен център към Геофизичен институт на БАН земетресението е с епицентър на около 400 километра в североизточна посока от София, в района на планината Вранча на територията на Румъния.  27 октомври 2004 г. \r\nВ 23.36 часа българско време е регистрирано земетресение с епицентър в Източните Карпати, Окръг Вранча, Румъния. Земетресението е с магнитуд около 5.5 по скалата на Рихтер. Няма жертви. Усетено е на територията на цялата страна, с изключение на областите Благоевград и Кюстендил. Има нанесени щети на сгради в Силистра, Разградска област, Русе, Плевен. 30-31 май 1990 г. \r\nСерия от три земетресения с магнитуд от 6.7 и 6.1 по скалата на Рихтер са регистрирани в румънския окръг Вранча на дълбочина 89 километра. Най-силни са пораженията в областите Букурещ, Браила и Брашов. Земетресението е усетено още в Молдова, Украйна и България. Регистрирани са множество разрушения, 9 жертви и 262-ма ранени. В Северна България един човек е починал от инфаркт вследствие от земетресението. 30 август 1986 г. \r\nЗеметресение с епицентър окръг Вранча и магнитуд от 7.9 по Рихтер разтърсва Румъния и България. Земетресението е усетено дори в Италия, Гърция, Полша и Унгария. Земетресението причинява смъртта на 150 души, 558 са ранени. Има щети по над 55 000 сгради. 4 март 1977 г. \r\nВранчанското земетресение (наричано също Свищовско земетресение) става в 21:20 местно време на 4 март 1977. Земетресението е с магнитуд 7,4, а епицентърът му е в Източните Карпати, окръг Вранча, Румъния. Хипоцентърът се намира на дълбочина 94 km. Жертвите са над 1 600, повечето от тях в Букурещ. Земетресението нанася щети и в България, като в Свищов са разрушени промишлени (Химически комбинат „Свилоза“), жилищни сгради и има жертви. 10 ноември 1940 г. \r\nРегистрирано е земетресение с магнитуд 7.7 по Рихтер с епицентър окръг Вранча, Румъния. Усетено е силно и в България. Регистрирани са над 590 жертви и 1270 ранени в Румъния. Има множество разрушения.", "date": "2018.10.28", "title": "Земетресения, регистрирани във Вранча, Румъния, и усетени на територията на България (Справка на Агенция „Фокус”)"}
{"url": "http://www.focus-news.net/news/2018/10/28/2583504/boks-tervel-pulev-s-nokaut-vav-vtoriya-rund-i-titla.html", "text": "Бокс: Тервел Пулев победи във втория рунд с нокаут италианеца Леонардо Бруцезе, печелейки европейската титла в полутежка категория. Българинът започна ударно още с първия гонг и италианецът падна два пъти в нокдаун. През втория рунд Тервел Пулев бе още по-настоятелен и свали за трети път в нокдаун Бруцезе, който така и не успя да се изправи. \r\nИнтересен факт от мача бе също, че никога досега италианският боксьор не бе губил толкова рано в своите двубои.  \r\nТова беше 12-а победа от 12 мача за българския боксьор на професионалния ринг и 11-ият му успех с нокаут.", "date": "2018.10.28", "title": "Бокс: Тервел Пулев с нокаут във втория рунд и титла"}
{"url": "http://www.focus-news.net/news/2018/10/28/2583506/sofiya-vavezhda-se-organizatsiya-za-osiguryavane-na-vremenna-avtobusna-liniya-do-novata-gora-na-sofiya-v-kv-suhodol.html", "text": "Въвежда се организация за осигуряване на временна автобусна линия до „Новата гора на София“ в кв. „Суходол“. Това съобщиха от   пресцентъра на Столична община.  На 28 октомври 2018г. се организира експлоатацията на временна автобусна линия с маршрут: от спирка „Метростанция Вардар” (за автобусни линии №№ 45 и 56 и разположена на ул. „Булина ливада”) по маршрута на автобусна линия № 56 до кръстовището на ул. „Траян Тенев” с ул. „Хармония” (митницата в кв. „Суходол“) и наляво по ул. „Хармония” до отклонението за сметището при кв. „Суходол“.  \r\nЛинията да обслужва спирки:  \r\n- начална/крайна „Метростанция Вардар” за автобусна линия № 56;  \r\n- „Ж.к. Западен парк” за автобусна линия № 56;  \r\n- „Околовръстен път” за автобусна линия № 56;  \r\n- Крайна/начална - “Новата гора на София (Суходол)” на мястото на залесяването.  \r\nЧасове на тръгване от началните спирки:  \r\n- „Метростанция Вардар” – 09:00, 10:30, 12:00, 13:30 и 15:00 часа;  \r\n- „Новата гора на София (Суходол)” – 10:10, 11:40, 13:10, 14:40 и 16:00 часа.", "date": "2018.10.28", "title": "София: Въвежда се организация за осигуряване на временна автобусна линия до „Новата гора на София“ в кв. „Суходол“"}
{"url": "http://www.focus-news.net/news/2018/10/28/2583508/denyat-28-oktomvri-v-balgarskata-istoriya.html", "text": "На 28 октомври 1877 г. след продължителен артилерийски обстрел, руските войски под командването на ген. Иосиф Владимирович Гурко, принуждават турските части при с. Телиш да капитулират. С превземането на село Телиш Плевенският гарнизон на Осман паша е окончателно обкръжен. През 1902 г. в Стара Загора излиза първият брой на в. \"Земеделско знаме\", орган на БЗНС. \r\nПрез 1916 г. в периода 28 октомври - 11 ноември, по време на Първата световна война, руски военни части извършват опит за контраофанзива в Северна Добруджа, отблъснати са от българските войски. На този ден през 1944 г. в Москва България подписва споразумение за примирие с Англия, САЩ и СССР. Към средата на септември 1944 г. България се намира в състояние на война както със страните на антифашистката коалиция, така и с доскорош­ните си съюзници от Тристранния пакт.  \r\n2016 г. \r\nПрезидентът на Република България присъжда орден „Стара планина“ с лента на г-н Николае Тимофти, президент на Република Молдова „за изключително големите му заслуги за развитието и задълбочаването на българо-молдовските отношения“. \r\n2013 г. \r\n20 студенти и докторанти обявяват безсрочна окупация на 321 аудитория на Великотърновски университет “Св. св. Кирил и Методий”, настоявайки за подобряване на управленския капацитет, оставка на ръководствата на всички парламентарно представени партии, оставка на всички членове на ръководства на извънпарламентарните политически партии, които са били на управленски позиции във властта в периода след промените, както и повишаване на образователния стандарт и фиксирани семестриални такси за периода на обучение на всеки випуск. \r\n2011 г. \r\nС указ е награден с орден \"Стара планина\" втора степен проф. Петър Луканов Вълчев - за изключително големите му заслуги към Република България в областта на културата. \r\n2006 г. \r\nВ Университетската болница в Пловдив за първи път в България се провежда витреоретинална операция на живо.  \r\nДоцент Йорг Шмид от Университетска очна клиника “Марбург” оперира трима пациенти с ретинна патология. Операцията се предава на живо чрез специална видеовръзка и по този начин много офталмолози от България успяват  да я проследят. Доц. Шмид обяснява всяко свое действие по време на операцията, а освен това българските специалисти имат  възможност да задават и въпроси. \r\n2003 г. \r\nС указ е награден с орден \"Стара планина\" първа степен Урсула Зайлер-Албринг, извънреден и пълномощен посланик на Федерална република Германия в Република България. \r\n2002 г. \r\nНа срещата на високо равнище в Копенхаген на Европейския съюз със страните кандидатки за членство в съюза България получава обещание за пътна карта за присъединяването, която да очертае необходимите реформи във времето до 2007 г. \r\n1997 г. \r\nВ България пристига италианският президент Оскар Луиджи Скалфаро, който обсъжда помощта, която Италия може да окаже на България. \r\n1992 г. \r\nМинистър-председателят Филип Димитров иска от парламента вот на доверие и получава подкрепата на 111 депутати, но срещу него гласуват 120. При това положение министър-председателят се принуждава да подаде оставка. Новите кандидатури за премиер на Светослав Лучников и Йордан Соколов не са приети. \r\n1983 г. \r\nВ град Гоце Делчев се открива паметник на Гоце (Георги) Николов Делчев -  виден деец на македоно-одринското национално революционно движение и ръководител на Вътрешната македоно-одринска революционна организация. Роден е на 23 януари 1872 г. в Кукуш. След като завършва прогимназия в родния си град, продължава образованието си в Солунската българска мъжка гимназия \"Св. св. Кирил и Методий\". През 1891 г. постъпва във Военното училище в София, но заради участието му в социалистически кръжок е изключен от него и през 1894 г. става учител в Щип. По същото време в този град учителства и Д. Груев, основател и фактически ръководител на ВМОРО. Между двамата се установяват тесни приятелски отношения, в резултат на което Гоце Делчев влиза в редовете на вътрешната революционна организация. Следвайки богатите революционни традиции на българските възрожденски дейци и най-вече на В. Левски, той стига до идеята, че освобождението на Македония и Одринско от османско иго е възможно само чрез общо въоръжено въстание. За подготовката му е необходимо да бъде изградена по примера на Апостола гъста мрежа от революционни комитети във всички краища на двете области. Проникнат от тази идея, Гоце Делчев заедно с други ръководни дейци на организацията пристъпва към изграждането на революционни комитети. Още в началото на тази си дейност той проявява блестящи качества на талантлив организатор и се налага като неоспорим вожд на организацията. През 1895 г. е назначен за учител в Банско. Скоро след това напуска учителството и се отдава изцяло на революционна дейност. През 1896 г. участва в работата на Солунския конгрес на ВМОРО и заедно с Г. Петров изработва програмата и устава на организацията, който предвижда изграждането и на демократични основи. След конгреса Гоце Делчев е избран за задграничен представител, подвижен член на ЦК на ВМОРО и организатор на революционното движение. Гоце Делчев полага големи усилия за изграждане на революционните комитети, както и за тяхното снабдяване с оръжие. По негова инициатива през 1899 г. се пристъпва към изграждането на четнически институт на организацията, който изиграва изключително важна роля за по-нататъшното й масовизиране и революционизиране. Като главен ревизор на четите Гоце Делчев предприема няколко обиколки из Македония и Одринско. През 1902 г. заедно с Г. Петров е натоварен да преработи програмата и устава на организацията. Тя вече си поставя за цел привличането и сплотяването \"на всички недоволни елементи в Македония и Одринско, без разлика на народност\" и за извоюване на пълна политическа автономия. Това довежда до промяна в името на организацията - от Български македоно-одрински революционни комитети в Тайна македоно-одринска революционна организация. Въпреки постигнатите сериозни успехи в организационното и изграждане и укрепване Гоце Делчев все още не е убеден, че тя е готова да пристъпи към въоръжено въстание. Затова енергично се противопоставя на взетото в негово отсъствие решение от Солунския конгрес, състоял се в началото на 1903 г., за вдигане на въстание в Македония и Одринско през пролетта на същата година. Той се мотивира с това, че вътрешната революционна организация не е готова за подобна акция, както и с обстоятелството, че и международната обстановка в този момент не благоприятства за такова съдбовно начинание. Безсилен да наложи отмяна на взетото вече решение, заедно с Д. Груев успяват да отложат обявяването му за през лятото на същата година, както и за превръщането му от повсеместно в стратегично, т. е. да се обяви главно в планинските и полупланинските райони и в него да вземат повече участие сформираните за тази цел въоръжени чети. Тази тактика е продиктувана от желанието им да не се позволи концентрирането на големи турски сили в тези райони, както и да се избави от репресии беззащитното население от полските краища. След срещата си с Д. Груев Гоце Делчев продължава с малка чета обиколката си из Македония. На път за среща с водителите на Серски революционен окръг през 1903 г. четата му попада в обкръжение в с. Баница и след еднодневно сражение с превъзхождащата ги потеря на 21 април пада убит. Преждевременната му гибел е една от най-тежките загуби за организацията в навечерието на Илинденско-Преображенското въстание (1903 г.). \r\n1981 г. \r\nВ периода 28 - 30 октомври в София се провежда съвещание на председателите на академиите на науките на социалистическите страни, което приема възвание към учените от цял свят за защита на мира. \r\n1944 г. \r\nВ Москва България подписва споразумение за примирие с Англия, САЩ и СССР. \r\nКъм средата на септември 1944 г. България се намира в състояние на война както със страните на антифашистката коалиция, така и с доскорошните си съюзници от Тристранния пакт. С подписване на споразумението за примирие се прекратява това уникално състояние. Съгласно това споразумение България се задължава да предостави своите въоръжени сили под ръководството на съюзното (съветското) Главно командване за война срещу Германия, а след приключването на бойните действия армията се демобилизира. Частите, гражданската администрация и всички български граждани се изтеглят от Вардарска Македония, Западните   покрайнини   и   Беломорска   Тракия. Българската територия се предоставя за безпрепятствено придвижване на съюзническите войски. Всички фашистки организации се разтурят, а лицата, обвинени във военни престъпления, се предават на съд. Българското правителство се задължават да върне на обединените народи тяхната собственост,  както  и  изнесените  от  Гърция  и Югославия ценности и материали. Същевременно трябва да подпомогне с хранителни и други материали Гърция и Югославия. За изпълнението на тази  и  други  клаузи  на  съглашението  следи Съюзна   контролна   комисия   начело   с   ген. Бирюзов.  Въпреки  че  воюва  срещу Германия, България не получава статут на съвоюваща страна. \r\nСъветските войски освобождават територията на Украйна от фашистите. \r\n1924 г. \r\nВ периода 26 - 28 октомври се провежда учредителен конгрес на Демократическия сговор. \r\nДемократическия сговор е българска политическа партия, основана на 10 август 1923 г. чрез сливането на Народния сговор, Обединената народнопрогресивна партия, части от Демократическата партия и Радикалната партия. Правителства: на А. Цанков (1923-26) и на А. Ляпчев (1926-31). През 1932 групата на А. Цанков се отделя в самостоятелна партия - \"Народно социално движение\". През май 1934 г. е забранена. \r\n1916 г. \r\nВ периода 28 октомври - 11 ноември, по време на Първата световна война, руски военни части извършват опит за контраофанзива в Северна Добруджа, отблъснати са от българските войски.  \r\nПървата световна война избухва вследствие на крайно изострените противоречия между Тройния съюз (Германия, Австрия, Италия) и Антантата (Великобритания, Франция, Русия) за сфери на влияние и световно господство. \r\n1907 г. \r\nВ периода 26 - 28 октомври в Пловдив се провежда конгрес на одринските благотворителни братства, който се изказва за еволюционна борба и учредява Съюз на одринските благотворителни братства с орган в. \"Одрински глас\" (от 12 януари 1908 г.) и с Управителен съвет: Христо Господинов - председател, Димитър Попниколов - подпредседател, А. Попкиров - секретар и Ст. Урумов - касиер. \r\n1902 г. \r\nРоден е Жак Примо Натан - български икономист, стопански методист, публицист, академик (1961 г.). Един от създателите на т. нар. марксистко-ленинска икономическа наука в България. Комунист, емигрант в СССР (1926 г.), завършва Международна ленинска школа в Москва (1926-1930 г.) с дисертация на тема \"Индустриалното развитие на България в периода до Първата световна война\" (1929 г.). Директор на Икономическия институт при БАН (1949-1951 г.). Ректор на ВИИ \"Карл Маркс\" (1958-1962 г.). Издава много научни и популярни книги по политическа икономия и стопанска история. Съчинения: \"Историко-стопанска география на света\" (1940 г.), \"Развитие на икономическата мисъл след Рикардо\" (1949 г.), \"Стопанска история на България\" (1957 г.), \"Монополистическият капитализъм в България\" (1958 г., в съавторство с Любен Беров), \"История на икономическата мисъл в България\" (1964 г.), \"История на България\", в 3 т. (1964 г., в съавторство), \"Икономика на България\" (1969 г.),\"История на Българската комунистическа партия\" (1973 г., в съавт.), \"Избрани трудове\", в 2 т. (1977 г., 1979 г.) и др. Умира на 4 януари 1974 г. в София. \r\nВ Стара Загора излиза първият брой на в. \"Земеделско знаме\", орган на БЗНС. \r\nВсекидневен обществено-политически вестник. Излиза в Стара Загора и София от 1902 г., с прекъсвания (1915–1917, 1923–1925 и 1934–1944 г.). Пръв уредник Д. Драгиев. Редактори: Ал. Стамболийски и Ал. Димитров . Сътрудници: Ц. Церковски, д-р Р. Даскалов, С. Дупаринов, С. Румянцев и др. Гл. ред. за периода 1944–1946: М. Геновски, Ал. Оббов, Ст. Симов и Сл. Пушкаров. \r\n1898 г. \r\nОсновано е Софийско унгарско дружество. \r\n1877 г. \r\nСлед продължителен артилерийски обстрел, руските войски под командването на ген. Иосиф Владимирович Гурко, принуждават турските части при с. Телиш да капитулират. С превземането на село Телиш Плевенският гарнизон на Осман паша е окончателно обкръжен. \r\nГен. Гурко е руски военен деец, ген.-фелдмаршал. По време на Руско-турската освободителна война 1877-1878 г. му е поверено командването на Предния отряд на руската армия, в състава на който влизало и Българското опълчение. Под негово ръководство отрядът след преминаването на р. Дунав при Свищов се отправил на юг, освободил редица селища, стигнал до Търново и оттам се прехвърлил през Хаинбоазкия проход, считан от противника за непроходим, водил бойни действия при Стара Загора. Под натиска на превъзхождащия го противник бил принуден да отстъпи към Стара планина и се установил на Шипченския проход. След като укрепил позициите на Шипка, му било поверено командването на руските войски, които водели боеве в района на Плевен. След освобождаването на селата Горни Дъбник и Телиш Г. поел ръководството на руската армия по прехвърлянето и през Арабаконашкия (дн. Ботевградския) проход и въпреки тежките зимни условия в началото на януари 1878 се озовал в София. След това Гурко освобождава Пловдив и превзема Одрин. Със своето бойно майсторство допринася изключително много за крайната победа на руската армия на Балканския боен театър и с това ускорява подписването на Санстефанския мирен договор от 1878 г. На тази дата са родени :  \r\n1933 г. \r\nРоден е Евтим Михалушев Евтимов - български поет. Завършва Института за начални учители в Петрич (1952 г.). Работи 10 години като учител в родния си край. През 1955-1958 г. и 1960-1962 г. е програмен ръководител на Радиото в Петрич, секретар на градското читалище (1962-1965 г.). През 1966-1984 г. завежда отдел \"Поезия\" и е директор на издателство \"Народна младеж\", главен редактор на в-к \"Литературен фронт\" (1984-1988 г.), главен редактор на сп. \"Родолюбие\" (1989-1991 г.). Пише поезия с патриотични, политическо-граждански и любовно-изповедни мотиви, както и стихове за деца. За пръв път печата стихотворение във в-к \"Пиринско дело\" през 1951. Съчинения: \"Будни клепачи\" (1959 г.), \"Люлка под върховете\" (1962 г.), \"Пирински балади\" (1964 г.), \"Обич за обич\" (1966 г.), \"Клас, стани!\" (1967 г.), \"Книга за една обич\" (1967 г.), \"Лирика\" (1967 г.), \"Балада за едно момче\" (1968 г.), \"Поема за България\" (1968 г.), \"Пирински орел\" (1969 г.), \"Нощи\" (1971 г.), \"Човекът\" (1972 г.), \"Българска земя\" (1972 г.), \"Цвят от кестен\" (1972 г.), \"Щъркели на юг летяха\" (1973 г.), \"Горчиво вино\" (1975 г.), \"Училища на върха\" (1976 г.), \"Първият партизанин\" (1976 г.), \"Орлови кръгове\" (1977 г.), \"Застава в, оръжие, Записки от границата\" (1977 г.), \"Пирине мой. Дневник на поета\" (1977 г.), \"Обредни песни\" (1979 г.), \"Нощи. Горчиво вино. Любовна лирика\" (1981 г.), \"Планина. Сонети\" (1984 г.), \"Любовна лирика\" (1984 г.), \"Съновник. Любовни сонети\" (1985 г.), \"Сватбата на Антон. Документален роман\" (1987 г.), \"Продадени билети\" (1988 г.), \"Причастие\" (1990 г.), \"Ако ти си отидеш\" (1991 г.), \"Виното на мрака\" (1992 г.). \r\n1866 г. \r\nРоден е д-р Стефан Костов Сарафов - български лекар и общественик. Брат на ген. Ив. Сарафов и на М. Сарафов. Завършва гимназия в София и медицина в Париж. Практикува при френския проф. Потен. В България се връща през 1899 г. По време на Балканската война (1912-1913 г.) е мобилизиран като началник на полева болница, а през I Световна война (1915-1918 г.) е началник на Х-та военна болница в София. Умира на 27 март 1923 г. \r\n1828 г. \r\nРоден е Драган (Димитър) Кириаков Цанков - български общественик, политик, публицист, почетен член на БКД (1884 г.). Дописен член на БКД (от 1894 г.). Чичо на К. Цанков. Учи в родния си град при Хр. Павлович и Ем. Васкидович, в Елена, Одеса и Киев. От 1848 до 1852 г. живее в Румъния и Австрия. Работи като учител във Френско католическо училище в Цариград (1857-1860 г.), където открива собствена печатница (1857 г.); инициатор за създаването на Община за българска книжнина (1856 г.). Заедно с Д. Мутев редактира издавания от Общината “Месецослов за 1857 година”. Ред. (1859-1863 г.) на в-к “България”, чрез който пропагандира униатството в Б-я. След неуспешен опит за създаване на бълг. католическа община (1860 г.) е преводач по паспортите в Свищов, инспектор при Дунавското параходно дружество в Свищов, действителен чл. на апелативния търг. съд и учител в Русе (1867-1868 г.). Заедно с Т. Бурмов, Т. Икономов и др. се обявява чрез в-к “Курие д’Ориан” против проекта на Митхат паша за турцизиране на бълг. училища. Работи като учител и адвокат в Русе (1872 г.). Известно време е учител по бълг. ез. в Галатасарай, Цариград. Чл. на Смесения екзархийски съвет (от 1873 г.), предс. на Бълг. читалище в Цариград (от 1875 г.). След Априлското въстание (1876 г.) заедно с М. Балабанов посещава Париж, Лондон и Петербург, за да привлече вниманието на чуждите пр-ва към нещастието на бълг. народ. Вицегубернатор на Търново (1877 г.), депутат в Учредителното НС, окръжен управител във Варна, търг. агент в Цариград. Гл. учител в софийските училища (1881 г.). През 1882 г. е арестуван и изпратен във Враца. Създател и водач на Либералната партия. Мин.-предс. (24 март – 28 ноември 1880 г., 7 септември 1883 – 29 април 1884 г.), мин. на външните дела и изповеданията, мин. на вътрешните работи. След разцеплението на Либералната партия (1884 г.) оглавява дясното крило, оформило през 1899 г. Прогресивнолибералната партия. След преврата на 9 август 1886 г. емигрира в Цариград и Петербург. Връща се в България (1894 г.) след падането на Ст. Стамболов. Неколкократно избиран за народен представител. Изявява се като темпераментен публицист във в-к “България”. Член на редколегията на в-к ”Независимост”. Автор на “Българска история” (Виена, 1866 г.), заедно с М. Балабанов издава книгата “България” (1876 г., на английски и френски език), превежда “Тъмниците ми” (1874 г.) от Силвио Пелико, издава на немска езикова “Граматика на български език” (1852 г.). Умира на 11 март 1911 г. в София. На тази дата умират : \r\n1951 г. \r\nУмира Христо Георгиев Попов - български офицер. Роден е на 18 декември 1858 г. в Шумен. Завършва Военното училище в София (1879 г.). Един от четиримата българи, получили първи офицерски чин след Освобождението (1878 г.). През Сръбско-българската война (1885 г.) се отличава с разумни и смели действия при Гургулят (7 ноември) и при Пирот (14 ноември). Един от най-преданите офицери на княз Александър Батенберг, спомага много за неговото връщане след 9 август 1886 г. По-късно напуска армията с чин подполковник, завършва право в Швейцария и се отдава на политическа дейност. Министър на вътрешните работи (1915-1916 г.) в кабинета на д-р В. Радославов. \r\n1892 г. \r\nУмира Тодор Петров Икономов (Тодор Икономпетров Тодоров) – български възрожденски просветител, обществен деец, публицист и естет. Роден е на 29 август 1838 г. в с. Жеравна. Член-кореспондент е на Българската академия на науките от 1881 г.; редовен неин член е от 1884 г. Учи в Жеравна и Сливен, а по-късно при С. Филаретов в София. През 1861 г. се установява в Цариград, където работи в близко сътрудничество с Др. Цанков. Учителства във Френския колеж, за кратко време е католически монах. Завършва Киевската духовна академия (1865 г.), учителства в Шумен и Тулча. Като публицист се противопоставя на опитите на Митхад паша за сливане на българските и турските училища. От 1871 г. отново е в Цариград, където сътрудничи на в-к \"Македония\", \"България\", \"Турция\", \"Право\", сп. \"Читалище\" и др. Участва заедно с П. Р. Славейков в борбата за църковна независимост, интерниран е в Тулча. След Освобождението е народен представител, подпредседател на Учредителното събрание в Търново, министър, кмет на София, председател на Държавния съвет. Издава съчиненията: \"Нова българска читанка\" (1867 г.), \"Читанка за приготвяне към граматиката\" (1867 г.), \"Пълна читателница\" (1868 г.), \"Възкресник, или Черковно въсточно песнопение\" (1872 г.), \"Ръководство за словосъчинение на българский язик\" (1875 г.), \"Българска граматика\" (1881 г.), \"Писма за Сърбия\" (1883 г.), \"Мемоари\" (1897 г.) и др. \r\n1875 г. \r\nУмира Христо П. Тъпчилещов - български общественик, търговец и дарител. Роден е през 1808 г. в Калофер. С брат си Н. Тъпчилещов създава търговска къща “Братя Т.” (1822 г.) за търговия с кожи, вълна, памук, платове, хранителни стоки в Русия, Австрия, Италия, Франция и др. От 1835 г. посещава Истанбул, където се преселва окончателно през 1852 г. С упорит труд и постоянство стига до завидно материално положение, става търговец и е един от първенците сред българите в Истанбул. През април 1856 г., веднага след Кримската война, заедно с брат си Никола, Ив. Д. Гешов, Г. Золотович, Александър Екзарх, Д. Добрович, Гавраил Морованов, Неделчо Бракалов и Захарий Струмски, предприема постъпки за създаване на независима Българска православна църква. Участва в строителството на желязната църква “Св. Стефан” в Истанбул (1849 г.), в учредяването на Българската община, във Великденската акция (1860 г.). Има сериозни заслуги за освобождаването на българскита затворници и заточеници, за развитието на училищното дело. По-късно е член на Временния съвет (1870 г.) за управление на Българската екзархия до избирането на екзарх, но умира, без да види Освобождението на България.  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.28", "title": "Денят 28 октомври в българската история"}
{"url": "http://www.focus-news.net/news/2018/10/28/2583505/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-s-bratanitsa.html", "text": "В празничния за християните неделен ден, когато Православната църква прославя св. мчца Параскева, с благословението на Негово високопреосвещенство Пловдивския митрополит Николай, в  храм \"Св. Троица\" с. Братаница,  архиерейска света Литургия ще оглави Негово преосвещенство Константийски епископ Яков - викарий на Пловдивския митрополит, предаде репортер на  Агенция \"Фокус\" .  \r\nНачалото е от 9.00 часа.  \r\nНикола Петков", "date": "2018.10.28", "title": "Пазарджик: Негово преосвещенство Константийският епископ Яков ще оглави архиерейска света Литургия в с. Братаница"}
{"url": "http://www.focus-news.net/news/2018/10/28/2583510/tass-kitay-ne-e-uspyal-da-izvede-v-orbita-kosmicheska-raketa-nositel-zq-1.html", "text": "Китай не е успял да изведе в орбита космическа ракета-носител ZQ-1, съобщава Китайската централна телевизия, цитирана от  TACC . \r\nИзстрелването се проведе в събота в 16:00 местно време (11:00 часа българско време) от космодрума Дзиуцюен (провинция Гансу, Северозападен Китай). Според канала проблемът възниква скоро след отделянето на втората степен. Компанията-разработчик все още не е изяснила причините за провала. \r\n\"Ние все още вярваме, че създаването на ракети носители е правилната корпоративна стратегия. Ние сме първата китайска компания за изграждане на тристепенни ракети - това е голямо постижение\", коментират старта от  компанията.  Юлиян Марков", "date": "2018.10.28", "title": "ТАСС: Китай не е успял да изведе в орбита космическа ракета-носител ZQ-1"}
{"url": "http://www.focus-news.net/news/2018/10/28/2583495/ministerski-savet-shte-glasuva-proektobyudzhetite-za-2019-godina.html", "text": "Министерски съвет ще гласува проектите на бюджетни закони за 2019 година. На заседанието се очаква да се разгледат проектозаконите за държавния бюджет, за бюджета на държавното обществено осигуряване, за бюджета на НЗОК за 2019 година, както и проекта за актуализирана средносрочна бюджетна прогноза.  \r\nОт финансовото министерство поставят социалната политика, образованието, отбраната и политиката по доходите като приоритети в Бюджет 2019. В   проектобюджета  40,4 млн. лева допълнително ще се отпуснат за целеви помощи за отопление, като увеличението в сравнение с настоящата година е 50%. 150 млн. лева повече са средствата за хората с увреждания. 7 млн. лева ще даде правителството за помощи на сираците без право на наследствена пенсия за починал родител. Разходите за отбрана в проектобюджета възлизат на 1,8 млрд. лева. Със средно 20% по-високи ще бъдат заплатите на учителите.  \r\nНа 22 октомври Надзорният съвет на НЗОК одобри  проектобюджета на Касата  за следващата година в размер на 4,3 млрд. лева. Държавата ще отпусне с 490 млн. лева повече спрямо 2018 година. За личните лекари ще има увеличение от 18 млн. лева, за прегледи при специалисти - 28 млн. лева, а за изследвания- 7 млн. лева. Болниците ще получат 176 млн. повече в сравнение с настоящата година. Плащанията за лекарства ще бъдат със 117 млн. лева повече.  \r\nНа 15 октомври Националният осигурителен институт утвърди  проектобюджета за държавното обществено осигуряване  за следващата година. В него се предвижда увеличаване на всички пенсии с 5.7% от 1 юли догодина. Минималната пенсия ще се увеличи от 207,60 на 219,43 лева, а социалната от 125, 58 на 132, 74 лева. Увеличава се и таванът на пенсиите - от 910 на 1200 лева от 1 юли 2019 г. В  него е заложено максималният осигурителен доход да се вдигне от 2600 на 3000 лева, а минималният от 510 на 560 лева. Работодателите възразяват срещу увеличението на максималния доход. Без промяна ще бъдат обезщетенията за майчинство през втората година и за безработица. Увеличение има и в минималния осигурителен доход за земеделските стопани и тютюнопроизводителите - от 350 на 560 лева.  \r\nПроектобюджетите бяха обсъдени от Националния съвет за тристранно сътрудничество на 26 октомври. След като се гласуват от кабинета, проектозаконите влизат в парламента.", "date": "2018.10.28", "title": "Министерски съвет ще гласува проектобюджетите за 2019 година"}
{"url": "http://www.focus-news.net/news/2018/10/28/2583511/plovdiv-opasnost-ot-padashti-kamani-ima-po-patishtata-krichim-devin-yugovsko-hanche-yugovo-laki-i-bachkovo-narechenski-bani.html", "text": "Трафикът на територията на Пловдивска област се осъществява с нормална интензивност и без затруднения към този час на деня. Това съобщиха за  Радио „Фокус“ – Пловдив  от Областното пътно управление. По-натоварено движението се отчита по пловдивския участък на АМ „Тракия“. Пътните настилки на територията на областта са сухи и нормално проходими. Продължават ремонтните дейности при км 112 на АМ „Тракия“, в района на село Цалапица. Движението се извършва в аварийната лента. До 2 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно, поради ремонтни дейности в участъка. Остава ограничено преминаването на камиони над 12 тона по пътя Поповица-Болярци, заради намален габарит на пътното платно на мост. Опасност от падащи камъни има по пътищата Бачково-Нареченски бани, Юговско ханче-Югово-Лъки и Кричим-Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. \r\nТрафикът на територията на град Пловдив също се извършва нормално и без затруднения. По-натоварено е движението в централната градска част и по входно-изходните артерии. Пътните настилки са сухи и нормално проходими. До края на ноември ще бъде затворено за движение западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Преминаването по бул. „България“ в Пловдив се осъществява двупосочно в северното платно на пътната артерия, поради строително-монтажни дейности в южното платно. Затворено за движение е и източното платно на бул. „Източен“, в участъка между булевардите „Шести септември“ и „Марица-юг“, заради строително-монтажни дейности. Очаква се ремонтът да приключи до 22 ноември. \r\nТони МИХАЙЛОВ", "date": "2018.10.28", "title": "Пловдив: Опасност от падащи камъни има по пътищата Кричим-Девин, Юговско ханче-Югово-Лъки и Бачково-Нареченски бани"}
{"url": "http://www.focus-news.net/news/2018/10/28/2583509/pravoslavnata-tsarkva-proslavya-sveta-machenitsa-paraskeva.html", "text": "На 28 октомври всяка година Православната църква прославя света мъченица Параскева. По този повод в празничния за християните неделен ден, с благословението на Негово светейшество Българския патриарх и Софийски митрополит Нeофит, архиерейска света Литургия в столичния храм \"Св. Параскева\", на ул. \"Раковски\", ще бъде оглавена от Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . Началото е от 9.00 часа.  \r\nНикола Петков", "date": "2018.10.28", "title": "Православната църква прославя света мъченица Параскева"}
{"url": "http://www.focus-news.net/news/2018/10/28/2583499/niggg-nyama-danni-za-naneseni-shteti-na-teritoriyata-na-balgariya-sled-zemetresenieto-v-rumaniya.html", "text": "Няма данни за нанесени щети на територията на България след земетресението в Румъния. Това съобщи за  Агенция „Фокус“  дежурният сеизмолог към Националния институт по геофизика, геодезия и география (НИГГГ) към БАН. Трусът е бил усетен в Северна България, но няма данни за нанесени щети, паднали, предмети или уплаха сред гражданите. Земетресението е било дълбоко - към 100-150 км. Магнитудът му е около 5, 5. От НИГГГ уточняват, че трусът е бил достатъчно силен, за да е възможно да бъде последван и от вторични.", "date": "2018.10.28", "title": "НИГГГ: Няма данни за нанесени щети на територията на България след земетресението в Румъния"}
{"url": "http://www.focus-news.net/news/2018/10/28/2583512/denyat-28-oktomvri-v-svetovnata-istoriya.html", "text": "На този ден през 1492 г. Христофор Колумб открива Куба. През 1613 г. в Япония е построен първият плавателен съд по западен образец. \r\nПрез 1636 г. е основан е Харвардският университет - първият в САЩ. На този ден през 1831 г. английският физик Майкъл Фарадей демонстрира първата машина-генератор. \r\nВ Ню Йорк официално се открива Статуята на свободата на 28 октомври 1886 г. \r\nСлед земетресение в Централна Япония са разрушени 200 хиляди сгради, а около 7300 души загиват през 1891 г. На 28 октомври 1914 г. фирмата “Кодак” обявява началото на внедряването на цветната фотография.  \r\nПрез 1919 г. Конгресът на САЩ приема закона за въвеждане на „сух режим\" в страната, независимо от ветото, наложено от президента Удроу Уилсън. Забраната за производство, превоз и продажба на алкохол довежда до процъфтяване на нелегалната търговия и война между гангстерските групировки. През 1965 г. Папа Павел VI официално снема от евреите „колективната вина за разпятието на Христос\". \r\nНа 28 октомври 1971 г. Великобритания изстрелва своя първи спътник и така става шестата космическа сила. Арабските страни-износители на нефт обявяват ембарго на доставките на нефт за САЩ на този ден през 1973 г. \r\nНа 28 октомври са родени: Дезидерий Еразъм Ротердамски (псевдоним на Герхард Герхардс) - холандски учен, литератор и философ, виден представител на Ренесанса, 1469 г. Драган (Димитър) Кириаков Цанков - български общественик, политик, публицист, 1828 г., д-р Стефан Костов Сарафов - български лекар и общественик, 1866 г., Евтим Михалушев Евтимов - български поет, 1933 г., Бил (Уилям) Гейтс - американски компютърен индустриалец, 1955 г., Джулия Робъртс - американска актриса, 1967 г. \r\nНа 28 октомври умират: Джон Лок - английски философ, просветител и политически мислител, 1704 г. Тодор Петров Икономов (Тодор Икономпетров Тодоров) - български възрожденски просветител, обществен деец, публицист и естет, 1892 г., Христо Георгиев Попов - български офицер, 1951 г. \r\n  \r\n2015 г. \r\nЗа първи път в историята на Непал жена е избрана за президент. Това е активистката за женски права Бидхя Деви Бхандари заместник-председател на управляващата комунистическа партия \r\n2014 г. \r\nПотокът лава на вулкана Килауеа навлиза в селището Пахоа със скорост от 9 метра в час. Температурата на лавата надвишава 900 градуса. В непосредствена близост на потока се намират 60 сгради. От изригването на вулкана през 1983 г. до сега са унищожени повече от 180 сгради. \r\n2013 г. \r\nПри наводнение в Индия загиват 50 човека, а общо около милион са засегнати от бедствието. \r\n2012 г. \r\nВ Украйна се провеждат парламентарни избори. \r\n2011 г. \r\nОбщността на нациите измени Акта за престолонаследяване от 1701 г. отменяйки дискриминацията по отношение на наследниците от женски пол и католиците. \r\n2009 г. \r\nПри атентат с кола-бомба на оживен пазар в северозападния пакистански град Пешавар, загиват над 90 души. \r\nОт стартова площадка LC-39B на Космическия център Кенеди, Флорида, е осъществен старт на ракета носител Ares-1-X. \r\n2007 г. \r\nКристина Елисабет Фернандес де Киршнер печели близо 44% от гласовете на президентските избори в Аржентина, с което става първата жена, избрана за президент на Аржентина. \r\n2002 г. \r\nНа срещата на високо равнище в Копенхаген на Европейския съюз със страните кандидатки за членство в съюза България получава обещание за пътна карта за присъединяването, която да очертае необходимите реформи във времето до 2007 г. \r\n1995 г. \r\n292 души загиват, а 168 са ранени при пожар, избухнал в час пик в метрото в Баку, Азербайджан, докато влакът се намира между две станции. \r\n1990 г. \r\nЗа първи президент на Киргизия е избран Аскар Акаев. \r\nАскар Акаевич Акаев е роден на 10 ноември 1944 година в село Къзъл-Байрак Кемински, Киргизка ССР. Завършва висше образование в Ленинградския институт за фина механика и оптика. На 34 години става доктор на техническите науки. През 1984 г. е избран за член-корреспондент на Академията на науките (АН) на Киргизия, през същата година става и академик на АН на Киргизка ССР. Почетен доктор на Руската АН, има около 80 научни работи, 43 статии, 7 изобретения. Той е преподавател на 20 кандидата и 3 доктора на науките. Седем от неговите ученици стават лауреати на различни премии. Награден е с орден «Знак Почета».  \r\nПрез 1986 година Акаев е избран за член на ЦК на Киргизката Комунистическа партия, а след това за народен депутат на Киргизската ССР. През 1990 година става президент на страната - тогава все още в състава на СССР. \r\nПрез 1991 година Аскар Ака́ев е избран за президент на първите преки президентски избори в страната. Преизбран е за президент през 1995 година. На изборите през 2000 година е избран за президент за още пет години.  \r\nПрез март 2005 година е свален от власт и напуска страната в резултат на острата социално-политическа криза. През април същата година сваля от себе си президентските пълномощия.  \r\nПрез май 2006 година е избран за международен член на Руската АН. \r\n1981 г. \r\nВ периода 28 - 30 октомври в София се провежда съвещание на председателите на академиите на науките на социалистическите страни, което приема възвание към учените от цял свят за защита на мира. \r\n1973 г. \r\nАрабските страни-износители на нефт обявяват ембарго на доставките на нефт за САЩ. \r\n1971 г. \r\nВеликобритания изстрелва своя първи спътник и така става шестата космическа сила. \r\n1965 г. \r\nПапа Павел VI официално снема от евреите „колективната вина за разпятието на Христос\". \r\nПавел VI (Джовани Батиста Монтини) е римски папа от 1963 г. до 1978 г. Роден е на 26 септември 1897 г. в Кончезио, Италия. Произхожда от семейство на виден католически деятел. Завършва лицей (1916 г.), семинария (1920 г.), продължава образованието си в университет. В периода 1923 г. – 1954 г. е на дипломатическа служба във Ватикан. Архиепископ е на Милано (1954-1958 г.), кардинал (1958 г.). Избран е за папа на 21 юни 1963 г. Провежда сесии на Вселенския събор (1963-1965 г.). През 1964 г. пътува до много страни в света (Палестина, Индия, САЩ, Филипините, Австралия и др.). Разширява кардиналската колегия до 147 души (1973 г.). Започва реформиране на Римската курия (апостолическата конституция \"Регимини еклезие универсе\", 1967 г.). Създава енцикликите \"Еклезиам суам\" (1964 г.), \"Популорум прогрессио\" (1967 г.), \"Хумане вите\" (1968 г.), апостолическото послание \"Октогезима адвениенс\" (1971 г.). Умира на 6 август 1978 г. в Рим. \r\n1944 г. \r\nВ Москва България подписва споразумение за примирие с Англия, САЩ и СССР. \r\nКъм средата на септември 1944 г. България се намира в състояние на война както със страните на антифашистката коалиция, така и с доскорошните си съюзници от Тристранния пакт. С подписване на споразумението за примирие се прекратява това уникално състояние. Съгласно това споразумение България се задължава да предостави своите въоръжени сили под ръководството на съюзното (съветското) Главно командване за война срещу Германия, а след приключването на бойните действия армията се демобилизира. Частите, гражданската администрация и всички български граждани се изтеглят от Вардарска Македония, Западните   покрайнини   и   Беломорска   Тракия. Българската територия се предоставя за безпрепятствено придвижване на съюзническите войски. Всички фашистки организации се разтурят, а лицата, обвинени във военни престъпления, се предават на съд. Българското правителство се задължават да върне на обединените народи тяхната собственост,  както  и  изнесените  от  Гърция  и Югославия ценности и материали. Същевременно трябва да подпомогне с хранителни и други материали Гърция и Югославия. За изпълнението на тази  и  други  клаузи  на  съглашението  следи Съюзна   контролна   комисия   начело   с   ген. Бирюзов.  Въпреки  че  воюва  срещу Германия, България не получава статут на съвоюваща страна. \r\nСъветските войски освобождават територията на Украйна от фашистите. \r\n1941 г. \r\nПо заповед на Л. Берия е разстрелян бившият революционер, един от организаторите на разстрела на царското семейство – Ф. Голощекин. \r\nБерия е Народен комисар (1938-1945 г.) и министър (1953 г.) на вътрешните работи на СССР, I заместник-председател на Съвета на народните комисари и на Министерския съвет (1941-1953 г.). Член (1946-1953 г.) на Политбюро (Президиума) на ЦК на ВКП (б). Организатор на необоснованите политически репресии в Съветския съюз през 30-те - 50-те г. Разстрелян след смъртта на Й. В. Сталин. \r\n1940 г. \r\nГръцкият генерал Йоанис Метаксас не приема ултиматума, даден от Италия, в който се иска Гърция да разреши на италианските сили да използват територията на Гърция за военни операции – в противен случай ще се започнат военни действия. Ултиматумът е връчен на Метаксас от италианския посланик в Гърция Грачи в 4.00 часа на 28 октомври 1940 г. след празненство в италианското посолство в Атина. Отговорено е с една дума: охи – не! \r\nИталианците атакуват в 5.30 ч. Следват боеве, в които се включват много гръцки селяни като доброволци, като и двете страни претърпяват големи загуби. След няколкомесечни битки италианците са отблъснати и принудени да отстъпят дълбоко в албанска територия. За да спаси своя съюзник, Хитлер започва през април 1941 г. планирана атака срещу Гърция, която му коства време и сили и не му позволява да съсредоточи цялата си мощ на източния фронт срещу Русия. Денят “Охи” (“не”) 28 октомври се чества като национален празник на Гърция. \r\n1922 г. \r\nВ периода 28 – 30 октомври се провежда организираният от фашистите в Италия „Поход към Рим\". При пристигането в Рим Мусолини изисква от краля да бъде назначен за министър-председател. \r\nБенито Мусолини (наричан Дуче) е италиански държавник. Роден е на 29 юли 1883 г. Управлението на Мусолини е под форма на диктатура. Министър-председател е на Италия от 1922 г. до 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Присъдата се издава и изпълнява в село Джулияно ди Меседжере, Северна Италия в деня на залавянето. Трупът на Мусолини е окачен с главата надолу на една бензиностанция на Пиаца Лорето, Милано. \r\n1919 г. \r\nКонгресът на САЩ приема закона за въвеждане на „сух режим\" в страната, независимо от ветото, наложено от президента Удроу Уилсън. Забраната за производство, превоз и продажба на алкохол довежда до процъфтяване на нелегалната търговия и война между гангстерските групировки. \r\n1915 г. \r\nАтаките на френската 122-ра Пехотна дивизия при р. Черна са отбити от части на 7-а и 11-а Пехотна дивизия. \r\n1914 г. \r\nФирмата “Кодак” обявява началото на внедряването на цветната фотография. \r\nКанадското правителство приема решение за създаване на концентрационни лагери за немци и австрийци. \r\n1898 г. \r\nОсновано е Софийско-унгарско дружество. \r\n1891 г. \r\nСлед земетресение в Централна Япония са разрушени 200 хиляди сгради, а около 7300 души загиват. \r\n1886 г. \r\nВ Ню Йорк официално се открива Статуята на свободата. \r\nСтатуя е издигната през 1886 г. на Острова на свободата в Ню Йорк (височина 46 m, пиедестал 45 m) по идея на французина Лабуйе в памет на подкрепата, която Франция оказва по време на Войната за независимост на Северна Америка. Изработена е по модела, наречен \"Свободата осветява света\", на френския скулптор Ф. Бартолди. Автор на металната конструкция е Г. Айфел . В основата на Статуята на свободата е Американският музей на имиграцията. От 1924 г. Статуята на свободата (с остров Елис) е национален паметник. Включена в Списъка на световното наследство на ЮНЕСКО. \r\n1834 г. \r\nНа индианците от племето “семиноли” е заповядано да напуснат Флорида и да се заселят на запад. \r\n1831 г. \r\nАнглийският физик Майкъл Фарадей демонстрира първата машина-генератор. \r\nФарадей е английски физик и химик, член на лондонското Кралско дружество от 1824 г. Открива бензола през 1825 г. и други въглеродни и хлорни съединения. Изследва сплави на стоманата и оптични стъкла. Създава основите на учението за електромагнитното поле. Открива връзката между електричеството, магнетизма и светлината, закона за електромагнитната индукция (1831; прилага го на практика, като създава динамомашина и трансформатор), пара- и диамагнетизма през 1845 г., въртенето на равнината на поляризация на светлината в магнитно поле през 1845 г., законите на електролизата в периода 1833–34 г., и др. Доказва тъждествеността на различните видове електричество. \r\n1730 г. \r\nНедоволството от управлението на султан Ахмед ІІІ (1703-1730 г.) предизвиква бунт на столичното население. Основното ядро на дръзналите открито да се противопоставят на султана се състои от еничари, ръководени от Патрона Халил. Притиснат от разрастващия се бунт, султанът е принуден да абдикира на 2 октомври, като отстъпва трона на Махмуд I (1739-1754 г.). \r\nАхмед ІІІ е двадесет и третият поред султан заемащ турския престол. Роден е през 1673 г. Наследява брат си Мустафа III през 1703 г. През време на неговото царуване турците отнемат от венецианците Морея (Пелопонес) и Крит, но са разбити от войските на Карл VI при Петервардайн (1716 г.), след което се сключва благоприятният за Австрия и Русия мир в Пасаровиц (Пожаревец). Ахмед ІІІ разрешава да се въведе за пръв път книгопечатането в Турция. Умира през 1736 г. \r\nМахмуд I е турски султан. Роден е през 1696 г. Син е на султан Мустафа II. На 2 октомври 1730 г. наследява чичо си Ахмед III, който е свален от еничарите. Още след заемането на трона новият султан се сблъсква с много сериозни проблеми: въстанието на Патрона Халил през 1736 г., което потушава с хитрост и жестокост; редица външнополитически проблеми – военен конфликт и мирен договор с Иран и поредната война с Русия (приключила с подписването на Белградски мирен договор на 1 септември 1739 г., според който Османската империя си връща крепостите Кинбурн и Очаков, а Азов остава неутрална зона). По време на 24-годишното управление на султан Махмуд I се сменят 24 велики везири. По оценки на историците той е разумен, интелигентен, надарен с нетрадиционното владетелско качество да се вслушва в разумните съвети; инициатор е за строежа на много джамии, медресета, библиотеки; пише стихове. Умира на 13 декември 1754 г. в Истанбул. \r\n1636 г. \r\nОснован е Харвардският университет – първият в САЩ. \r\nХарвардският университет е най-старият университет в САЩ. Основан през 1636 г. като колеж в гр. Кеймбридж, близо до Бостън (Масачузетс). Носи името на Дж. Харвард (1607-1638 г.), емигрирал в Америка и завещал половината си имущество и библиотека. До края на ХVIII в. гл. място в учебния курс заемат Библията и древните езици, а от края на ХVIII в. започват да се преподават нови езици и математика. В началото на ХIХ в. колежът представлява привилегировано средно училище, в което обучението започва от 14-годишна възраст. Учебният курс е задължителен за всички. Преминаването от колеж към университет става през I четвърт на ХIХ в., когато към Харвардския колеж са присъединени Медицинския (основан през 1810 г. и Юридическия основан през 1817 г. факултет. Учебният план е разширен, въведени са история, политикономия, химия, геология и др. предмети. През II четвърт на ХIХ в. университетът, в който преподават видни учени, става център на културния живот в САЩ. Важна роля в развитието на учебното заведение има американския педагог Ч. Елиът, президент на университета от (1869-1909). Има следните факултети: хуманитарни естествени науки, юрид., медицински, здравна охрана, богословски, конструкторски, държавно управление, практическа администрация, педагогически, инженерен и приложна физика. В него работят около 5 000 преподаватели и се обучават ок. 15 000 студенти. Библиотеката съдържа около 8 млн. книги и брошури, има отделни библиотеки с редки книги и ръкописи, медицинска, китайска японска и др. библиотеки. \r\n1628 г. \r\nГрадът Ла-Рошел е превзет френските войски. \r\nНамира се в Европа (Западна Франция). Главен град на историческата област Онис. През 1628 г. е превзет от войските на А. Ж. Ришельо. Запазени са архитектурни паметници от ХIV-ХVIII в. \r\n1613 г. \r\nВ Япония е построен първият плавателен съд по западен образец. \r\n1492 г. \r\nХристофор Колумб открива Куба.  \r\nКолумб е италиански мореплавател. От около 1476 г. живее в Португалия, от 1485 г. - в Испания. През 1492 г. ръководи испанската експедиция за откриване на морски път до Индия (с корабите \"Санта Мария\", \"Ниньо\", \"Пинта\") през Атлантическия океан. На 12 октомври 1492 г. достига остров Сан Салвадор (дата, приета за откриване на Америка), по-късно достига Бахамските острови, Куба, Хаити. При експедициите през 1493-1496 г., 1498-1500 г., 1502-1504 г. открива Големите Антилски острови, част от Малките Антилски острови и крайбрежията на Южна и Централна Америка. \r\n969 г. \r\nВизантийските войски завладяват Антиох (Сирия). \r\n312 г. \r\nВ Рим император Константин разбива войските на деспота Максентиус, като става едноличен владетел на Западната Римска империя. \r\nКонстантин I Велики e римски император от 306 г. Син на Констанций I Хлор (около 225-306). Възстановява единството в империята. Провежда централизация на държавния апарат. Води политика на веротърпимост (виж Милански едикт). Основава новата столица Константинопол. Канонизиран заедно с майка му Елена Флавия от източноправославната църква. На тази дата са родени :  \r\n1967 г. \r\nРодена е Джулия Робъртс – американска актриса. Първата й роля е през 1988 г. в комедията \"Тhe Mystic Pizza\"; следва роля в \"Стоманени магнолии\" (1989 г.), за която е номинирана за \"Оскар\". През 90-те години на ХХ в. след участието й в \"Хубава жена\" на режисьора Гари Маршал тя е сред най-харесваните от публиката и скъпоплатените холивудски кино-актриси. През 2000 г. получава награда \"Оскар за най-добра актриса\" за ролята в \"Ерин Брокович\" на Стивън Содърбърг. Филмография: \"Хук\" (1991 г.), \"Играчът\" (1992 г.), \"Версия “Пеликан\" (1993 г.), \"Прет-а-порте\" (1994 г.), \"Мери Райли\" (1995 г.), \"Сватбата на най-добрия ми приятел\" (1997 г.), \"Теория на конспирацията\" (1997 г.), \"Втора майка\" (1998 г.), \"Нотинг Хил\" (1999 г.), \"Булката беглец\" (1999 г.), \"Мексиканецът\" (2001 г.), \"Любимците на Америка\" (2001 г.), \"Бандата на Оушън\" (2001 г.), \"Full Frontal\" (2002 г.), \"Confessions of a Dangerous Mind\" (2002 г.), \"Mona Lisa Smile\" (2003 г.). \r\n1955 г. \r\nВ Сиатъл е роден Бил (Уилям) Гейтс – американски компютърен индустриалец. Учи в обществено училище, по-късно в частното \"Лейксайд\", където за първи път вижда компютър, производство на \"Дженеръл илектрик\"; чете компютърна литература и пише програми. Сътрудничи на \"Компютър сентър корпорейшън\" (до 1970 г.). Заедно с Пол Алън, негов съученик, работи за \"Информейшън сайънсис инк\", за TRU по проекти за националната сигурност, за \"Ханиуел\". През 1973 г. е приет в Харвардския университет. С Пол Алън през 1974 г. създават собствена софтуерна фирма; разработват в по-голямата му част програмния език Бейсик. През 1980 г. със спечелените пари основават \"Майкрософт\". Първият персонален компютър на пазара (1981 г.) работи с DOS-операционна система на \"Майкрософт\". Инвазията на \"Майкрософт\" на световния пазар започва с \"Уиндоус\" и пакета от приложни програми \"Офис\" (на български език от март 2002 г.). Издава книгата \"Бизнес със скоростта на мисълта\" (1999 г.), \"библията\" на новата икономика. Член е на борда на биотехнологичната компания \"Айкос\"; основава фондация \"Бил енд Мелинда Гейтс\" (1994 г.), ръководена от баща му Уилям Гейтс Втори; основава компанията \"Корбис\" (най-големият архив за изкуство и фотография в света). \r\n1908 г. \r\nРоден е Албърт Малц - американски писател. Завършва Колумбийския университет (1930 г.). Дебютира с пиеси с критично и антивоенно съдържание (“Мир на земята”, 1934 г.; “Тъмната шахта”, 1935 г., и др.). Автор на остро социални пиеси, новели и романи (“Дълъг ден в кратък живот”, 1957 г.; “Дълбок източник”, 1940 г. и др.). В Холивуд е от 1941 г. Разработва социалнополитическа тематика в “Посока Токио” (1943 г.). Сценарист на “Плащ и кинжал” (1946 г.) и “Голият град” (1948 г.). Един от холивудската десятка, отказал през 1947 г. да дава показания пред Комисията за антиамериканска дейност. През 1949 г. е осъден на затвор за обида на Конгреса и е лишен от възможност да работи в киното. През 1970 г. се завръща на големия екран със сценария на уестърна “Две мулета за сестра Сара”. Умира на 26 април 1985 г. в  Лос Анджелис. \r\n1867 г. \r\nРоден е Ханс Дриш - германски биолог и философ, един от основоположниците на съвременния витализъм, ученик на Е. Хекел. От 1921 до 1934 г. е професор в Хайделберг, Кьолн и Лайпциг. През 1935 г. лекциите му са забранени. В началото на научната си дейност се занимава с изследвания в духа на Хекеловия механицизъм, но след като се убеждава в необходимостта от обосноваване на самостоятелността на биологията, се отказва от него. Витализмът на Д. е популярен през 10-те години, а логическите и онтологичните му идеи - през 20-те години на века. Концепцията му оказва съществено влияние върху философската антропология на Гелен и Плеснер. Умира на 16 април 1941 г. в Лайпциг. \r\n1845 г. \r\nРоден е Зигмунд Флоренти Вроблевски - полски физик, член-кореспондент на Краковската АН (1880 г.). Учи в Киевския университет. Заради участието си в Полското въстание (1863 г.) е заточен в Томск. Завръща се във Варшава през 1869 г.. Преподавател в Краковския университет (от 1882 г. професор). Основните му изследвания са върху дифузията на газовете в течни и твърди тела. През 1883 г. заедно с К. Олшевски за първи път получава в измерими количества течен кислород. Използва течния кислород като охладител и с негова помощ втечнява азота и окиса на водорода. За първи път определя критичната температура на окиса на водорода (1883 г.), кислорода и азота (1885-1888 г.). Умира при взрив на експериментална установка. Умира на 19 април 1888 г. в Краков. \r\n1812 г. \r\nРоден е Сирило Вилаверде - кубински писател, журналист и политик. Първите си романтични новели публикува през 1837 г. Романът му \"Сесилия Валдес, или Хълмът на ангелите\" (1882 г.), изпълнен с протест против робството на негрите, полага основите на кубинската проза. През 1848 г. е осъден на смърт за участие в сепаратистки заговор; през 1849 г. успява да избяга в САЩ. В Ню Йорк издава сп. \"Индепендиенте\" (\"Еl Independiente\"), \"Ла Вердад\" (\"La Verdad\"), \"Еспехо\" (\"Еspejo\"), чрез които пропагандира идеите на борбата за независимост на Куба. Умира на 23 октомври 1894 г. \r\n1469 г. \r\nРоден е Дезидерий Еразъм Ротердамски (псевдоним на Герхард Герхардс) – холандски учен, литератор и философ, виден представител на Ренесанса. Автор е на прочутите \"Колоквии\" и на \"Възхвала на глупостта\". Издава римски класици, като с това подтиква Реформацията, без да участва в нея. Противник е на политическата борба. Вижда възможност за прогрес в развитието на науката и просвещението. Обявява се против Мартин Лутер и Улрих фон Хубен. Умира на 12 юли 1536 г. в Базел. \r\n1017 г. \r\nРоден е Хенрих III - крал (от 1039 г.), император (от 1046 г.), от Франконската династия. Син на Конрад II. Негова опора са рицарството и гражданската администрация. По време на похода в Италия (1046-1047 г.) сваля съперничещите си папи, след което нееднократно назначава сам кандидатите за папския престол. Покровителства църковната Клюнийска реформа, с което подготвя условията за следващото засилване на папската власт. Превръща Чехия и Унгария в зависими от империята; подчинява лотарингския херцог. Умира на 5 октомври 1056 г. На тази дата умират :  \r\n1969 г. \r\nУмира Корней Иванович Чуковски (псевдоним на Никола Валиевич Корнейчук) – руски писател, литературен историк, мемоарист, преводач (от английски език) и теоретик на преводаческото изкуство. Роден е на 31 март 1882 г. в Петербург. Почетен доктор е на Оксфордския университет. Автор е на детски приказки в стихове (“Крокодил”, 1917 г.; “Телефон”, 1926 г.; “Бармалей”, 1926 г. и др.); книги: “От две до пет” (1915 г., 15-то издание 1961 г.). Ранни критични творби: “От Чехов до наши дни” (1907 г.), “Лица и маски” (1914 г.), “Книга за съвременните писатели” (1914 г.). Изследва творчеството на Некрасов (“Некрасов като художник”, 1926 г.; “Майсторството на Некрасов”, 1952 г., 4-то издание 1962 г.). В литературно-историческите му трудове преобладава интересът към личността на твореца и художествената страна на творбите (“Хора и книги”, 1960 г.). Добър познавач е на руския език (“Жив като живота”, 1962 г., 2-ро издание 1963 г.). На художествения превод е посветена книгата “Високо изкуство”, (1941 г.). Автор на книги за А. Блок, У. Уитмън и А. Чехов. \r\n1959 г. \r\nУмира Камило Сиенфуегос - кубински военен и политически деец, народен герой. Роден е на 6 февруари 1932 г. в Хавана. Учи в Художествената академия. Преследван от държавната власт за революционни действия, принуден да емигрира 2 пъти в САЩ (1953, 1956 г.). През септември 1956 г. заминава за Мексико, където се включва в отряда на Фидел Кастро Рус. На 2 декември 1956  г. заедно с него на борда на яхтата “Гранма” преминава в Куба. Получава званието “команданте” (“майор”), най-високото в революционната йерархия в Куба (април 1958 г.), командва партизанските сили на обширна територия между градовете Мансанильо, Баямо, Виктория де лас Тунас. Съчетава бойните действия с революционно-пропагандна дейност сред селяните. През август 1958 г. начело на колоната “Антонио Масео” нахлува в централните райони на Куба и овладява северната част на провинция Лас Виляс. След победата на комунистическата революция в Куба (1 януари.1959 г.) участва в създаването на революционна армия на страната. Загива при самолетна катастрофа. \r\n1857 г. \r\nУмира Луи Йожен Кавеняк - френски държавник, военен деец, генерал. Роден е на 15 октомври през 1802 г. в Париж. Възходът му започва по време на Алжирската война (1832-1848 г.). Депутат и министър на войната (1848 г.). Потушава Юнското въстание в Париж от 1848 г.. Ръководител на френското правителство на Втората република. \r\n1704 г. \r\nУмира Джон Лок – английски философ, просветител и политически мислител, член на Лондонското кралско дружество (1668 г.). Роден е на 29 август 1632 г. От 1667 г. участва активно в политическия живот като привърженик на буржоазната конституционна монархия. От 1682 г. до 1689 г. е емигрант в Холандия. Развива сенсуалистическа теория на познанието. Обявява се против учението на Рене Декарт за вродените идеи, като доказва, че всички идеи имат за източник опита. Ролята на разума свежда до комбиниране на получаваните чрез сетивата и рефлексията прости идеи в сложни. Смята, че обект на познанието са не външните предмети, а идеите, които се намират в съзнанието. Създава учение за първичните и вторичните качества. \r\n  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.28", "title": "Денят 28 октомври в световната история"}
{"url": "http://www.focus-news.net/news/2018/10/28/2583514/sofiya-vavezhda-se-vremenna-organizatsiya-na-dvizhenieto-za-provezhdaneto-na-fermerski-festival.html", "text": "Въвежда се временна организация на движението за провеждането на фермерски фестивал. Това съобщиха от пресцентъра на  Столична Община .            \r\nОт 07.00 до 19.00 часа на 28 октомври се забранява престоят и паркирането на пътни превозни средства, с изключение на автомобилите на участниците в мероприятието, както следва:  \r\n- На североизточната дъга на пл. „Св. Александър Невски” между ул. „Дунав” и ул. „Оборище”.  \r\n- На ул. „Оборище” между бул. „Васил Левски” и пл. „Св. Александър Невски”.  \r\nОт 08.00 до 19.00 часа на 28 октомври се забранява  влизането на пътни превозни средства по ул. „Оборище” между бул. „Васил Левски” и пл. „Св. Александър Невски”.", "date": "2018.10.28", "title": "София: Въвежда се временна организация на движението за провеждането на фермерски фестивал"}
{"url": "http://www.focus-news.net/news/2018/10/28/2583507/24-vesti-zashtitata-na-nikola-gruevski-podgotvya-iskane-za-otlagane-na-izpalnenieto-na-nakazanieto-mu.html", "text": "Защитата на Никола Груевски подготвя искане за отлагане на изпълнението на наказанието му, пише на своята официална интернет страница македонският телевизионен канал  “24 Вести“ . \r\nВ понеделник адвокатите му ще го представят на съдията, отговарящ за изпълнение на присъдата му. В телефонен разговор адвокатите му не разкриват основанието на което Груевски ще иска отлагане на наказанието. Неофициалното се очаква искането му да има няколко основания, включително задълженията му като депутат. След като съдия Добрила Кацарска вчера изпрати уведомление до парламентарният говорител, че Груевски е окончателно осъден на 2 години затвор, в следващите 15 дни трябва да заседава и комисията за отнемане на имунитета му. Според Парламентарният правилник, трябва да се насрочи разглеждане през следващата сесия и да се констатира, дали има основания за отнемане на имунитета на Груевски. Конституцията предвижда, че за присъда под  5 години затвор за отнемане на мандата е необходимо да гласуват 2/3 от депутатите. Според бившия депутат Насер  Зибери, мандатът на Груевски не трябва да бъде пречка за затвора. \r\n\"За лишаване от имунитет се гласува в Събранието, това ще бъде отбелязано. Мнозинство от 2/3 би било необходимо, ако наказанието предвижда присъда над 5 години. В този случай имаме окончателно взето съдебно решение, за което се предвижда наказание лишаване от свобода, започва излежаването и след 6 месеца парламентът няма да е необходимо да се произнесе за това, просто ще се констатира факта на отсъствие поради основателна причина \", казва Насер Зибери  Юлиян Марков", "date": "2018.10.28", "title": "„24 Вести: Защитата на Никола Груевски подготвя искане за отлагане на изпълнението на наказанието му"}
{"url": "http://www.focus-news.net/news/2018/10/28/2583515/pazardzhik-v-rodopskata-chast-na-oblastta-ima-opasnost-ot-padashti-kamani.html", "text": "Спокойно е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик.  Движението по пътя от село Дюлево до разклона за Стрелча, се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.10.28", "title": "Пазарджик: В Родопската част на областта има опасност от падащи камъни"}
{"url": "http://www.focus-news.net/news/2018/10/28/2583516/burgas-prodalzhava-da-e-v-sila-ogranichenieto-za-dvizhenie-na-mps-nad-10-t-po-patya-varovnik-valchanovo-hanche-ot-km-20-do-39-poradi-stesnyavane-na-patnoto-platno.html", "text": "Нормална е пътната обстановка в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са сухи и нормално проходими, а видимостта е отлична. С нормална интензивност се осъществява движението в областната пътна мрежа. Продължава да е в сила ограничението за движение на МПС над 10 т. по пътя Варовник – Вълчаново ханче от км 20 до 39 поради стесняване на пътното платно. Срокът за ограничението е до 20 декември 2018 г. \r\nВ областния център движението също се осъществява с нормална интензивност. На входно-изходните пътни артерии на Бургас няма образувани колони от автомобили. Спокойно е движението по централните градски улици – „Христо Ботев“, „Иван Вазов“, „Генерал Гурко“, „Цар Симеон“ и „Булаир“, както и по булевардите „Сан Стефано“, „Демокрация“, „Мария Луиза“, „24-ти Черноморски пехотен полк“ и „Тодор Александров“. \r\nМария ГЕОРГИЕВА", "date": "2018.10.28", "title": "Бургас: Продължава да е в сила ограничението за движение на МПС над 10 т. по пътя Варовник – Вълчаново ханче от км 20 до 39 поради стесняване на пътното платно"}
{"url": "http://www.focus-news.net/news/2018/10/28/2583517/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата на въздуха е 10°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.28", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/10/28/2583513/cnn-streletsat-ot-pitsbarg-e-obvinyaval-evreite-za-migrantskiya-kervan-ot-tsentralna-amerika.html", "text": "Стрелецът от Питсбърг е обвинявал евреите за мигрантския керван от Централна Америка, съобщава американският канал  CNN . \r\nФедералните прокурори предявиха и обвинения в омраза срещу  мъж от Пенсилвания, който според властите нахлу в синагогата в Питсбърг и откри огън, като уби 11 души. \r\nРобърт Бауърс, 46-годишен, от близкия до Питсбърг град Болдуин, се предаде на властите след стрелба в събота сутринта в синагогата \"Дървото на живота\". Вярва се, че е направил антисемитски изявления по време на стрелбата и е обвинявал евреи в публикации в социалните медии, които са в центъра на разследването, според федерален служител на правоохранителните органи. \r\nВ един пост в социална мрежа Бауърс твърди, че евреите помагат за транспортирането на членове на керваните от мигранти. Той вярва, че хората от керваните са склонни към насилие, защото бягат от  страни, в които имат насилие. Бaуърс многократно нарича мигрантите \"нашественици\".  Юлиян Марков", "date": "2018.10.28", "title": "CNN: Стрелецът от Питсбърг е обвинявал евреите за мигрантския керван от Централна Америка"}
{"url": "http://www.focus-news.net/news/2018/10/28/2583518/the-independent-poveche-ot-edin-milion-britantsi-sa-se-podpisali-pod-petitsiya-za-vtori-referendum-za-brekzit.html", "text": "Повече от един милион британци са се подписали под петиция за втори референдум за Брекзит, пише британското издание  The Independent . \r\nПетицията достигна един милион  в събота следобед, само три месеца след старта й и застоя в преговорите с Брюксел и нарастващата загриженост за вероятен Брекзит без споразумение или възможността за сделка, която не отговаря на очакванията на обществеността. \r\nТереза Мей отказва засега  да обмисли нов референдум - но въпросът може в крайна сметка да излезе от контрола й, с намаляването на вероятността премиерът да получи парламентарно одобрение  на евентуално договорено споразумение  с Брюксел \r\nПреди само седмица почти 700 000 души излязоха по улиците на Лондон с искане за втори референдум , най-голямата масова демонстрация, след протестите срещу участието на Великобритания във войната в Ирак. \r\nThe Independent стартира кампанията си \"Final Say\", за да осигури гласуване на резултата от преговорите с Брюксел  през юли, като имената под петицията бързо достигат на стотици хиляди.  Юлиян Марков", "date": "2018.10.28", "title": "The Independent: Повече от един милион британци са се подписали под петиция за втори референдум за Брекзит"}
{"url": "http://www.focus-news.net/news/2018/10/28/2583503/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenoto-otbelyazvane-na-106-ata-godishnina-ot-osvobozhdenieto-na-petrich.html", "text": "Председателят на Народното събрание Цвета Караянчева и народни представители ще участват в тържественото отбелязване на 106-ата годишнина от освобождението на Петрич. Това съобщиха от пресцентъра на  Народното събрание . В 19.00 часа председателят на парламента и народни представители ще се включат в празничното шествие от община Петрич до централния градски площад. Цвета Караянчева ще приеме рапорта на командващия тържествената проверка, която ще започне в 19.30 часа.  \r\nПредседателят на Народното събрание ще произнесе слово по повод годишнината от освобождението на Петрич.", "date": "2018.10.28", "title": "Председателят на Народното събрание Цвета Караянчева ще участва в тържественото отбелязване на 106-ата годишнина от освобождението на Петрич"}
{"url": "http://www.focus-news.net/news/2018/10/28/2583523/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през  ГКПП „Кулата“. Това съобщиха за  Радио „Фокус“ – Пирин  от Гранична полиция. Няма данни за образуването на задръствания или колони от леките и товарни автомобили. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛивия НИНОВА", "date": "2018.10.28", "title": "Благоевград: Без проблеми се извършва преминаването през  ГКПП „Кулата“"}
{"url": "http://www.focus-news.net/news/2018/10/28/2583520/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинска спасителна служба (ПСС). Времето е слънчево и тихо. На места има разкъсана облачност. Работят лифтовите съоръжения на Витоша. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.28", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/28/2583519/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски”, съобщиха от пресцентъра на  Столична Община . \r\nЗабранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\n- От 08.00 до 20.00 часа на 28 октомври при сектор „Г” на Националния стадион „Васил Левски”.  \r\n- От 12.30 до 19.30 часа на 28 октомври на моста пред Национален стадион „Васил Левски“.  \r\nОт 16.30 часа на 28 октомври до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.10.28", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/10/28/2583521/kyustendil-dvizhenieto-po-patya-mezhdu-selo-pastra-i-rilski-manastir-se-izvarshva-dvuposochno-v-ednata-lenta.html", "text": "Двупосочно движение в една лента се извършва на третокласен път 107 в участъка между село Пастра и Рилски манастир от км 27+575 до км 27+825, поради извършване на аварийно-възстановителни дейности по обрушване на ската. Това съобщи за  Радио ‘‘Фокус’’ – Пирин  дежурният в Областно пътно управление-Кюстендил. Движението се ограничава за кратки периоди от 10 минути и се регулира от светофарна уредба и при необходимост от сигналисти.  \r\nНормално интензивен е трафикът по главен Е-79 и автомагистрала „Струма“ в участъка от областта. Шофьорите да се движат с повишено внимание на третокласен път 6202 в участъка Кюстендил-Богослов от км 4+000 до км 7+900, поради извършване на ремонтни дейности до 31 октомври. Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2018.10.28", "title": "Кюстендил: Движението по пътя между село Пастра и Рилски манастир се извършва двупосочно в едната лента"}
{"url": "http://www.focus-news.net/news/2018/10/28/2583522/bsp-grazhdani-ot-rayonite-vitosha-studentski-i-kremikovtsi-poiskaha-poveche-kontrol-ot-strana-na-darzhavata.html", "text": "Повече контрол от страна на държавата във всички обществени сфери. Около това искане се обединиха граждани от софийските райони \"Витоша\", \"Студентски\" и \"Кремиковци\", пред които депутати от парламентарната група на „Коалиция за България“ представиха проекта „Визия за България“, съобщиха от пресцентъра на  БСП. \r\nНа срещата с граждани в столичния район „Витоша“ присъстваха депутатите проф. Светла Бъчварова, Станислав Владимиров и Любомир Бонев. \r\n„Демографията за мен е темата на темите - най-големият проблем пред нашата страна\", коментира Станислав Владимиров. Затова и „Визия за България“ е ориентирана в тази посока, с цел да се предотврати демографската катастрофа, която заплашва държавата ни. \"През миналата година са родени 57 000 деца, а починалите българи са около 109 000. На практика е изчезнал един областен град за миналата година в България. И тук не включвам онези българи, които са емигрирали. С доходите, в момента, в нашата страна, и с отворения трудов пазар, много трудно можем да задържим активното, младото поколение тук. Защото разликата във възнагражденията е в пъти. Често се чува и от премиера, и от други от управляващите да казват, че ние сме настигнали Гърция по икономическо развитие, че сме настигнали Чехия отдавна, че едва ли не гоним Германия, няма нищо такова!\"- коментира Станислав Владимиров. Според него нашата икономика е три пъти по-малка от чешката, около три пъти от гръцката, два пъти и половина от унгарската. Тези държави се развиват с много бързи темпове за разлика от България. \r\n\"Нишката, която преминава през цялата „Визия за България“ е повече държава\", акцентира проф. Светла Бъчварова. „Държавата във всички сфери, не само в социалната, но също така и в икономиката\", коментира тя. Допълни, че тезата- държавата е лош стопанин, не е вярна. \"Държавата била лош стопанин, затова дайте да дадем летище София, нищо че печели там 350-400 милиона на година. Трябвало да го дадем на концесия и съответно, така да покрием дълговете на БДЖ. Не мога да проумея що за политика е това! Като покрием дълговете на БДЖ, какво ще направим? БДЖ няма да стане по-добро, защото това са дългове\"- отбеляза Светла Бъчварова. Тя изтъкна, че  във „Визия за България\" се извеждат напред социалните функции на държавата. \"Доходите в България са ниски. Разликата между най-ниските и средновисоките доходи е 8-9 пъти. По този показател сме на последно място в ЕС. В останалите държави от ЕС тази разлика е не повече от 4,5-5. Отделно от това, има една свръхбогата прослойка. По данни на БНБ и на Министерство на финансите 8000 домакинства разпределят 8 милиарда годишен доход. Затова едно от нещата, които предлагаме е подоходно облагане. За тези, които в момента плащат 10% данък до 2600 лева минимална ставка, нека да си остане 10%. Но оттук нататък скалата да се увеличава спрямо този доход до 25%, включително и данък дивидент“- каза депутатът. \r\n„Обикаляйки страната, за да представяме „Визия за България“ по регионите, всички виждаме дисбаланса, който се е получил, а именно концентрацията на ресурси в 4-5 основни града\"-коментира Любомир Бонев. Той допълни, че  останалата част от страната изостава в икономическо, социално, образователно и всякакво отношение. „Визия за България“, в частта си регионална политика, изцяло залага на нов подход и начин на управление на регионите. Тоест, говори се за децентрализация. \"Всички виждаме и го усещаме- как с едни министерски постановления се разпределят колосални суми по неясни критерии. Дават 2,5 милиона лева за канализация в населено място с 80 души, а в същото време цели областни центрове, областни градове не получават средства. „Визия за България“ залага на това, че регионалната политика трябва да е изцяло съобразена с необходимостта от финансови средства и ресурси. Да, необходимо е да се строят пътища, необходимо е да се строят магистрали, но това не е регионално развитие“- каза още Бонев. \r\nВ район „Студентски“, в София, „Визия за България“ представиха депутатите Христо Проданов, проф. Румен Гечев, Жельо Бойчев и Пламен Милев. Основните сектори от проекта представи проф. Гечев. Той подчерта, че над 90% от гражданите в България смятат, че е необходима алтернатива в основните ключови направления и даде примери в отделните системи - най-много в здравеопазването, образованието, икономиката. Христо Проданов акцентира върху необходимостта от алтернатива на сегашното управление, тъй като не може  държавата да продължава по този начин да се движи. „Крайно време е да спрем с мандатното мислене. БСП търси обществена подкрепа на проекта „Визия за България“, за да постави началото на пътя за разрешаване на натрупалите се проблеми в държавата, с които очевидно настоящото управление не може да се справи“- коментира Проданов. \r\nВ дискусията, гражданите бяха единодушни, че основните усилия трябва да бъдат насочени в посока- справяне с опасността от демографска катастрофа, тъй като това е основен проблем в държавата. \r\nЖельо Бойчев беше категоричен, че всички добри идеи и решения, които са заложени във „Визия за България“, може да бъдат постигнати само, ако проектът получи широка подкрепа.  \r\n„Хубавото е, че с тази „Визия за България“ започнахме разговори с хората. Важното е българите да повярват в перспективите, които БСП чертае. В противен случай, няма как да разчитаме на успех“, коментира Жельо Бойчев. Той добави, че проблемите на София не трябва да бъдат свеждани само до ремонта на ул. „Граф Игнатиев“- той, в крайна сметка, е следствие на политиките и управлението на града в последните години. \r\nПред хората в „Кремиковци“ проекта „Визия за България“ представиха депутатите Георги Свиленски и Димитър Данчев. Акцентът в разговора с гражданите беше контролът от страна на държавата. Хората поискаха повече контрол и участие на държавата във всички процеси на социално-икономическия живот в страната. Основен акцент в дискусията беше образованието. На срещата присъстваха много учители, които категорично подкрепиха две от предложенията, залегнали във „Визия за България“ в сектора „Образование“ - прекратяване на финансирането на частните училища и държавни стандарти, като например- един учебник по един предмет за един клас. \r\n„Очевидна е нуждата от промени във фискалната политика. От изнесени наскоро, по повод питане на Жельо Бойчев до финансовия министър, данни стана ясно че 2,4 милиона граждани в България живеят с доходи до 1000 лева. 800 000 от тях са с доходи до 500 лева. Същевременно само 1,3% от хората с доходите от трудови правоотношения получават над 10 000 лева. Това показва големи социални различия\"- каза пред хората депутатът Димитър Данчев. Той допълни, че доходите на най-бедните спрямо доходите на най-богатите се разминават 20 пъти. \"Затова ние смятаме, че плоският данък е изчерпал своята функция и е крайно време да се премине към прогресивно подоходно облагане“- аргументира се Данчев. \r\n„Намираме се в критичен момент и ако не предприемем радикални мерки за промени, съвсем скоро ще изчезнем като нация\", коментира Георги Свиленски. Той изтъкна, че в системата на здравеопазването се наливат пари, а ефектът не се усеща по никакъв начин от гражданите. \"Затова една от промените, които предлагаме във „Визия за България“, е болниците да престанат да бъдат търговски дружества и да се постави пациентът в центъра на здравната система“- заключи Свиленски", "date": "2018.10.28", "title": "БСП: Граждани от районите \"Витоша\", \"Студентски\" и \"Кремиковци\" поискаха повече контрол от страна на държавата"}
{"url": "http://www.focus-news.net/news/2018/10/28/2583524/pss-provela-se-e-aktsiya-za-transportiraneto-na-tyaloto-na-54-godishen-mazh-pochinal-po-vreme-na-prehod-v-rayona-na-vrah-damga.html", "text": "Провела се е акция за транспортирането на тялото на 54-годишен мъж, починал по време на преход в района на връх Дамга в Рила. Това съобщиха за  Агенция „Фокус“  от Планинска спасителна служба (ПСС). Мъжът е починал от масивен инфаркт. Инцидентът е станал на 27 октомври следобед. Акцията по транспортирането на тялото на мъжа е приключила късно вечерта след 23.00 часа на 27 октомври.", "date": "2018.10.28", "title": "ПСС: Провела се е акция за транспортирането на тялото на 54-годишен мъж, починал по време на преход в района на връх Дамга"}
{"url": "http://www.focus-news.net/news/2018/10/28/2583528/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивно е движението по главен път Е-79, второкласен път 19 Симитли-Гоце Делчев и АМ „Струма“ в участъка от областта. Няма регистрирани тежки пътни инциденти през изминалата нощ по пътищата, които са част от републиканската пътна мрежа. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.10.28", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/10/28/2583527/psihiatarat-d-r-veselin-gerev-diskomfortat-ot-smyanata-na-chasovoto-vreme-shte-prodalzhi-ot-tri-do-pet-dni.html", "text": "Дискомфортът от смяната на часовото време ще продължи от три до пет дни. Това каза за  Радио „Фокус“ – Пловдив  психиатърът д-р Веселин Герев по повод връщането на стрелките на часовника с час назад и преминаването към зимно часово време. По думите му през първите дни след преместването на стрелките на часовника ще се събуждаме час по-рано и съответно ще правим всичко с час по-късно, защото организмът все още е настроен на старото часово време. „С час по-късно ще пием кафето си, с час по-късно ще се храним, с час по-късно ще напускаме работното си място. Последният час на работното място ще е непълноценен през почти цялата първа седмица, докато човек се синхронизира“, посочи д-р Веселин Герев. Той добави, че човек трудно свиква с промяната на часовото време, защото вече се събужда и става по светло, а се прибира от работа по тъмно, докато преди ежедневието му е преминавало по обратната схема. „Именно това кара биологичният ни часовник да тормози душата и тялото. За тези, които искат да се синхронизират по-бързо, трябва да приемат мелатонин, който е основен регулатор на циркадните ритми. Така по-спокойно, по-комфортно и без сътресения ще преминат този период“, каза още психиатърът. Д-р Веселин Герев посочи, че смяната на часовото време не се отразява само на хората, а и на животните. „В Русия са правени проучвания, че през първата седмица след преместване на стрелките на часовника, кокошките снасят в пъти по малко яйца , а кравите дават в пъти по-малко мляко. Изводът от проучването е, че просто се променя часа, в който животните биват обгрижвани от своите стопани“, обясни психиатърът. \r\nТони МИХАЙЛОВ", "date": "2018.10.28", "title": "Психиатърът д-р Веселин Герев: Дискомфортът от смяната на часовото време ще продължи от три до пет дни"}
{"url": "http://www.focus-news.net/news/2018/10/28/2583531/blagoevgrad-praznichna-liturgiya-po-sluchay-praznina-na-sv-arhangel-mihayl-koyto-shte-otbelezhim-na-8-noemvri-shte-se-provede-dnes-v-simitli.html", "text": "Празнична литургия по случай празника на Св. Архангел Михаил ще се отслужи в едноименната църква в село Брестово, община Симитли днес. Това съобщи за  Радио „Фокус“ – Пирин  Таня Тасева, експерт „Връзки с обществеността“ към Община Симитли. В 12.00 ч. ще бъде направен водосвет и курбан за здраве. „Фокус“  припомня: \r\nМанастирът “Свети Архангел Михаил” в село Брестово е построен през 1149 година по уникална технология. Древните майстори споявали камъните с хоросан, напоен с мляко. Предполага се, че слагали още захар и яйца. Манастирът се намира в долината на Стара река, в махала Поповска, на около 20 километра от Симитли, под пътя за село Сухострел. Манастирът е опожаряван три пъти. Днес от него е останала само църквата. \r\nЛивия НИНОВА", "date": "2018.10.28", "title": "Благоевград: Празнична литургия по случай празнина на св. Архангел Михайл, който ще отбележим на 8 ноември ще се проведе днес в Симитли"}
{"url": "http://www.focus-news.net/news/2018/10/28/2583526/ria-novosti-germanskiyat-kantsler-angela-merkel-e-izpratila-saboleznovaniya-vav-vrazka-s-napadenieto-na-sinagoga-v-sasht.html", "text": "Германският канцлер Ангела Меркел е изпратила съболезнования във връзка с нападението на синагога в САЩ, предава  РИА Новости . \r\nТя изрази съболезнованията си и подчерта необходимостта от противопоставяне на антисемитизма. \r\n\"Скърбя за онези, които загинаха в Питсбърг, които очевидно станаха жертви на сляпа антисемитска омраза. Моите съболезнования към семействата на загиналите. На пострадалите желая сила и възстановяване\", предаде в социалната мрежа „Туитър“ думите на канцлера правителственият говорител Щефен Зайберт. \r\n\"Ние всички трябва решително да се противопоставим на антисемитизма. Навсякъде\", се казва в изявлението.  Юлиян Марков", "date": "2018.10.28", "title": "РИА Новости: Германският канцлер Ангела Меркел е изпратила съболезнования във връзка с нападението на синагога в САЩ"}
{"url": "http://www.focus-news.net/news/2018/10/28/2583532/tass-zapochnaha-izborite-za-provintsialen-parlament-v-germanskata-provintsiya-hesen.html", "text": "Започнаха изборите за провинциален парламент в германската провинция Хесен, предава  TACC . \r\nВ избирателните секции 4,4 милиона души в региона избират състава на местния парламент - Ландтаг. Според резултатите от гласуването в този субект на федерацията се очаква формирането на провинциално правителство. \r\nИзбирателните секции ще затворят в 18:00 часа (19:00 часа българско време). Непосредствено след това ще бъдат публикувани данните от екзитпола. \r\nНаблюдатели очакват  консервативният Християндемократически съюз (ХДС) на Ангела Меркел да спечели най-много гласове, но и да понесе забележима загуба в сравнение с последните избори през 2013 г. Социалдемократическата партия на Германия и Зелените може да разчитат на второто  място. Дясната популистка партия \"Алтернатива за Германия\" вероятно ще преодолее преградата от 5% и ще влезе в регионалния парламент. \r\nСоциолозите твърдят, че като цяло изборите ще бъдат белязани от загуби за класическите партии, което може да се отрази негативно върху работата на федералното правителство. \r\nВ Хесен, управлява коалиция от ХДС и Зелените правила. Сега, най-вероятно, те ще трябва да намерят трети партньор за правителствения съюз, за да имат парламентарно мнозинство. Премиерът Волкер Буфие е близък съюзник на Меркел.  Юлиян Марков", "date": "2018.10.28", "title": "ТАСС: Започнаха изборите за провинциален парламент в германската провинция Хесен"}
{"url": "http://www.focus-news.net/news/2018/10/28/2583525/petrich-otbelyazva-106-ta-godishnina-ot-osvobozhdenieto-si-s-bogata-praznichna-programa.html", "text": "Петрич отбелязва 106-та годишнина от освобождението си с богата празнична програма. Събитията започват в 16.00 часа на поляната до храм „Св. Илия“ в квартал „Виздол“, където ще се проведе историческа възстановка на освобождението на Петрич, съобщиха от пресцентъра на  Община Петрич . От 18.00 часа на градския площад петричани и гостите на града ще посрещнат за празника Представителния ансамбъл на въоръжените сили към Националната гвардейска част. В 19.00 часа започва тържествената заря проверка с участието на Националната гвардейска част, която ще бъде приета от председателя на Народното събрание Цвета Караянчева. Ще бъдат положени също цветя и венци на паметника на освободителя на Петрич кап. Никола Парапанов. Преди това председателят на парламента Цвета Караянчева ще посети църквата на Ванга „Света Петка” в м. Рупите, обект Античен град Хераклея Синтика и къщата на Ванга в град Петрич.", "date": "2018.10.28", "title": "Петрич отбелязва 106-та годишнина от освобождението си с богата празнична програма"}
{"url": "http://www.focus-news.net/news/2018/10/28/2583530/veliko-tarnovo-ne-sa-postapvali-signali-vav-vrazka-sas-zemetresenieto-useteno-v-severna-balgariya.html", "text": "Не са постъпвали сигнали във връзка със земетресението, усетено в Северна България, в районите противопожарни служби в област Велико Търново тази нощ. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. През изминалото денонощие пожарникарите са реагирали на общо 13 сигнала за запалени сухи треви и храсти, всички без материални щети. „Фокус“ припомня , че по данни на Националния институт по геофизика, геодезия и география (НИГГГ) към БАН през изминалата нощ са регистрирани няколко труса в Румъния, най-силният от които е с магнитуд 5,5 в района на Вранча, около 3.38 часа. Според Европейско-средиземноморският сеизмологичен център трусът е бил с магнитуд 5.8, на 136 км северно от Букурещ и на дълбочина 153 км. \r\nНадежда КРЪСТЕВА", "date": "2018.10.28", "title": "Велико Търново: Не са постъпвали сигнали във връзка със земетресението, усетено в Северна България"}
{"url": "http://www.focus-news.net/news/2018/10/28/2583529/afp-ministarat-na-vatreshnite-raboti-na-frantsiya-razporedi-zasilvane-na-ohranata-na-sinagogite-v-stranata.html", "text": "Министърът на вътрешните работи на Франция  Кристоф Кастанер разпореди засилване на охраната на синагогите в страната, предава  AFP . \r\n\"Наредих на префектите да увеличат бдителността си в районите, в които се намират синагогите, като се започне от неделя, включително защитата на събитията, планирани за този ден\", каза Кастанър на страницата си в социалната мрежа „Туитър“. Министърът също така подчерта, че \"антисемитизмът убива и няма граници\", а \"подлото нападение  срещу хората в Питсбърг е трагично доказателство за това\". \r\n\"Всички, както в нашата страна, така и в Питсбърг, трябва да работим заедно, за да се противопоставим на вълната от омраза\", каза министърът. Той също така изрази съболезнования и подкрепа на американския народ.  Юлиян Марков", "date": "2018.10.28", "title": "AFP: Министърът на вътрешните работи на Франция разпореди засилване на охраната на синагогите в страната"}
{"url": "http://www.focus-news.net/news/2018/10/28/2583534/varna-neobichayno-toplo-shte-e-po-chernomorieto-temperaturite-vav-grada-shte-dostignat-rekordnite-za-tazi-data.html", "text": "Необичайно топло за сезона ще е времето по Черноморието. Максималните температури ще са между 22° и 27°, по Черноморието, където следобед вятърът ще е от юг-югоизток, с 2-3 градуса по-ниски. Във Варна се очаква термометрите да отчетат максимални стойности около 24°. Такава е прогнозата на  Националния институт по метеорология и хидрология, Филиал – Варна . Най-топло на този ден е било през 1966 година, когато са отчетени стойности от 25.5°. Днес ще е предимно слънчево. Ще продължи да духа слаб, по крайбрежието до умерен вятър от юг-югозапад. Вълнението на морето по южното крайбрежие ще е 1-2 бала, по северното и в открито море – до 2-3 бала. Температурата на морската вода се е понижила до 16°-18°. \r\nДиана СТОЕВА", "date": "2018.10.28", "title": "Варна: Необичайно топло ще е по Черноморието, температурите във града ще достигнат рекордните за тази дата"}
{"url": "http://www.focus-news.net/news/2018/10/28/2583536/adrian-andreev-specheli-bronzoviya-medal-na-finalniya-mastars-na-8-te-nay-dobri-yunoshi-v-sveta.html", "text": "Младата надежда на българския тенис Адриан Андреев спечели бронзовия медал на финалния \"Мастърс\" за юноши, който се провежда в китайския град Чънду и събира осемте най-добри младежи през годината. \r\nВ мача за третото място Андреев поведе с 6:3, 4:2, когато съперникът му Юго Гастон от Франция се отказа заради травма след час и една минута та корта. По-късно днес един срещу друг за титлата ще излязат американецът Брендън Накашима и тайванецът Чун Цън. \r\nПрез тази година Андреев стана европейски вицешампион, спечели титлата на двойки на US OPEN и завоюва сребърен медал на младежката олимпиада. \r\nВЕНЦИСЛАВ ДРАГОМАНОВ", "date": "2018.10.28", "title": "Адриан Андреев спечели бронзовия медал на финалния \"Мастърс\" на 8-те най-добри юноши в света"}
{"url": "http://www.focus-news.net/news/2018/10/28/2583535/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-oktomvri.html", "text": "„Софийска вода” временно ще прекъсне водоснабдяването в някои части на столицата на 29 октомври. Това съобщиха от  пресцентъра на дружеството. \r\nВъв връзка с монтаж на водомер в резервоар „Мало Бучино“ с. Мало Бучино, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nГр. Банкя, кв. „Вердикал“, в.з. „Банкя“, кв. „Свети Стефан“, кв. „Изгрев“, с. Иваняне, в.з.“ Иваняне“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: гр. Банкя, бул. „Варна“ ъгъла с ул. „Стара планина“; с. Иваняне на площада. \r\nВъв връзка с подмяна на спирателни кранове на резервоар  „Бояна“ , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: \r\nкв. „Бояна“ - ул. „Радецки“, ул. „Кумата“,  ул. „Севастократор Калоян“, ул. „Скакавица“, ул. „Герганица“, ул. „Васил Чекеларов“, ул. „Балканска война“, ул. „Саша Попов“, ул. „Панорамен път“, ул. „Проф. Н. Державин“, ул. „Елша“, ул. „Явор“, ул. „Горска теменуга“, ул. „Калинка“, ул. „Акад. Михаил Арнаудов“, ул. „Витошки бор“, бул. „Цар Борис III“, ул. „Синята скала“, ул. „Морени“, ул. „Планинец“, ул. „Прохлада“, ул. „Маринковица“, бул. „Александър С. Пушкин\", ул. „Симеон Радев“, ул. „Габровница“, ул. „Околовръстен път“, ул. „Даскал Стоян Попандреев“, ул. „Радецки“ ул. „Синята скала“ от бул. „Цар Борис III“ до ул. „Акад. Михаил Арнаудов“, ул. „Десислава“ от ул. „Църковна“ до ул. „Герганица“,  \r\nкв. \"Княжево - ж.п. линия  София - Перник,ул. „Дъбрава“, ул. „Дивна“ ул. „Княжевска“, ул. „Кореняците“, ул. „Звездица“, ул. „Войводина могила“, ул. „Люлински път“, бул. „Цар Борис III“, ул. „Кавак“, ул. „Войнягово“, ул. „Петко войвода“,  \r\nв.з. „Килиите“ - ул. „Акад. Михаил Арнаудов“, ул. „721“,  ул. „722“, ул. „601“, ул. „10-ти километър“, бул. „Цар Борис III“ до бензиностанция OMV,  \r\nкв. Горна баня – ж.п. линията София-Перник, ул. „Ехо“, ул. „Извора“, ул. „Топло изворче“, ул. „Вечерница“, бул. „Никола Петков“, ул. „Георги Богоровски“, ул. „Планиница“, ул. „Перуника“, ул.„Лотос“, ул. „Гръсниче“, ул. „Урал“, ул. „Градище“, ул. „Синьото езеро“, ул. „Дон“, ул. „Подлозище“, м. „Подлозище“,  ж.п.. линията София - Перник, ул. „Валозите“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Бояна“ – бул. „Александър Пушкин“ ъгъла с ул. „Резньовете“; ул. „Проф. Иван Державин“ пред 4-то помощно училище; кв. „Княжево“ – ул. „Буря“ ъгъла с ул. „Стефан Пешев“; кв. „Горна баня“ – ул. „Урал“ пред църквата. \r\nВъв връзка с изпълнение на инвестиционен проект за реконструкция на уличен водопровод на ул. „Суходолска“ кв. „Факултета“ , се налага спиране на водоподаването от 10:00  до 22:00 часа на клиентите на „Софийска вода”, живеещи в района на: \r\nПарк “Западен парк“, ул. „Западна“, ул. „Кубан“, ул. „Доростол“, ул. „Иван Гарванов“, ул. 349, ул. 305, ул. 306, ул. 315, ул. 322, жп линията \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“ до 75 ОУ. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на пожарен хидрант пред бл. 40 жк. „Красна поляна“ 2 , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nул. „Сирма войвода“, ул. „Спас Вацов“, ул. „Атанас Кирчев“, бул. „Никола Мушанов“, бл. 40 и бл. 41 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Атанас Кирчев“ зад бл. 42. \r\nВъв връзка с реконструкция на уличен водопровод на ул. „Христо Ботев“ кв. „Гниляне“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Спортист“, ул. „Тополите“, ул. „Пенчо Славейков“, ул. „Христо Ботев“, ул. „Герой“, ул. „Враня“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ ъгъла с ул. „Враня“. \r\nВъв връзка с подмяна на сградно водопроводно отклонение на бул. „Възкресение“ жк. „Разсадника – Коньовица“ , се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\nбул. „Възкресение“ , ул. „Трънски майстор“, бул. „Вардар“, ул. „Тома Никлев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Възкресение“ ъгъла с ул. „Трънски майстор“. \r\nВъв връзка с изграждане на сградно водопроводно отклонение на ул. „Мелодия“ кв. „Орландовци“ , се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\nпо ул. „Мелодия“ от ул. „Кирил Пърличев“ до ул. „Тайга“ \r\nпо ул. „Петър Борисов Величков“ от ул. „Нешо Бончев“ до ул. „Гено Киров“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кирил Пърличев“ ъгъла с ул. „Мелодия“; ул. „Петър Борисов Величков“ ъгъла с ул. „Гено Киров“ . \r\nВъв връзка с монтаж на пожарен кран пред бл. 21 жк. „Свобода“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nБл. 21, бл. 40 ресторант „Чанове“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред ресторант „Чанове“. \r\nВъв връзка с монтаж на спирателен кран на ул. „Петър Панайотов“ Промишлена зона „Илиянци“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Петър Панайотов“ от Пожарната до Яѝцекоп и бл. 10А. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: до бл. 10. \r\nОт \"Софийска вода\" посочват, че ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството:  Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.10.28", "title": "„Софийска вода” временно ще прекъсне водоснабдяването в  някои части на столицата на 29 октомври"}
{"url": "http://www.focus-news.net/news/2018/10/28/2583539/plovdiv-katastrofa-mezhdu-tri-avtomobila-e-stanala-na-patya-plovdiv-peshtera-nyama-postradali.html", "text": "Катастрофа между три автомобила е станала на пътя Пловдив-Пещера, край село Кадиево. Инцидентът е станал малко след 20.00 часа снощи, съобщи за  Радио „Фокус“ – Пловдив  говорителят на Областната дирекция на МВР. Няма пострадали хора, насенени са сериозни материални щети. Водачите са тествани за употреба на алкохол, като резултатите са отрицателни. Причините за инцидента са в процес на изясняване. \r\nТони МИХАЙЛОВ", "date": "2018.10.28", "title": "Пловдив: Катастрофа между три автомобила е станала на пътя Пловдив-Пещера, няма пострадали"}
{"url": "http://www.focus-news.net/news/2018/10/28/2583537/faktor-makedoniya-narastvat-depozitite-na-grazhdanite-v-makedonskite-banki.html", "text": "Нарастват депозитите на гражданите в македонските банки, пише македонското електронно издание  “Фактор“ \r\nВ македонските банки към 30 септември тази година македонските граждани имат депозити в размер на 4,082 милиарда евро. От Фонда за гарантиране на влоговете в Република Македония съобщиха, че за една година депозитите на населението са се увеличили с 8.69% и с  4.08% от началото на годината. \r\nТова според  Фонда за гарантиране на влоговете в Република Македония е най-големият ръст през последните три години.  Юлиян Марков", "date": "2018.10.28", "title": "„Фактор“ (Македония):  Нарастват депозитите на гражданите в македонските банки"}
{"url": "http://www.focus-news.net/news/2018/10/28/2583538/varna-dobrovoltsi-pochistvat-plazh-veteran.html", "text": "Ще се проведе традиционно почистване на плажа „Ветеран“ във връзка с Международния ден на Черно море. Това съобщиха за  Радио „Фокус“ – Варна  от Морски клуб „Приятели на морето“. От организацията са осигурили транспорт за желаещите да се включат в инициативата, които нямат автомобили. Осигурени са и чували, ръкавици, храна и вода. „Всеки, който желае да участва в доброволческата кампания, която всяка година организираме е добре дошъл“, призовават от Морски клуб „Приятели на морето“. Навръх Международния ден на Черно море – 31 октомври се отбелязва годишнина от подписването на известния Стратегически план за действие за възстановяване и опазване на Черно море. Той очертава рамката на сътрудничеството и поетите ангажименти между черноморските държави по отношение състоянието и бъдещето на Черно море и региона. \r\nДиана СТОЕВА", "date": "2018.10.28", "title": "Варна: Доброволци почистват плаж „Ветеран“"}
{"url": "http://www.focus-news.net/news/2018/10/28/2583542/varna-preminavaneto-po-patya-ot-burgas-predi-varna-e-dvuposochno-v-ednoto-platno.html", "text": "Преминаването на моторни превозни средства от Бургас преди Варна е двупосочно в едното платно поради частични ремонтни дейности на асфалтовата настилка, предаде репортер на  Радио „Фокус“ – Варна . Реконструкцията обхваща участъка от километър 0 до километър 8-ми на магистрала „Черно море“ в посока Варна. Спокойна е пътната обстановка в областта към този час. Времето е слънчево и ясно, видимостта е добра, пътните настилки са сухи. Движението в участъка Кранево – Варна след 83-тия е километър ограничено за моторни превозни средства над 10 тона. Обходен маршрут е през Кичево – Оброчище. По път III-904 Старо Оряхово – Гроздьово в първите 17 километра преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Движението по път III-2009 Девня – Суворово до километър10 се осъществява с повишено внимание поради частични ремонтни дейности. Трафикът между Вълчи дол и Суворово също се осъществява с повишено внимание поради частични ремонтни дейности. \r\nДиана СТОЕВА", "date": "2018.10.28", "title": "Варна: Преминаването по пътя от Бургас преди Варна е двупосочно в едното платно"}
{"url": "http://www.focus-news.net/news/2018/10/28/2583540/rumen-petkov-abv-sluchayat-hashogi-e-ochevaden-primer-za-demokratsiya-na-dvoynite-standarti.html", "text": "Издигането на двойния стандарт в култ в Европа и САЩ става все по-брутално и осезателно. Едни държави се наказват сурово без никакви доказателства, какъвто бе случая „Скрипал“, а други биват стимулирани при ясни доказателства за извършените от тях зверства, на каквото сме свидетели при случая „Хашоги“. Това се посочва в позиция на председателя на ПП АБВ Румен Петков, съобщиха от  пресцентъра на партията.  По думите му, подобна ситуация води до потресаващия извод, че ако искаш да си „истински“ демократ в съвременния свят, нямаш друг избор, освен да отстояваш абсурдни позиции, като тези, посочени по-долу: „Ние, „истинските“ демократи, разкрихме двете версии за убийството на журналиста Хашоги. Версия номер едно (версията на Великобритания) гласи, че това престъпление е извършено от двама руски офицери под прякото ръководство на Владимир Путин, като британските служби разполагат със снимки на най-малко два възможни варианта. В първия Путин присъства лично в мисията на арабската държава, както и лично ръководи операцията. И вариант две, в който Путин е на две преки от там. Снимковият материал е подготвен и ще бъде на разположение на демократичната преса.  \r\nВерсия номер две (версията на САЩ) гласи – самоубийство на журналиста.  \r\nЗа това ние „истинските“ демократи издигаме високо глас и заявяваме - долу ръцете от хората, които не считат, че 410 милиарда долара не могат да подменят един човешки живот. Долу ръцете от всички, които искат да търгуват с убийци, и за които свободата на словото няма никаква стойност. Долу ръцете и от Димитър Абаджиев, който легитимира българската демокрация с присъствието си на икономическия форум в Саудитска Арабия.  \r\nНие, „истинските“ демократи, заставаме зад волята за това, пролятата кръв и отнемането на човешки живот да са нищо, в сравнение с парите, а човешкото достойнство да няма значение на фона на финансовите договори. Сега е време тази евроатлантическа ориентация, за която масово и от години говорим, да бъде разгърната срещу всички журналисти, които си позволяват да навдигнат и най-малък глас в защита на свободата на словото и в защита на човешкия живот.  \r\nЗатова да живее нашата „демокрация“ и долу ръцете от всички убийци и тези, които легитимират зверските режими по света“.  \r\nСпоред Петков ако Европа и САЩ не реагират подобаващо на това доказано, зверско и безскрупулно убийство на журналиста Хашоги, ще бъде окончателно доказано, че написаното по-горе и засега в кавички, всъщност лежи в основите на „демокрацията“ на едни от уж водещите по този принцип държави в света.", "date": "2018.10.28", "title": "Румен Петков, АБВ: Случаят „Хашоги“ е очеваден пример за  демокрация на двойните стандарти"}
{"url": "http://www.focus-news.net/news/2018/10/28/2583533/sofiya-shte-se-provede-brifing-vav-vrazka-s-dosadebnoto-proizvodstvo-i-zadarzhaneto-na-nikolay-i-evgeniya-banevi.html", "text": "Ще се проведе брифинг във връзка с досъдебното производство и задържането на Николай и Евгения Баневи. Това съобщиха от  пресцентъра на прокуратурата.  Информация ще бъде предоставена от  заместника на главния прокурор Иван Гешев, директора на СДВР старши комисар Ивайло Иванов, зам-председателя на ДАНС Николай Ненков и наблюдаващия делото прокурор Мария Дойчева от 14.00 часа в сградата на ул. „Черковна“ 90.", "date": "2018.10.28", "title": "София: Ще се проведе брифинг във връзка с досъдебното производство и задържането на Николай и Евгения Баневи"}
{"url": "http://www.focus-news.net/news/2018/10/28/2583543/bisera-borisova-psiholog-sled-smyana-na-chasovoto-vreme-psihikata-ni-ima-nuzhda-ot-vreme-za-adaptatsiya.html", "text": "След смяна на часовото време, психиката ни има нужда от време за адаптация. Това каза за  Радио „Фокус“ – Пирин  Бисера Борисова, психолог. По думите ѝ човек трябва да пренастрои организма си към това, че започва по-рано да се стъмва. „Човешкият организъм има нужда от повече светлина и цветове, затова ѝ смяната на времето не се отразява много добре на психиката“, каза още Борисова. Тя добави, че има съществена разлика между това дали  преминаваме към зимно часово време или към лятно. „Голяма е разликата, но преминаването към зимно часово време определено повлиява в негативен аспект“, подчерта Борисова. Тя подчерта, че смяната от зимно към часово време също няма позитивен ефект върху тялото и психиката ни. „Тогава пък тялото се събужда – искаме да ходим повече навън, да виждаме растенията, дърветата и т.н. Но есента е едно много хубаво време и тази промяна не би трябвало да се възприема непременно като есенна депресия, просто е нужно да има повече светлина и повече цветове. Едни възглавнички, които всеки може да си направи, да си сложи вкъщи, да си запали свещи, биха помогнали много“, допълни Борисова. \r\nЛивия НИНОВА", "date": "2018.10.28", "title": "Бисера Борисова, психолог: След смяна на часовото време, психиката ни има нужда от време за адаптация"}
{"url": "http://www.focus-news.net/news/2018/10/28/2583546/bbc-helikopterat-na-sobstvenika-na-lestar-ot-visshata-liga-katastrofira.html", "text": "Лестър.  Хеликоптерът на собственика на Лестър Вишай Сривадханапраба се е разбил на около 200 метра от \"Кинг Пауър Стейдиъм\". След снощното равенство 1:1 на Лестър и Уест Хем, летателният апарат е излетял трудно от стадиона и се е разбил на паркинга отвън, след което се е възпламенил.  \r\nСпоред информация на  BBC  собственикът е бил на борда на хеликоптера. В ранните часове на неделя, заместник командирът на пожарната и спасителна служба в Лестършир, офицерът Андрю Броуди на излизане от полицията, описа инцидента като „много сериозен и трагичен“. Той призова да не се спекулира за причината, или кой е замесен в случая.", "date": "2018.10.28", "title": "BBC: Хеликоптерът на собственика на Лестър от Висшата лига катастрофира"}
{"url": "http://www.focus-news.net/news/2018/10/28/2583545/stara-zagora-dvama-dushi-sa-zaginali-v-katastrofata-po-patya-kazanlak-tulovo.html", "text": "Двама души са загинали в катастрофата по пътя Казанлък – Тулово. Това съобщиха за  Агенция „Фокус“  от пресцентъра на МВР. Около 21.15 часа по пътя Казанлък – Стара Загора, в посока Стара Загора, лек автомобил „Фолксваген“ се е завъртял на прав участък, навлизайки в лентата за насрещно движение. Там се е ударил в друг лек автомобил. В следствие на удара, на място са загинали водачът на „Фоклсваген“-а и 23-годишна жена, пътувала с него.", "date": "2018.10.28", "title": "Стара Загора: Двама души са загинали в катастрофата по пътя Казанлък – Тулово"}
{"url": "http://www.focus-news.net/news/2018/10/28/2583541/mvnr-osazhda-ostro-napadenieto-nad-sinagogata-v-pitsbarg.html", "text": "Остро осъждаме нападението над синагогата „Дървото на живота” в американския град Питсбърг. Тази трагедия показва, че антисемитизмът и ксенофобията, омразата и насилието спрямо другия, трябва да бъдат окончателно изкоренени. Това съобщиха от пресцентъра на  Министерството на външните работи . Историята на спасяването на 50 000 български евреи в най-мрачните времена на Втората световна война показва, че когато цениш човешкия живот толкова, че си готов да застанеш срещу най-силните, ти можеш да победиш злото. Затова и днес трябва да бъдем единни. В този тежък за еврейската общност момент нека и за секунда не забравяме какви последици може да има антисемитизмът - това е посланието от София, където синагогата, джамията, православният и католическият храм са разположени един до друг. Изразяваме съболезнования на близките на загиналите и пожелаваме бързо възстановяване на ранените.", "date": "2018.10.28", "title": "МВнР осъжда остро нападението над синагогата в Питсбърг"}
{"url": "http://www.focus-news.net/news/2018/10/28/2583547/varna-abonati-v-rayona-pod-avtogarata-ostavat-bez-vodopodavane.html", "text": "Абонати в района под Автогарата във Варна ще бъдат без водоподаване днес. Това съобщиха за  Радио „Фокус“ – Варна  от дружеството „Водоснабдяване и канализация“ в града. До около 17.00 часа вода няма да имат адреси между улиците „Княз Черказки“, ул.“Георги Пеячевич“ и бул.“Владислав Варненчик“. \r\nДиана СТОЕВА", "date": "2018.10.28", "title": "Варна: Абонати в района под Автогарата остават без водоподаване"}
{"url": "http://www.focus-news.net/news/2018/10/28/2583544/vmro-dpmne-grazhdanite-tanat-v-siromashiya-a-zoran-zaev-broi-milionite.html", "text": "\"Докато престъпния клан на власт, воден от Зоран Заев брои милионите на своите сметки, гражданите ежедневно потъват в бедност и се борят за своето съществуване“, заявават от ВМРО-ДПМНЕ, цитирани на македонския електронен портал  A1 On . \r\nДържавата в ръцете на клана \"Заев\" се третира като лична собственост, а бюджетната сметка като лична банкова сметка на престъпен картел, която служи за изплащане на партийни и държавни служители чрез наказателни стипендии и търгове. \r\nНад 460 000 граждани гладуват ежедневно и живеят на ръба на бедността. Гражданите започват да си припомнят спомените за 90-те години и криминалния преход, компаниите, които фалират, и олигарсите в близост до властта, която броят милионите си. \r\nОт обещаните проекти за намаляване на бедността единственото спазено обещание е мярката за премахване на таксата за радиоизлъчване от 130 денара. \r\nПсихологическият лимит на задлъжнялост над 50% от БВП вече е преминат и държавата със сигурност се придвижва към т.нар. \"Гръцки сценарий\" и фалит. \r\nПравителството на СДСМ трябва да отговори, кога гражданите ще получат заплата от 500 евро? \r\nЗаев трябва публично да обясни, кога лекарите ще получават заплата от 100 000 денара (1600 евро), по същия начин, по който той споделя обещанията си. \r\nНяма нищо спазено от обещанието за младежката гаранция, няма и следа от два пъти по-големи стипендии за студентите , които им обещаваха преди да дойдат на власт, а вместо това студентите живеят 21 век без топла вода и отопление“, се казва в изявлението на ВМРО-ДПМНЕ.  Юлиян Марков", "date": "2018.10.28", "title": "ВМРО-ДПМНЕ: Гражданите тънат в сиромашия, а Зоран Заев брои милионите"}
{"url": "http://www.focus-news.net/news/2018/10/28/2583550/varna-vodata-ot-oshte-8-cheshmi-v-oblastta-e-obyavena-za-negodna-za-piteyno-bitovi-nuzhdi.html", "text": "Водата, течаща от осем чешми и други водоизточници във Варна и областта е негодна за питейно-битови цели, показва последният мониторинг на експерти от Регионалната здравна инспекция (РЗИ). Това съобщиха за  Радио „Фокус“ – Варна  от РЗИ в града. По данни на здравните власти водата от тези източници е показала отклонения по микробиологични показатели. Става въпрос за  местен водоизточник „Острата чешма”- в Суворово, „Селска чешма” и чешма „Паметника” в село Николаевка, местни водоизточници до казана в село Баново и в квартал „Владилсавово”, до бл. 5 във Варна. В списъка влизат още местен водоизточник „Св. Марина“ в квартал „Възраждане”, местността „Кочмар”, „Горчивата чешма” в село Каменар и „Борова чешма“ в  Провадия. Установените отклонения по микробиологичните показатели на водите от местните обществени чешми се дължат на това, че същите не се обеззаразяват. Издадени са предписания до кметовете на общини за поставяне на табели, че водата не се препоръчва за пиене и приготвяне на храна. \r\nДиана СТОЕВА", "date": "2018.10.28", "title": "Варна: Водата от още 8 чешми в областта е обявена за негодна за питейно-битови нужди"}
{"url": "http://www.focus-news.net/news/2018/10/28/2583549/ria-novosti-opozitsionniyat-kandidat-za-prezident-v-gruziya-e-ubeden-v-izbornata-pobeda.html", "text": "Президентският кандидат в Грузия от обединената опозиция \"Силата в единството\" Григол Вашадзе заяви в неделя, че е уверен в победата си. \r\n\"Няма да имам никакво поражение, ние се борим за европейското си бъдеще, за демокрацията и развитието на страната\", каза Вашадзе пред репортери, след като гласува в избирателна секция в Кутаиси. \r\nВ неделя в Грузия се провеждат президентските избори. Президентът  се избира за срок от шест години. Това са последните избори с пряко гласуване, а от 2023 г. държавният глава ще бъде избран не от народа, а от 300 делегати. Общо 25 кандидати се състезават за тази длъжност. Двама са главните конкуренти - външният министър, независим кандидат и лидер на управляващата партия \"Грузинска мечта\" Саломе Зурабишвили и кандидатът на обединената опозиция \"Силата в единството\", бивш сътрудник на бившия президент Михаил Саакашвили Григол Вашадзе.  Юлиян Марков", "date": "2018.10.28", "title": "РИА Новости:  Опозиционният кандидат за президент в Грузия е убеден в изборната победа"}
{"url": "http://www.focus-news.net/news/2018/10/28/2583551/mvr-dvama-dushi-sa-zaginali-v-katastrofi-v-stranata-prez-izminaloto-denonoshtie.html", "text": "Двама души са загинали в катастрофи в страната през изминалото денонощие. Това съобщиха от пресцентъра на  МВР . В София са станали 2 тежки и 15 леки пътни произшествия, ранени са двама. От началото на месеца жертвите на пътя са 37, а от началото на годината- 497.", "date": "2018.10.28", "title": "МВР: Двама души са загинали в катастрофи в страната през изминалото денонощие"}
{"url": "http://www.focus-news.net/news/2018/10/28/2583553/sportrikardo-tragva-parvi-v-meksiko.html", "text": "Австралиецът Даниел Рикардо с \"Ред бул\" ще стартира от първа позиция в състезанието за Гран при на Мексико 19-и кръг за сезона във Формула 1. Той направи невероятна обиколка на пистата \"Ерманос Родригес\" и изпревари с 26 хилядни съотборника си Макс Верстапен. \r\nДвамата затвърдиха доминацията си в Мексико, но размениха местата си, след петъчните тренировки, когато Верстапен беше по-бързият. \r\nПолпозишънът е едва трети в кариерата на Рикардо във Формула 1. Той стартира пръв за втори път тази година, след Гран при на Монако.", "date": "2018.10.28", "title": "Спорт:Рикардо тръгва първи в Мексико"}
{"url": "http://www.focus-news.net/news/2018/10/28/2583552/emsc-registrirano-e-zemetresenie-s-magnitud-40-v-rayona-na-turskiya-grad-izmir.html", "text": "Регистрирано е земетресение с магнитуд 4.0 в района на турския град Измир, показва справка на официалната интернет страница на  Европейския средиземноморски сеизмологичен център  .  \r\nЗеметресението е станало в 11:15 часа местно време (10:15 българско време) на три километра източно от град Сеферихисар и на 34 километра югозападно от град Измир на дълбочина от два километра. \r\nЗеметресението е усетено в района на град Измир. Засега няма информация за пострадали хора и нанесени материални щети.  Юлиян Марков", "date": "2018.10.28", "title": "EMSC: Регистрирано е земетресение с магнитуд 4.0 в района на турския град Измир"}
{"url": "http://www.focus-news.net/news/2018/10/28/2583555/oshte-375-shte-dobavi-chez-elektro-kam-broya-na-darvetata-koito-shte-badat-zasadeni-po-vreme-na-initsiativata-we-do-green.html", "text": "Още 375 ще добави ЧЕЗ Електро към броя на дърветата, които ще бъдат засадени по време на инициативата We Do Green. Първите 10 вече ще радват с красивите си корони жителите и гостите на столицата в района на булевард „Черни връх“. Това съобщиха от  пресцентъра на „ЧЕЗ Електро България“ \r\nНа 27 октомври 2018 г., на бул. „Черни връх“ № 44-46 в София, участници в традиционното, съботно бягане на 5kmrun.bg в Южния парк и служители на ЧЕЗ в България засадиха първите 10 дървета от предвидените за засаждане тази есен по време на We Do Green. \r\nВ рамките на инициативата We Do Green „ЧЕЗ Електро България“ АД организира и провежда събития, свързани с грижата за околната среда и енергийната ефективност. \r\nПрез юли тази година, съвместно с 5kmrun, беше проведено бягане за възрастни и деца под мотото Run Green, организирано в Южния парк в София. Тогава броят на участниците определи броя дървета – 366, които да бъдат засадени от доброволци – служители на ЧЕЗ и граждани, на обезлесени територии в гори, паркове и населени места в Западна България. Броят на участниците в Run Green 2 тази събота допринесе ЧЕЗ Електро България да добави още 375 дървета. Дружеството реши да увеличи този до над 1 500 дървета! \r\nСледващото събитие от инициативата We Do Green е на 2 ноември 2018 г., когато доброволци – служители на ЧЕЗ в България, съвместно с gorata.bg и със съдействието на Югозападно държавно предприятие, ще засадят 1 500 фиданки на дъб и акация на територията на опожарена гора в землището на с. Росоман, Община Божурище, Софийска област.  \r\nНа 10 ноември „ЧЕЗ Електро България“ АД, в партньорство с Община „Възраждане“, организира засаждане на 64 иглолистни и широколистни дървета в столичния парк „Възраждане“ от доброволци – жители на общината.  \r\nЕдна от целите на инициативата We Do Green е да популяризира електронната фактура като удобен и сигурен, модерен начин за получаване на месечните сметки, който дава и възможност за личен принос към опазване на природата.  \r\nНад 400 000 клиенти на „ЧЕЗ Електро България“ АД в момента получават фактурите си онлайн. С избора си те спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им.", "date": "2018.10.28", "title": "Още 375 ще добави ЧЕЗ Електро към броя на дърветата, които ще бъдат засадени по време на инициативата We Do Green"}
{"url": "http://www.focus-news.net/news/2018/10/28/2583554/veliko-tarnovo-zakrivat-mezhdunarodniya-forum-akademiya-za-akusherki.html", "text": "Днес закриват международния форум „Академия за акушерки“. Тридневната конференция се провежда за седма поредна година. В нея участват над 250 акушерки, предаде репортер на  Радио „Фокус“ – Велико Търново . Чуждестранното участие в програмата днес е на почетният член на Алианс на българските акушерки и преподавател в МУ,,Милано Бикока“ Антонела Несполи, която ще говори за ролята на акушерката в процеса на кърмене и кабинетите по кърмене. Лекция на тема ,,Захранване на бебето“ ще изнесе и д-р Ирина Владимирова. Акушер Анета Рашева ще говори на тема  „Акушерски кабинет – споделен опит“, а акушер Любка Кръстева – за „Бадемовото масло в  родилна зала“. \r\nПрограмата стартира в петък с лекция на проф. д-р Милко Сираков на тема „Детска гинекология“ и на проф. д-р Благовест Пехливанов на тема „Преждевременно раждане“. Почетен гост на Академия-2018 бе акушерка Джес Реед, регионален директор за Майчино и детско здравеопазване и родилна помощ за Лондон. Тя изнесе лекция на тема „Подобряване на родилните грижи – 5-годишен план за развитието на родилната помощ“. През 30 годишната си кариера като акушерка, Джесика Реед е работила и допринесла за развитието на всички аспекти на майчиното здравеопазване и родилната помощ в Англия. Един от основните аспекти в нейната работа обаче винаги е бил изграждането на структури, подкрепящи акушерките в техният постоянен стремеж да предлагат високо квалифицирани и специализирани акушерски грижи за всички майки не само в Лондон, но и в останалата част на Великобритания. \r\nУчастничките в международната Академия за акушерки 2018 отново поискаха автономност на професията и възможност за самостоятелни практики. \r\nНадежда КРЪСТЕВА", "date": "2018.10.28", "title": "Велико Търново: Закриват международния форум „Академия за акушерки“"}
{"url": "http://www.focus-news.net/news/2018/10/28/2583548/iliyana-popova-zam-kmet-na-obshtina-petrich-desetki-sa-petrichanite-koito-doprinasyat-aktivno-za-osvobozhdenieto-na-petrich.html", "text": "Десетки са петричаните, които допринасят активно за освобождението на Петрич. Това каза в интервю за  Радио „Фокус“-Пирин  Илияна Попова, заместник-кмет на Община Петрич. По думите й Михаил, познат като Михо Кочов Попов, е избран за първи кмет на града в края на 1912 и началото на 1913 година, с помощници Януш Стойчев и Зия Бей, който е представител на турското население на града, което избира да остане в град Петрич и е с основен принос за предотвратяването на това освободеният град да бъде унищожен от турската армия. „Анастас Тасев Антикаджиев при освобождението на Петрич е избран в първата българска местна власт за съветник, а от 31 май 19136 година и за кмет на града. Тодор Стоянов Кръстев е член на околийското ръководство през октомври 1912 година. Той е учител и директор на Петричката прогимназия „Гоце Делчев“ след освобождението. Също така той е основател, кръстник и пръв председател на читалище „Братя Миладинови“ в града. Иван Христов Талятинов след освобождението на града от османска власт, е определен за член на околийското ръководство. През учебната 1912-1913 година е главен учител на трикласното училище в Петрич. Хаджи Златин е един от водачите на движението на българите в Петричко за църковна независимост и присъединяване към Българската екзархия. При освобождението на Петрич през октомври 1912 година той е избран за съветник в първата българска местна власт. Негов внук всъщност е първият кмет на Петрич – Михо Попов“, посочи тя. Илияна Попова допълни, че Иван Тодоров става член на околийското управление на град Петрич, а през 1914 година е секретар на Общината. Тя уточни, че през същата година той е сред основателите на местното читалище „Братя Миладинови“ и е сред членовете на настоятелството. Попова добави, че Стоян Трушков е избран за член на първото българско околийско управление в Петрич след освобождението. „Проявяват се също и Никола Вардев, Георги Манчев, Андон Малчев и още много други“, отбеляза тя. Заместник-кметът на Община Петрич заяви, че трябва да помним и да предаваме от поколение на поколение славното дело на предците ни; да пазим жив духа на героите и пламъка на тяхната саможертва в душите и сърцата на всеки българин; да живеем ежедневно, доказвайки, че националното самочувствие не е плод само на героично минало, но и на днешните успехи и постижения. \r\nНатали СТЕФАНОВА", "date": "2018.10.28", "title": "Илияна Попова, зам.-кмет на Община Петрич: Десетки са петричаните, които допринасят активно за освобождението на Петрич"}
{"url": "http://www.focus-news.net/news/2018/10/28/2583557/sofiya-mazh-e-zaginal-na-myasto-pri-katastrofa-v-selo-lozen.html", "text": "Лек автомобил „БМВ“ е самокатастрофирал в дърво в село Лозен. Вследствие на удара водачът е починал на място. Това съобщиха от пресцентъра на  МВР . Сигналът за инцидента е подаден в около 9.30 часа. Веднага на мястото са изпратени екипи на полицията, пожарната и Бърза помощ. Извършва се оглед. По случая е образувано досъдебно производство. Работата по установяване на причините за инцидента продължават.", "date": "2018.10.28", "title": "София: Мъж е загинал на място при катастрофа в село Лозен"}
{"url": "http://www.focus-news.net/news/2018/10/28/2583556/ria-novosti-pentagonat-e-osashtestvil-nay-golyamata-orazheyna-dostavka-ot-1999-godina-v-evropa.html", "text": "Пентагонът е осъществил най-голямата оръжейна доставка  от 1999 година  в Европа, пише на страницата на военната база Рамщайн в Германия, цитирана от  РИА Новости . \r\nПрез октомври Пентагонът е изпратил около сто контейнера с различни оръжия и оборудване до военновъздушната база \"Рамщайн\" в Германия. Това е най-голямата доставка на амуниции за Европа от 1999 г. насам, когато военновъздушните сили на САЩ извършиха повече от 900 въздушни нападения в Югославия. \r\nОтбелязва се, че съдържанието на контейнерите е проектирано да осигури \"бърза реакция на заплахи от агресивни играчи\". \r\nВъздушната база \"Рамщайн\" е най-голямата задгранична база на военновъздушните сили на САЩ. Също така там се помещава седалището на военновъздушните сили на САЩ в Европа и, вероятно, центърът за контрол на мисиите с безпилотни летателни апарати.  Юлиян Марков", "date": "2018.10.28", "title": "РИА Новости: Пентагонът е осъществил най-голямата оръжейна доставка  от 1999 година  в Европа"}
{"url": "http://www.focus-news.net/news/2018/10/28/2583560/gabrovo-den-na-belgiya-shte-se-provede-v-grada-po-povod-evropeyskata-godina-na-kulturnoto-nasledstvo.html", "text": "По повод Европейската година на културното наследство в Габрово ще се проведе Ден на Белгия, организиран от Областна администрация Габрово, съобщават  организаторите . Събитието е с цел насърчаване на хората да откриват културното наследство на Европа и да засилят чувството си на принадлежност към общото ни европейско пространство. \r\nДенят ще стартира с българо-белгийски бизнес форум, който ще се проведе в библиотеката на Техническия университет – Габрово, където повече от 15 български и белгийски фирми от хранително-вкусовата и леката промишленост ще промотират своята продукция. \r\nОт 15.00 часа Художествена галерия „Христо Цокев“ ще бъде пространството, където жителите и гостите на града ще могат да видят спектакъл със знамена на асоциация „Рейнаут“ /Белгия/, работилница за „цветни аранжименти“, изложба от корици на комикси, една от емблемите на Белгия – шоколада и джаз концерт. С цветната работилница ще се даде възможност на габровци да се докоснат до Фестивала на цветния килим, който се провежда на всеки две години на площад Гранд Плас в Брюксел. Изложбата „Звездните мигове на белгийския комикс“, предоставена от посланика на Кралство Белгия у нас Н.Пр. Франсоа Бонтан, ще ни докаже, че комиксът е истинска институция. В 16.00 часа културната програма продължава с джаз концерт на Габровски камерен оркестър с диригент Иван Стоянов и гостуващи музиканти Никола Озер /Белгия/ – цигулка, Петър Миланов – китара и Недялко Недялков – кавал. \r\nОфициални гости на събитието ще бъдат Посланикът на Кралство Белгия Н.Пр. Франсоа Бонтан, Консулът на Кралство Белгия Барт Кусенс, г-н Огнян Златев – ръководител на Представителството на ЕК в България, членове на Борда на директорите на бизнес клуб „Белгия – България – Люксембург“, кметът на община Габрово.", "date": "2018.10.28", "title": "Габрово: Ден на Белгия ще се проведе в града по повод Европейската година на културното наследство"}
{"url": "http://www.focus-news.net/news/2018/10/28/2583559/interfaks-burni-vetrove-sa-ostavili-okolo-10-hilyadi-domakinstva-bez-tok-v-estoniya.html", "text": "Бурята вятър с пориви до 29 метра в секунда, които бушуваха през нощта в събота срещу неделя  в Естония, оставиха повече от 9,500 домакинства без електричество, предава  Интерфакс . \r\nСпоред електроенергийната компания най-засегнат е  регионът на Вилянди, където около 4 хиляди домакинства са останали без електричество, основно заради повалени дървета, които са прекъснали електропреносната мрежа \r\nСнеговалежът, който започна в събота в южната част на страната, доведе до множество аварии, причинени от заледени пътища. \r\nСпоред полицията най-малко 50 злополуки са настъпили в южна и западна Естония. \r\nНезависимо от факта, че днес сутринта вятърът отслабва, полицията предупреждава, че дъждът,  снегът и ледът, образувани по пътищата, могат да доведат до сериозни проблеми и препоръчва да се шофира със зимни гуми.  Юлиян Марков", "date": "2018.10.28", "title": "Интерфакс: Бурни ветрове са оставили около 10 хиляди домакинства без ток в Естония"}
{"url": "http://www.focus-news.net/news/2018/10/28/2583563/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ под надслов „Политиката, глупако!” по „Канал 3” от 17.00 часа днес. Това съобщиха от  екипа на предаването. \r\nВ днешното издание на предаването на следните въпроси ще отговарят:  \r\nВластта В БСП? \r\n17.05 - 17.25 Ана Пиринска, БСП \r\nВластта и ГЕРБ? \r\n17.30 - 17.50 Тома Биков, ГЕРБ \r\nВластта и медиите? \r\n17.55 - 18.15 Ивайло Крачунов, Блиц \r\nПовторението гледайте по Канал 3 и слушайте по Радио К2 в неделя вечер от 23.15 часа. Пишете на benovskapita@gmail.com", "date": "2018.10.28", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/10/28/2583562/psihiatarat-d-r-veselin-gerev-v-parvite-dni-sled-smyanata-na-chasovoto-vreme-se-otchita-rast-na-sardechno-sadovite-intsidenti-katastrofite-i-trudovite-zlopoluki.html", "text": "В първите дни след смяната на часовото време се отчита ръст на сърдечно-съдовите инциденти, катастрофите и трудовите злополуки. Това каза за  Радио „Фокус“ – Пловдив  психиатърът д-р Веселин Герев, по повод връщането на стрелките на часовника с час назад и преминаването към зимно часово време. По думите му,  сърдечно-съдовите инциденти нарастват с над 55-60 %, трудовите злополуки скачат с около 40 %, а броят на катастрофите се удвоява. „След като сме върнали стрелките на часовника назад,  обикновено ще отиваме малко по-бодри на работа, но час по-рано вече психиката ще изключва, защото това е времето, в което предната седмица сме спирали да работим“, каза д-р Веселин Герев. \r\nПсихиатърът посочи, че смяната на часовото време представлява най-голям стрес за психиката и за тялото на хората, които страдат от психични, сърдечно-съдови и ендокринни заболявания, тоест там, където терапията се приема трикратно и трябва да се спазват определени рамки на часовете за прием на медикаменти. „От днес ще трябва да си взимат лекарствата с час по-късно. За тези, които ги приемат по три пъти дневно е от съществено значение да могат бързо да се синхронизират. Затова се препоръчва седмица преди смяната на часовото време да започне изтегляне на приема на лекарства – всеки ден с по 10 минути назад, за да може човек да се синхронизира в пъти по-лесно и по-бързо“, коментира д-р Веселин Герев. \r\nТони МИХАЙЛОВ", "date": "2018.10.28", "title": "Психиатърът д-р Веселин Герев: В първите дни след смяната на часовото време се отчита ръст на сърдечно-съдовите инциденти, катастрофите и трудовите злополуки"}
{"url": "http://www.focus-news.net/news/2018/10/28/2583558/zemetresenieto-registrirano-v-rumaniya-e-useteno-vav-veliko-tarnovo-gorna-oryahovitsa-polski-trambesh-pavlikeni-i-svishtov.html", "text": "Земетресението, регистрирано в Румъния, е усетено във Велико Търново, Горна Оряховица, Полски Тръмбеш, Павликени и Свищов. Това информират жители на населените места в  социалните мрежи . Трусът в областния град е усетен от хора, живеещи в стари жилищни сгради, предимно по високите етажи. Те споделят, че са се събудили през нощта от разлюляване. Земетресението е било слабо, но продължително. То е усетено и от жители на близките населени места. Най-силен е бил трусът в Свищовско. За момента не се споменава за инциденти или нанесени щети. \r\nПо данни на Националния институт по геофизика, геодезия и география (НИГГГ) към БАН през изминалата нощ са регистрирани няколко труса в Румъния, най-силният от които е с магнитуд 5,5 в района на Вранча, около 3.38 часа. Според Европейско-средиземноморският сеизмологичен център трусът е бил с магнитуд 5.8, на 136 км северно от Букурещ и на дълбочина 153 км. \r\nНадежда КРЪСТЕВА", "date": "2018.10.28", "title": "Земетресението, регистрирано в Румъния, е усетено във Велико Търново, Горна Оряховица, Полски Тръмбеш, Павликени и Свищов"}
{"url": "http://www.focus-news.net/news/2018/10/28/2583561/aa-palestinets-e-pochinal-ot-ranite-si-sled-petachnite-protesti.html", "text": "Палестинец е починал от раните, които е плучил от израелската армия по време на протестите по границата на Ивицата Газа в петък, според Министерството на здравеопазването на палестинската територия, контролирана от „Хамас“, предава  Anadolu Agency . \r\nЯхия Бадер ал-Хасанат, на 37 г. от Централната част на Ивицата Газа, почина от рана на  главата си в неделя, заяви говорител на Mинистерството Ашраф ал-Кидра в изявление. \r\nПрез последните седем месеца палестинците в Газа провеждат редовни демонстрации по буферната зона Газа-Израел, за да поискат правото да се завърнат в домовете си в историческата Палестина, откъдето са били прогонени през 1948 г. \r\nТе също така искат да се сложи край на 12-годишната блокада на Израел срещу Ивицата Газа, която съсипа икономиката на крайбрежния анклав и лиши два милиона жители от много основни стоки. \r\nСлед като митингите започнаха на 30 март, повече от 200 палестинци загинаха  и още хиляди са ранени от израелските войски, разположени от другата страна на буферната зона, пише агенцията.  Юлиян Марков", "date": "2018.10.28", "title": "АА: Палестинец е починал от раните си след петъчните протести"}
{"url": "http://www.focus-news.net/news/2018/10/28/2583564/neven-karavasilev-lovno-ribarsko-sdruzhenie-lebed-burgas-nad-350-zhivotni-ot-porodata-iztochnobalkanskata-svinya-se-otglezhdat-bez-pravila-v-nyakoi-sela-v-strandzha.html", "text": "Над 350 животни от породата източнобалканската свиня се отглеждат без правила в някои села в Странджа. Това каза за  Радио „Фокус“ – Бургас  Невен Каравасилев, ръководител на Ловно-рибарско сдружение „Лебед“ – Бургас. По думите му относно правилата за отглеждане на тази свиня има специална наредба на БАБХ и Министерството на земеделието и храните. \r\n„Тази наредба е обнародвана в Държавен вестник и според нея стопаните им би трябвало да имат разрешително за паша, издадено или от кмета на общината, или от Държавното горско стопанство. То важи за определена територия, в него трябва да бъдат посочени местата за пашуване на животните, местата им за водопой и прокарите – пътеките, по които ще преминават. Освен това трябва да има регистриран обект – кошара, в който свинята от източнобалканската порода да нощува“, каза още Каравасилев. Той добави, че тези правила не се спазват в странджанските села Вършило, Индже войвода и Крушевец. \r\n„Многократно сме подавали сигнали в различните комисии“, каза също Каравасилев. По думите му това създава проблеми и за ловците, тъй като понякога тези животни се намират в територията, където се ловува, и по този начин е възможно да бъдат отсреляни. \r\n„Породите са трудноразличими, така че са възможни грешки. Освен това питомните влизат в досег с дивите свине и могат да се получат нежелани хибридни форми, които влошават трофейните качества на дивата свиня, а и има опасност от пренасяне на най-различни болести помежду им“, допълни още Каравасилев. Той каза също, че в по-голямата част от случаите питомните свине предават болести на дивите. \r\n„Този проблем в региона на Бургас беше изключително голям допреди десетина години, тъй като обхващаше райони в общините Бургас, Созопол, Малко Търново, Царево и други. В момента нещата са се променили, количеството на такива случаи е по-малко и е концентрирано в тези странджански села“, каза също Каравасилев. \r\nМария ГЕОРГИЕВА", "date": "2018.10.28", "title": "Невен Каравасилев, Ловно-рибарско сдружение „Лебед“ – Бургас: Над 350 животни от породата източнобалканската свиня се отглеждат без правила в някои села в Странджа"}
{"url": "http://www.focus-news.net/news/2018/10/28/2583566/plovdiv-izlozhba-po-patya-shte-bade-otkrita-v-tyutyuneviya-grad-na-5-noemvri.html", "text": "Изложба „По пътя“ ще бъде открита в „Тютюневия град“ на Пловдив на 5 ноември. Това съобщиха за  Радио „Фокус“ – Пловдив  организаторите. Откриването ще се състои в 17.30 часа в пространството на СКЛАД на ул. „Екзарх Йосиф“ 16. Изложбата „По пътя“ е изработена от изследователски екип на катедра „Етнология“ към ПУ „Паисий Хилендарски“ в рамките на проект „Cu Tenda – истории, образи и звуци в движение“ (Живата памет на Югоизточна Европа), съфинансиран от програма „Творческа Европа“ на Европейския съюз. Изложбата представя резултати от двугодишно изследване сред общности на каракачаните в България и Северна Гърция, като нейни автори са Красимира Кръстанова, Меглена Златкова, Елица Стоилова и Мария Кисикова. Събитието ще бъде съпътствано от премиера на филма „Пътуване с каракачаните“. Артистичната програма за деня ще допълват творчески работилници за малки и големи. Изложбата ще може да бъде посетена в рамките на месец – до 4 декември. \r\nТони МИХАЙЛОВ", "date": "2018.10.28", "title": "Пловдив: Изложба „По пътя“ ще бъде открита в „Тютюневия град“ на 5 ноември"}
{"url": "http://www.focus-news.net/news/2018/10/28/2583565/bisera-borisova-psiholog-nyakoi-hora-sa-po-chuvstvitelni-i-po-trudno-priemat-smyanata-na-vremeto.html", "text": "Някои хора са по-чувствителни и по-трудно приемат смяната на времето. Това каза за  Радио „Фокус“ – Пирин  Бисера Борисова, психолог. По думите ѝ това обикновено са личности, които са по-сензитивни и това, което се случва не е толкова лесно преодолимо за тях, но това минава за около седмица. „След това опитваме и толкова. Това не означава непременно, че има някакъв проблем и трябва да търсим някакъв начин за решение на това, просто имаме нужда от повече светлина. Много е полезно например да спортуваме повече, а когато има слънце дори и за половин час да поседим на някоя пейка, защото слънчевата енергия се превръща в жизнена“, каза още Борисова. Тя добави, че за съжаление в Благоевград това не е толкова лесно, но има и такива дни. „Просто половин час прекаран на слънце е достатъчен“, коментира Борисова. \r\nЛивия НИНОВА", "date": "2018.10.28", "title": "Бисера Борисова, психолог: Някои хора са по-чувствителни и по-трудно приемат смяната на времето"}
{"url": "http://www.focus-news.net/news/2018/10/28/2583569/lindzi-takar-zashtita-na-titlite-se-izvarshva-na-rotatsionen-printsip.html", "text": "След победата на Кубрат Пулев над Фюри в София, президентът на Ай Би Еф Линдзи Тъкър, разясни правилата за защита на титлите. Тъй като Джошуа е шампион на няколко организации, защитата на тези титли се извършва на ротационен принцип.  \r\nСледващият двубой на Джошуа трябва да е за защита на титлата на „Световната боксова организация“, а основен претендент е Дилиън Уайт. След това идва ред Пулев. \r\nСамият Джошуа вече поиска друг мач - срещу шампиона на „Световния боксов съвет“ Дионтей Уайлдър. Ако британецът успее да го победи, ще държи 5 титли в ръцете си. Уайлдър обаче трябва първо да защитава своя пояс срещу бившия шампион - Тайсън Фюри.", "date": "2018.10.28", "title": "Линдзи Тъкър: Защита на титлите се извършва на ротационен принцип"}
{"url": "http://www.focus-news.net/news/2018/10/28/2583567/cnn-nyama-detsa-mezhdu-11-te-zhertvi-na-napadenieto-v-sinagogata-v-pitsbarg.html", "text": "Няма деца между 11-те жертви на нападението в синагогата в Питсбърг, пише на официалната интернет страница на американския телевизионен канал  CNN . \r\nВъоръжен мъж откри огън в синагогата \"Дървото на живота\" в град Питсбърг, Пенсилвания, в деня на почивка по еврейския календар и малко преди междинните избори в страната. Първата информация за стрелба  в синагогата постъпи  в 09:54 часа местно време (16:54 българско време), след пет минути полицейските части са пристигнали на мястото на инцидента. Двама полицаи бяха ранени, опитвайки се да спасят жертвите, а същият брой представители на специалните сили бяха ранени от куршуми в престрелка, пише CNN. \r\nСпоред последните данни 11 души са станали жертва на нападението. Освен четиримата представители на силите за сигурност, 51-годишна жена и 70-годишен мъж бяха ранени. Състоянието на последният се оценява като критично. \r\n\"Имаме 11 жертви, сред които няма деца\", информира Уендъл Хисрик, ръководител на отдела за обществена сигурност в Питсбърг. \r\nВ резултат на престрелка с полицейски служители нападателят е ранен сериозно и се е предал на полицията, като е откаран в болница. \r\nДжеф Финкелщайн, ръководител на еврейската федерация на района на Питсбърг, заяви, че в синагогата е имало няколко десетки богомолци. \r\nСтрелецът  е 46-годишният Робърт Бауърс.  Властите са убедени, че атаката е по антисемитски подбуди. Според CNN, Бауърс е бил ползвател на социалната мрежа \"Габ\", на чиято платформа често са били публикувани антисемитски постове. Малко преди трагедията той пише: \"Вече не мога да остана настрана, гледайки как се унищожава народът ми\". \r\nСпоред  медиите  Бауърс не крие враждебността си към членовете на еврейската диаспора, като ги обвинява за подкрепата на нелегалната имиграция в Съединените щати и силните позиции, които заемат в администрацията на  президента Доналд Тръмп. \r\nКакто съобщи представителят на отдела на ФБР в Питсбърг Боб Джонс, заподозреният е действал сам и няма предишни полицейски регистрации. Той е носел щурмова пушка и поне три пистолета. \r\nАмериканското министерство на правосъдието възнамерява да повдигне обвинения срещу Бауърс за престъпления , мотивирани от религиозна нетърпимост, за които той може да бъде осъден на смърт. \r\nСпоред CNN прокурорите в Западния окръг на щата Пенсилвания са повдигнали обвинения по 29 случая срещу нападателя. \r\nТой е обвинен в религиозни убеждения, довели  до смърт, по  11 случая, за използването на огнестрелни оръжия за убийство по време на престъпление – също за 11 случая. Останалата част от обвинителния акт се отнася до нанасяне на телесни повреди на представители на силите на реда и използването на огнестрелни оръжия.  Юлиян Марков", "date": "2018.10.28", "title": "CNN: Няма деца между 11-те жертви на нападението в синагогата в Питсбърг"}
{"url": "http://www.focus-news.net/news/2018/10/28/2583570/iliana-benovska-g-n-borisov-shte-dadete-li-vernite-otgovori-s-delai.html", "text": "Г-н Борисов, ще дадете ли верните отговори с дела? Това е въпросът в коментара на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването. \r\nВъпросите са:  Въпрос 1: Валери Симеонов, НФСБ  полезен ли е на България? \r\nВъпрос 2: Мустафа Карадайъ , ДПС  прав ли е призива: \"Има различни изходи - или оставка на един вицепремиер, или оставка на цялото правителство, или позорът е за всички, за цялата страна.\" \r\nВъпрос 3: Румен Радев, президент, защо си позволява да  нарича България „блато“? \r\nВъпрос 4: Корнелия Нинова, БСП силна опозиция ли и ще докажете ли ,че БСП е виновникът на прехода ? \r\nВъпрос 5: Сотир Цацаров - главен прокурор, Иван Гешев - спецпрокурор,  Пламен Георгиев - КПКОНПИ ще успеят  ли да осъдят олигарсите Иво Прокопиев, Арабаджиеви, Баневи, Митьо Очите, говори се и за Лозан Панов, има и още персони? \r\nВъпрос 6: С министрите Кирил Ананиев , Красимир Вълчев, Бисер Петков ще преодолеете ли кризите в здравеопазването, в образованието, при хората с увреждания , работещите , пенсионерите, майките в майчинство? \r\nВъпрос 7: С вицето Томислав Дончев и  министрите Владислав Горанов, Лиляна Павлова, Емил Караниколов и Теменужка Петкова ще увеличите ли приходите  и привлечете  инвестиции от ОАЕ, Китай, Русия, Турция , Европа? \r\nВъпрос 8:  С вицетата Красимир Каракачанов , Екатерина Захариева и министрите Младен Маринов, и Цецка Цачева  ще преодолеете ли престъпността , установите върховенство за закона и засилите отбраната? \r\nВъпрос 9: С министрите Петя Аврамова и Росен Желязков ще продължите ли да строите и да спрете касапницата по пътищата? \r\nВъпрос 10: С министрите Румен Порожанов и Нено Димов ще подобрите ли качеството на въздуха и храната? \r\nВъпрос 11: С министрите Красен Кралев, Николина Ангелкова, Боил Банов ще развиете ли успехите им? \r\nЕсен е … Време за равносметка. \r\nГ-н Борисов, ще дадете ли верните отговори с дела? \r\nАз съм Беновска. И питам.", "date": "2018.10.28", "title": "Илиана Беновска: Г-н Борисов, ще дадете ли верните отговори с дела?"}
{"url": "http://www.focus-news.net/news/2018/10/28/2583571/veliko-tarnovo-s-3-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 3 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е -12 см., а температурата на водата 12.9 градуса. Днес ще е предимно слънчево. Ще се задържи топло. Максималната температура в Свищов ще е 27°.", "date": "2018.10.28", "title": "Велико Търново: С 3 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/28/2583574/varna-balgarskiyat-cherven-krast-postavya-konteyneri-za-stari-drehi-na-nyakolko-mesta.html", "text": "Шест контейнера за стари, но запазени дрехи ще бъдат поставени на оживени места във Варна по инициатива на Българския Червен кръст (БЧК). Градът се включва инициативата след София и Пловдив. Това съобщи за  Радио „Фокус“ – Варна  председателят на Областното ръководство на организацията Илия Раев. По думите му, до края на ноември районните кметства в града трябва да определят местата, на които могат да бъдат поставени контейнерите. В тях гражданите ще могат да предават изпрани и опаковани в пликове дрехи или завивки. Според Илия Раев една част от събраните дрехи ще се преработват по-нататък в суровина за нова употреба. Друга част от тях ще се използват при наводнения, земетресения за бедствен резерв, а всичко останало ще се изпраща на нуждаещи се хора в страни от Третия свят. Кампанията във Варна ще се осъществява със съдействието на частна фирма, която има опит в обработката и пренасянето на събраните дрехи. Очаква се след като инициативата набере популярност, броят на контейнерите за дрехи във Варна да се увеличи, каза още председателят на Областния съвет на БЧК. \r\nДиана СТОЕВА", "date": "2018.10.28", "title": "Варна: Българският Червен кръст поставя контейнери за стари дрехи на няколко места"}
{"url": "http://www.focus-news.net/news/2018/10/28/2583572/tass-iran-ochakva-sakrashtenie-na-iznosa-na-petrol-s-edin-milion-barela-zaradi-amerikanskite-sanktsii.html", "text": "Иран очаква намаление на износа на петрол до ниво не по-малко от 1 милион барела на ден на фона на очакваните санкции в САЩ, съобщава първият вицепрезидент Есхак Джахангири , цитиран от  TACC . \r\nСпоред иранската агенция IRNA през последните месеци Иран е изнесял 2.5 млн. барела петрол на ден. Първият вицепрезидент също така заяви, че Съединените щати не са в състояние да спрат износа на ирански петрол, тъй като няма кой да го замени на пазара. \r\n\"Днес американските власти лъжат света, че Саудитска Арабия и други страни ще заменят иранския петрол, така че цената на петрола да не се покачва\", цитира Джахангири. \"Ако американците спрат износа на ирански петрол, цената на петрола ще се е повишила до 100 долара на барел \", каза първият вицепрезидент.  Юлиян Марков", "date": "2018.10.28", "title": "ТАСС: Иран очаква съкращение на износа на петрол с един милион барела заради американските санкции"}
{"url": "http://www.focus-news.net/news/2018/10/28/2583575/predsedatelyat-na-ns-tsveta-karayancheva-dali-prezidentite-opipvali-pochvata-za-prezidentska-republika-sa-se-zapitvali-shtyaha-li-da-gi-izberat-ako-vaprosat-beshe-koy-da-upravlyava-stranata.html", "text": "От началото на демократичните промени у нас България има петима законно избрани президенти. Една от особеностите на Конституцията ни е, че президентът се избира от всички граждани, а в същото време властта му е по-скоро церемониална. Това заявява председателят на Народното събрание Цвета Караянчева в позиция, публикувана на официалната й страница във  \"Фейсбук\".  \"Сигурно в един момент на избрания това започва да му звучи несправедливо. Затова периодически посоченият от суверена държавен глава топва крака в басейна, наречен „Дайте да разширим президентските правомощия“, и размърдва пръсти, за да провери как ще се приемат трептенията, предизвикани от действията му\", допълва Караянчева. \"Досега не са се приемали добре, но това, естествено, не е закон, издялан върху камък – настроенията се променят понякога\", посочва тя. \"Друго се питам. Дали някой от президентите, опипвали почвата за президентска република, са се запитвали дали щяха изобщо да бъдат избрани, ако въпросът пред суверена беше формулиран така: „Кой да управлява страната?“. Защото сега на всички ни е ясно – на всеки пет години гласуваме за фигура, която „олицетворява единството на нацията и представлява Република България в международните отношения“. Изискванията на суверена по този въпрос са едни. По въпроса за управлението – различни. Разбира се, винаги се намира някой недопрочел, който чака на президента да му вдигне пенсията или да разследва кемтрейлса. Но мнозинството български граждани са наясно на кого каква роля отреждат. Та като стане дума как българската политическа класа се е провалила и затова отнякъде е готов да се спусне спасител, чиито сътрудници са прочели книгата \"Защо нациите се провалят\", заявява председателят на Народното събрание.", "date": "2018.10.28", "title": "Председателят на НС Цвета Караянчева: Дали президентите, опипвали почвата за президентска република, са се запитвали щяха ли да ги изберат, ако въпросът беше кой да управлява страната"}
{"url": "http://www.focus-news.net/news/2018/10/28/2583568/tsvetan-tsvetanov-gerb-izkazvam-nay-iskreni-saboleznovaniya-kam-blizkite-na-zaginalite-pri-napadenieto-v-sinagogata-v-pitsbarg.html", "text": "Изказвам своите най-искрени съболезнования към близките на загиналите при нападението в синагогата \"Дървото на живота\" в Питсбърг, САЩ. Пожелавам бързо и успешно възстановяване на всички ранени. Това написа във  „Фейсбук“  председателят на ПГ на ГЕРБ и зам.-председател на партията Цветан Цветанов. „Въпреки мрачните уроци от миналото, явно антисемитизмът и ксенофобията са пороци и на нашето общество. Ето защо трябва още по-силно да заклеймим тези явления и заедно да се борим да направим света по-сигурно място, в което има мир и уважение към другия“, пише още Цветанов.", "date": "2018.10.28", "title": "Цветан Цветанов, ГЕРБ: Изказвам най-искрени съболезнования към близките на загиналите при нападението в синагогата в Питсбърг"}
{"url": "http://www.focus-news.net/news/2018/10/28/2583577/burgas-nyama-obrazuvani-koloni-ot-avtomobili-na-gkpp-malko-tarnovo.html", "text": "Няма образувани колони от автомобили на ГКПП „Малко Търново“. Това съобщи за  Радио „Фокус“ – Бургас  дежурният на пункта. Движението към момента се осъществява безпроблемно, както от страна на Република Турция, така и от страна на Република България. \r\nМария ГЕОРГИЕВА", "date": "2018.10.28", "title": "Бургас: Няма образувани колони от автомобили на ГКПП „Малко Търново“"}
{"url": "http://www.focus-news.net/news/2018/10/28/2583573/ani-gegova-odk-petrich-nay-yarak-primer-za-natsionalniya-harakter-na-balkanskata-voyna-e-uchastieto-na-makedono-odrinskoto-opalchenie-v-sastava-na-balgarskata-armiya.html", "text": "Най-ярък пример за националния характер на Балканската война, е участието на македоно-одринското опълчение в състава на българската армия. Това каза в интервю за  Радио „Фокус“-Пирин  Ани Гегова, ръководител на клуб „Родолюбие“ в Център за подкрепа на децата – Общински детски комплекс в Петрич. Тя уточни, че това е военна част, сформирана на доброволен принцип от българи от Македония и Одринско. „Под командването на щаба на опълчението, но със самостоятелни задачи в тила на турската армия действат и много чети, сред които е и четата на Никола Парапанов – освободителят на град Петрич. Петричани се включват в редиците на македоно-одринското опълчение чрез участие в четите на Никола Парапанов, Мите Агликин, Стойко Бакалов и прехвърлилите се по-късно чети на Иван Смоларски, Тане Николов и Панайот Карамфилович. Четата на капитан Никола Парапанов – командир на 15-та щипска дружина и кавалер на Ордена за храброст, е сформирана на 18 септември 1912 година от 12 души, като много скоро нараства до 93-ма четници, сред които са и петричаните Коста Лютов, Тольо Ичев, Филип Николов и Георги Иванов“, посочи Гегова. По думите й в тила на турската армия четата провежда редица смели бойни акции – прекъсва телефонните и телеграфни линии между Петрич и село Цапарево; устройва засади и унищожава една турска батарея при село Илинденци; разгромява също така друг турски отряд при село Райчово, като са убити повече от 50 турски войници, а четата не дава нито една жертва. Ани Гегова допълни, че близо до днешния град Сандански, който тогава е бил село Свети Врач, четниците също така унищожават турския обоз от коли и камили, които са били натоварени с провизии. Тя отбеляза, че веднага след това четата се озовава в село Цапарево. Ръководителят на клуб „Родолюбие“ добави, че със своята маневреност капитан Парапанов създава впечатление, че в Петричко гъмжи от комити. Тя подчерта, че това впечатление се засилва още повече след бягството на мюдюрина на село Цапарево в Петрич, който смъртно уплашен уверява каймаканина на града, че към него се приближава голям отряд четници. „На 27 октомври 1912 година каймаканина, човек благороден и възпитан с високо образование, свиква събрание на турските големци, на което подробно излага какво е истинското положение и препоръчва да се отстъпи, за да не се дават излишни жертви. Така привечер представителите на властта напускат града, опасността от евентуално завръщане на турците в града обаче е голяма“, каза още Ани Гегова. \r\nНатали СТЕФАНОВА", "date": "2018.10.28", "title": "Ани Гегова, ОДК-Петрич: Най-ярък пример за националния характер на Балканската война, е участието на македоно-одринското опълчение в състава на българската армия"}
{"url": "http://www.focus-news.net/news/2018/10/28/2583576/vratsa-pozhar-e-goryal-v-gora-kray-selo-strupets.html", "text": "Пожар е горял в гора край село Струпец. Това съобщиха за  Агенция „Фокус“  от пресцентъра на МВР. Няма загинали и пострадали вследствие на огъня. Няма и опасност за населението в района. Сигналът към пожарната е подаден на 27 октомври сутринта. На място са били изпратени 4 пожарникарски екипа, както и служители на Държавно горско стопанство. Пожарът е бил локализиран около 18.00 часа на 27 октомври. Към момента мястото се наблюдава от екип на пожарната, за да може при евентуално възникване на нови огнища да се реагира своевременно.", "date": "2018.10.28", "title": "Враца: Пожар е горял в гора край село Струпец"}
{"url": "http://www.focus-news.net/news/2018/10/28/2583579/sportmilov-na-final-balgariya-s-chetvarti-medal-ot-svetovnoto.html", "text": "Кирил Милов донесе четвърти медал за България от световното първенство в Будапеща. Националът стигна финала при 97-килограмовите на класическия стил, с което си осигури поне сребро. \r\nВ полуфиналната схватка Милов победи с 3:0 сърбина Михаил Каджала. \r\nДнес Милов излиза на тепиха за титлата срещу Муса Евлоев от Русия, сребърен медалист от световното през 2017-а.  Схватките за медалите започват от 16:30 часа българско време. \r\nДо момента България има пълен комплект медали - злато на Тайбе Юсеин, сребро на Биляна Дудова и бронз на Айк Мнацканян в класическия стил.", "date": "2018.10.28", "title": "Спорт:Милов на финал, България с четвърти медал от световното"}
{"url": "http://www.focus-news.net/news/2018/10/28/2583580/pazardzhik-v-selo-malo-konare-initsiativnata-grupa-kam-park-paraklis-sv-atanasiy-nabira-finansovi-dareniya-za-ikonopis.html", "text": "В село Мало Конаре инициативната група към парк – параклис Св. „Атанасий“ набира финансови дарения за иконопис на стените на параклиса, като нужната сума е 4000 лв., обявиха  организаторите на инициативата  в социалната мрежа. До момента параклиса е построен до покрив, уточняват те, като изграждането на параклиса е започнат още през 2016 година, а строежът на параклиса и озеленяване на площта около него, а именно 600 кв.м., включващо засаждане на жив плет по периферията от 80м. и извън тази площ насаждения над 60 бр. декоративни широколистни и иглолистни дървета и храсти е направено изцяло от доброволци.Построяването на параклиса се е извършил на мястото на свещенния камък, докаран в началото на 30-те години на миналия век от бившето Доганово Конаре,с което е свързано празнуването на Атанасов ден. Изграждането на параклиса и парка е напълно безвъзмездно и на доброволни начала. \r\nРадослава МУРДЖЕВА", "date": "2018.10.28", "title": "Пазарджик: В село Мало Конаре инициативната група към парк – параклис Св. „Атанасий“ набира финансови дарения за иконопис"}
{"url": "http://www.focus-news.net/news/2018/10/28/2583578/kathimerini-gratskiyat-i-italianskiyat-prezident-posetiha-solun.html", "text": "Гръцкият и италианският президент посетиха Солун, като Гърция отбелязва включването си във Втората световна война, пише електронната страница на гръцкия вестник  Kathimerini . \r\nOтказът на страната да капитулира пред италианския ултиматум на 28 октомври 1940 г е начало  на участието на страната  във  Втората световна война. Президентите на двете страни Прокопис Павлопулос и Серджо Матарела отбелязаха датата в Солун. \r\nДвамата президенти  бяха сред десетките високопоставени лица, присъстващи на военния парад в северния гръцки град. \r\nСлед това те ще отпътуват до Кефалония, за да почетат италианските войници от дивизията Акви, които бяха екзекутирани от германски войски на йонийския остров през септември 1943 г., след оттеглянето на Италия от войната. \r\nСпоред съобщения от миналата седмица се предполага, че италианският президент ще направи официално извинение за страданията на гръцкия народ по време на войната по време на еднодневното му посещение в страната. \r\nНяколко групи, междувременно, организираха протестни митинги в района  на военния парад в северния пристанищен град, за да протестират срещу Договора за промяна на името на Македония.  Юлиян Марков", "date": "2018.10.28", "title": "Kathimerini: Гръцкият и италианският президент посетиха Солун"}
{"url": "http://www.focus-news.net/news/2018/10/28/2583582/veliko-tarnovo-izgoryaha-20-dka-posevi-sas-sorgo-v-zemlishteto-na-selo-gorski-dolen-trambesh.html", "text": "Изгоряха 20 дка посеви със сорго в землището на село Горски Долен Тръмбеш. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“.  Сигналът за пожара в местността „Карша“ е получен към 14.00 часа вчера. На място е изпратен екип н Районната служба в Горна Оряховица с един противопожарен автомобил и трима пожарникари. Те успели да спрат разпространението на пламъците и да спасят останалите 180 дка с посеви. Причина за възникването на пожара е небрежност при боравене с открит огън. \r\nКъсо съединение пък причини пожар в товарен автомобил в Горна Оряховица, до моста за град Долна Оряховица. Сигналът за пожара е получен малко преди 15.00 часа вчера. На място е изпратен екип на Районната служба в Горна Оряховица с един противопожарен автомобил и двама пожарникари. За съжаление пламъците унищожили напълно товарния автомобил. \r\nНадежда КРЪСТЕВА", "date": "2018.10.28", "title": "Велико Търново: Изгоряха 20 дка посеви със сорго в землището на село Горски Долен Тръмбеш"}
{"url": "http://www.focus-news.net/news/2018/10/28/2583583/varna-i-prez-tazi-zima-dobrovoltsi-na-cherveniya-krast-vav-varna-shte-razdavat-chay-shte-pomagat-na-bezdomni.html", "text": "И през тази зима доброволци на Българския Червен кръст във Варна ще раздават топъл чай в най-студените дни. Това каза в интервю за  Радио „Фокус“ – Варна  председателят на Областния съвет на Червенокръстката организация Илия Раев. По думите му, преди дни е бил приет Планът на БЧК за подготовка през есенно-зимния сезон. Той включва раздаването на хранителни пакети на социалнослаби граждани, помагане в най-студените дни на бездомни хора и просяци. Предстои да стартират и традиционните инициативи за раздаване на хранителни пакети от първа необходимост на социалнослаби граждани. \r\nДиана СТОЕВА", "date": "2018.10.28", "title": "Варна: И през тази зима доброволци на Червения кръст във Варна ще раздават чай, ще помагат на бездомни"}
{"url": "http://www.focus-news.net/news/2018/10/28/2583585/zhelyo-boychev-bsp-modelat-na-upravlenie-na-stranata-e-izcherpan.html", "text": "Моделът на управление на страната е изчерпан. Нужно е обединение около няколко идеи, в дългосрочен план, за развитие на страната. Това каза пред БНР народният представител от ПГ на „БСП за България” Жельо Бойчев, съобщиха от пресцентъра на  партията . Той добави, че БСП е в подготовка на алтернатива за развитие на страната и радикална промяна на социално – икономическия модел на управление на държавата, имайки предвид „Визия за България”. „По отношение на системата на здравеопазването, ние имаме алтернатива за развитието му. Това, което ни се предлага от ГЕРБ не само не решава проблемите в сектора, напротив, потъваме още повече. И двата модела на Кирил Ананиев са грешни. Първият, за демонополизацията на НЗОК, не решава проблема, който извежда, че нямало пари за здраве, защото демонополизирането на касата не дава допълнително средства, а ги намалява. Тогава ще се стигне до ситуация да има здравни каси за бедни и за богати. Вторият модел, който се предлага, ще промени солидарния здравен модел и ще го направи застрахователен. Сега предлагат още 800 милиона за здравеопазването, без да са затегнали разходването на средствата”, заяви Жельо Бойчев. Според него, в момента, има бели петна на цели територии в България, където хората са затруднени, като достъп до здравеопазване, заради липса на болници. Това е и ограничение на конституционното им право.  \r\nПо темата за хвалбата на премиера, че имало разкриваемост на контрабандата, Бойчев попита къде са контрабандистите. Същевременно няма по-високи приходи от контрабандата. Според него, в момента, има тежка политическа криза.  \r\nТой коментира и протеста на майките на деца с увреждания като заяви, че е отвратителен опитът на правителството да противопоставя различни групи хора с увреждания - едни  на други.", "date": "2018.10.28", "title": "Жельо Бойчев, БСП: Моделът на управление на страната е изчерпан"}
{"url": "http://www.focus-news.net/news/2018/10/28/2583587/afp-prezidentat-na-polsha-potvardi-pretentsiite-si-za-reparatsii-ot-germaniya.html", "text": "Президентът на Полша повтори в неделя искането на страната му за Германия да плати репарации за Втората световна война, дни преди министри от Берлин и Варшава да проведат двустранни разговори пред неделното издание на най-продавания в Германия вестник Bild, цитиран от  AFP . \r\n\"Според мен плащанията за репарации не са тема, която е приключена\", каза Анджей Дуда  \r\nПозовавайки се на два доклада, един от бившия президент Лех Качински и друг от полския парламент, Дуда каза, че \"вредата, причинена по време на войната, никога не е компенсирана\". \r\nТой посочи специално към столицата Варшава, която e била \"разрушена до земята\" от германските войски. \r\n\"Това е въпрос на истина и отговорност\", каза Дуда. \r\nБерлин често отхвърля исканията за военни репарации в миналото, заявявайки, че Полша официално се е отказала от такива искания през август 1953 г. \r\nНо консервативната партия, която е на  власт във Варшава, твърди, че страната им е била принудена да подпише документа от Съветския съюз.  Юлиян Марков", "date": "2018.10.28", "title": "AFP: Президентът на Полша потвърди претенциите си за репарации от Германия"}
{"url": "http://www.focus-news.net/news/2018/10/28/2583584/tass-liderite-na-rusiya-turtsiya-germaniya-i-frantsiya-sa-opredelili-prioritetite-na-deystviyata-v-siriya.html", "text": "По време на срещата в Истанбул лидерите на Русия, Германия, Франция и Турция, Владимир Путин, Ангела Меркел, Еманюел Макрон и Реджеп Тайип Ердоган се споразумяха за основните направления  на уреждане на конфликта в Сирия, подчертавайки необходимостта от разрешаването му с политически средства съблюдаване на  единството на сирийската територия, съобщава  телевизионния канал Al Arabiya, цитиран от  TACC . \r\nВ същото време каналът отбеляза, че на съвместна пресконференция след срещата всеки от държавните глави определи приоритетите на своята страна. Руският президент Владимир Путин изрази твърдата позиция на Москва \"по отношение на борбата срещу тероризма и за демилитаризираната зона в близост до сирийския град Идлиб\". \r\nТурският лидер Ердоган обърна специално внимание на необходимостта от противодействие на \"терористите в северната част на Сирия\", позовавайки се на кюрдските милиции, действащи в региона. \r\nГерманският канцлер Меркел от своя страна посочи, че целият сирийски народ, както вътре, така и извън Сирия, трябва да определи съдбата на [сирийския президент] Башар Асад чрез избори. Според нея, \"не може да има военно решение за сирийската криза, а в края на политическия процес е необходимо да се проведат свободни [президентски] избори, в които всички сирийци, включително тези, които живеят извън Сирия, да участват\". \r\nФренският лидер Макрон посочи безалтернативността на политическите методи за разрешаване на вътрешния сирийски конфликт и отбеляза ролята на конституционната комисия в този процес. Въпреки това, след срещата на върха той написа в  социалната мрежа „Туитър“, че според него \"има две войни в Сирия: война срещу терор и война на сирийския режим срещу сирийците. \" Във връзка с това френският президент повтори позицията на своята страна, а именно, че Париж \"не приема, Асад да остане на сегашната си длъжност\".  Юлиян Марков", "date": "2018.10.28", "title": "ТАСС: Лидерите на Русия, Турция, Германия и Франция са определили приоритетите на действията в Сирия"}
{"url": "http://www.focus-news.net/news/2018/10/28/2583588/nimh-s-5-sm-sa-se-povishili-nivata-na-rekite-v-zapadnobelomorskiyat-baseyn.html", "text": "През последното денонощие водните нива на реките в Западнобеломорският басейн са останали без съществени изменения, сочи справка на сайта на  Националния институт по метеорология и хидрология  към БАН. Регистрираните изменения на водните нива в басейна са от -6 см до +5 см. Водните количества на реките в басейна са около праговете за ниски води. Днес и през следващите три дни речните нива в басейна ще останат без съществени изменения. Водните количества ще бъде под праговете за внимание.", "date": "2018.10.28", "title": "НИМХ: С 5 см са се повишили нивата на реките в Западнобеломорският басейн"}
{"url": "http://www.focus-news.net/news/2018/10/28/2583590/tass-rusiya-vavezhda-na-vaorazhenie-sistemata-za-radioelektronno-vazdeystvie-samarkand.html", "text": "Министерството на отбраната на Русия планира да инсталира и свърже към своята система за пренос на данни 16 комплекта електронна система за заглушаване (REP) „Самарканд“, предава  TACC . \r\nСпоред таблицата, посочена в обявлението за закрития търг, се планират 16 комплекса от три типа в 13 военни части в Калининград, Мурманск и други райони на Северозападна Русия, както и в Приморието (Далечния Изток). Срокът на договора е 10 ноември 2019 г.  Юлиян Марков", "date": "2018.10.28", "title": "ТАСС: Русия въвежда на въоръжение системата за радиоелектронно въздействие „Самарканд“"}
{"url": "http://www.focus-news.net/news/2018/10/28/2583589/pregled-na-mezhdunarodnite-novini-do-13-chasa-agentsiya-fokus.html", "text": "Стрелецът от Питсбърг е обвинявал евреите за мигрантския керван от Централна Америка, съобщава американският канал  CNN . \r\nФедералните прокурори предявиха и обвинения в омраза срещу  мъж от Пенсилвания, който според властите нахлу в синагогата в Питсбърг и откри огън, като уби 11 души. \r\nРобърт Бауърс, 46-годишен, от близкия до Питсбърг град Болдуин, се предаде на властите след стрелба в събота сутринта в синагогата \"Дървото на живота\". Вярва се, че е направил антисемитски изявления по време на стрелбата и е обвинявал евреи в публикации в социалните медии, които са в центъра на разследването, според федерален служител на правоохранителните органи. \r\nВ един пост в социална мрежа Бауърс твърди, че евреите помагат за транспортирането на членове на керваните от мигранти. Той вярва, че хората от керваните са склонни към насилие, защото бягат от  страни, в които имат насилие. Боуърс многократно нарича мигрантите \"нашественици\". \r\n*** Повече от един милион британци са се подписали под петиция за втори референдум за Брекзит, пише британското издание  The Independent . \r\nПетицията достигна един милион  в събота следобед, само три месеца след старта й и застоя в преговорите с Брюксел и нарастващата загриженост за вероятен Брекзит без споразумение или възможността за сделка, която не отговаря на очакванията на обществеността. \r\nТереза Мей отказва засега  да обмисли нов референдум - но въпросът може в крайна сметка да излезе от контрола й, с намаляването на вероятността премиерът да получи парламентарно одобрение  на евентуално договорено споразумение  с Брюксел \r\nПреди само седмица почти 700 000 души излязоха по улиците на Лондон с искане за втори референдум , най-голямата масова демонстрация, след протестите срещу участието на Великобритания във войната в Ирак. \r\nThe Independent стартира кампанията си \"Final Say\", за да осигури гласуване на резултата от преговорите с Брюксел  през юли, като имената под петицията бързо достигат на стотици хиляди. \r\n*** Министърът на вътрешните работи на Франция  Кристоф Кастанер разпореди засилване на охраната на синагогите в страната, предава  AFP . \r\n\"Наредих на префектите да увеличат бдителността си в районите, в които се намират синагогите, като се започне от неделя, включително защитата на събитията, планирани за този ден\", каза Кастанър на страницата си в социалната мрежа „Туитър“. Министърът също така подчерта, че \"антисемитизмът убива и няма граници\", а \"подлото нападение  срещу хората в Питсбърг е трагично доказателство за това\". \r\n\"Всички, както в нашата страна, така и в Питсбърг, трябва да работим заедно, за да се противопоставим на вълната от омраза\", каза министърът. Той също така изрази съболезнования и подкрепа на американския народ. \r\n*** \r\nb> Питсбърг.  Няма деца между 11-те жертви на нападението в синагогата в Питсбърг, пише на официалната интернет страница на американския телевизионен канал  CNN . \r\nВъоръжен мъж откри огън в синагогата \"Дървото на живота\" в град Питсбърг, Пенсилвания, в деня на почивка по еврейския календар и малко преди междинните избори в страната. Първата информация за стрелба  в синагогата постъпи  в 09:54 часа местно време (16:54 българско време), след пет минути полицейските части са пристигнали на мястото на инцидента. Двама полицаи бяха ранени, опитвайки се да спасят жертвите, а същият брой представители на специалните сили бяха ранени от куршуми в престрелка, пише CNN. \r\nСпоред последните данни 11 души са станали жертва на нападението. Освен четиримата представители на силите за сигурност, 51-годишна жена и 70-годишен мъж бяха ранени. Състоянието на последният се оценява като критично. \r\n\"Имаме 11 жертви, сред които няма деца\", информира Уендъл Хисрик, ръководител на отдела за обществена сигурност в Питсбърг. \r\nВ резултат на престрелка с полицейски служители нападателят е ранен сериозно и се е предал на полицията, като е откаран в болница. \r\nДжеф Финкелщайн, ръководител на еврейската федерация на района на Питсбърг, заяви, че в синагогата е имало няколко десетки богомолци. \r\nСтрелецът  е 46-годишният Робърт Бауърс.  Властите са убедени, че атаката е по антисемитски подбуди. Според CNN, Бауърс е бил ползвател на социалната мрежа \"Габ\", на чиято платформа често са били публикувани антисемитски постове. Малко преди трагедията той пише: \"Вече не мога да остана настрана, гледайки как се унищожава народът ми\". \r\nСпоред  медиите  Бауърс не крие враждебността си към членовете на еврейската диаспора, като ги обвинява за подкрепата на нелегалната имиграция в Съединените щати и силните позиции, които заемат в администрацията на  президента Доналд Тръмп. \r\nКакто съобщи представителят на отдела на ФБР в Питсбърг Боб Джонс, заподозреният е действал сам и няма предишни полицейски регистрации. Той е носел щурмова пушка и поне три пистолета. \r\nАмериканското министерство на правосъдието възнамерява да повдигне обвинения срещу Бауърс за престъпления , мотивирани от религиозна нетърпимост, за които той може да бъде осъден на смърт. \r\nСпоред CNN прокурорите в Западния окръг на щата Пенсилвания са повдигнали обвинения по 29 случая срещу нападателя. \r\nТой е обвинен в религиозни убеждения, довели  до смърт, по  11 случая, за използването на огнестрелни оръжия за убийство по време на престъпление – също за 11 случая. Останалата част от обвинителния акт се отнася до нанасяне на телесни повреди на представители на силите на реда и използването на огнестрелни оръжия. \r\n*** Започнаха изборите за провинциален парламент в германската провинция Хесен, предава  TACC . \r\nВ избирателните секции 4,4 милиона души в региона избират състава на местния парламент - Ландтаг. Според резултатите от гласуването в този субект на федерацията се очаква формирането на провинциално правителство. \r\nИзбирателните секции ще затворят в 18:00 часа (19:00 часа българско време). Непосредствено след това ще бъдат публикувани данните от екзитпола. \r\nНаблюдатели очакват  консервативният Християндемократически съюз (ХДС) на Ангела Меркел да спечели най-много гласове, но и да понесе забележима загуба в сравнение с последните избори през 2013 г. Социалдемократическата партия на Германия и Зелените може да разчитат на второто  място. Дясната популистка партия \"Алтернатива за Германия\" вероятно ще преодолее преградата от 5% и ще влезе в регионалния парламент. \r\nСоциолозите твърдят, че като цяло изборите ще бъдат белязани от загуби за класическите партии, което може да се отрази негативно върху работата на федералното правителство. \r\nВ Хесен, управлява коалиция от ХДС и Зелените правила. Сега, най-вероятно, те ще трябва да намерят трети партньор за правителствения съюз, за да имат парламентарно мнозинство. Премиерът Волкер Буфие е близък съюзник на Меркел. \r\n*** Гръцкият и италианският президент посетиха Солун, като Гърция отбелязва включването си във Втората световна война, пише електронната страница на гръцкия вестник  Kathimerini . \r\nOтказът на страната да капитулира пред италианския ултиматум на 28 октомври 1940 г е начало  на участието на страната  във  Втората световна война. Президентите на двете страни Прокопис Павлопулос и Серджо Матарела отбелязаха датата в Солун. \r\nДвамата президенти  бяха сред десетките високопоставени лица, присъстващи на военния парад в северния гръцки град. \r\nСлед това те ще отпътуват до Кефалония, за да почетат италианските войници от дивизията Акви, които бяха екзекутирани от германски войски на йонийския остров през септември 1943 г., след оттеглянето на Италия от войната. \r\nСпоред съобщения от миналата седмица се предполага, че италианският президент ще направи официално извинение за страданията на гръцкия народ по време на войната по време на еднодневното му посещение в страната. \r\nНяколко групи, междувременно, организираха протестни митинги в района  на военния парад в северния пристанищен град, за да протестират срещу Договора за промяна на името на Македония. \r\n*** Президентът на Полша повтори в неделя искането на страната му за Германия да плати репарации за Втората световна война, дни преди министри от Берлин и Варшава да проведат двустранни разговори пред неделното издание на най-продавания в Германия вестник Bild, цитиран от  AFP . \r\n\"Според мен плащанията за репарации не са тема, която е приключена\", каза Анджей Дуда  \r\nПозовавайки се на два доклада, един от бившия президент Лех Качински и друг от полския парламент, Дуда каза, че \"вредата, причинена по време на войната, никога не е компенсирана\". \r\nТой посочи специално към столицата Варшава, която e била \"разрушена до земята\" от германските войски. \r\n\"Това е въпрос на истина и отговорност\", каза Дуда. \r\nБерлин често отхвърля исканията за военни репарации в миналото, заявявайки, че Полша официално се е отказала от такива искания през август 1953 г. \r\nНо консервативната партия, която е на  власт във Варшава, твърди, че страната им е била принудена да подпише документа от Съветския съюз.", "date": "2018.10.28", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/10/28/2583586/bisera-borisova-psiholog-pri-nyakoi-hora-diskomfort-ot-smyanata-na-vremeto-preminava-sled-3-dni-a-pri-drugi-sled-sedmitsa.html", "text": "При някои хора дискомфорт от смяната на времето преминава след 3 дни, а при други след седмица. Това каза за  Радио „Фокус“ – Пирин  Бисера Борисова, психолог. По думите ѝ причината за това е, че човешкото тяло е така устроено, че постепенно се настройва към промените. „Няма какво да се направи, не можем да променим природата“, каза още Борисова. Тя добави, че подобен стрес причиняваме на психиката си ѝ когато пътуваме в страни, които са в различни часови пояси. „Разбира се, зависи и от разликата във времето – ако става въпрос за 2 часа разлика, това не е чак такъв проблем и човек се настройва, но ако говорим за 7-8 часа разлика, тогава хората преодоляват по-трудно часовата разлика“, добави Борисова. Според нея преодоляването на разликите в часовото време е строго индивидуално за всеки. „Няма някакво правило, което да важи за всички хора, но по принцип отнема време“, допълни Борисова. \r\nЛивия НИОВА", "date": "2018.10.28", "title": "Бисера Борисова, психолог: При някои хора дискомфорт от смяната на времето преминава след 3 дни, а при други след седмица"}
{"url": "http://www.focus-news.net/news/2018/10/28/2583593/metodi-biserkov-istorik-petrichkiyat-intsident-ot-1925-godina-e-mnogo-pokazatelen-za-vazmozhnostite-na-mezhdunarodnata-obshtestvenost-da-reagira-na-takiva-konflikti.html", "text": "Петричкият инцидент от 1925 година е един не много широко известен факт в българската история, но е много показателен за възможностите на международната общественост да реагира на такива конфликти, а също и за реалното състояние на България след Първата световна война. Това каза за  Радио „Фокус“-Пирин  Методи Бисерков, историк и началник на Дирекция „Образование и култура“ към Община Петрич. Той посочи, че причината за инцидента е едно навлизане в района на Пост №1 при прохода Демир капия на гръцки часовой, който преминава на българска територия и започва да разрушава изкоп за кладенец. По думите му след това възниква стрелба, при която гръцкият граничар и един офицер са убити. „В този много труден момент, когато и българското правителство води тежки преговори за запазване на териториалната цялост на държавата, отговорът, който последва гръцкото нашествие е даден от самите хора в Петрич и от четите на ВМРО. На 22 октомври без да бъде обявена война от страна на Гърция, гръцки войски на Трети гръцки армейски корпус, нахлуват на територията на България, като те се разпростират на един фронт, дълъг около 40 км от прохода Демир Капия до пост №15 при село Лехово“, отбеляза Бисерков. Той подчерта, че гърците успяват да навлязат на 8 км в българска територия и да завземат селата Кулата, Марино поле, Чучулигово, Враня, Петрово, Тополница и Дрангово. По думите му завладените села са подложени на масово унищожение – къщите са ограбени, добитъкът е отвлечен, има убити хора и опожарени къщи. Бисерков допълни, че след въздушни наблюдения и атаки на самолетите, артилерията на гърците започва да обстрелва и град Петрич на 22 октомври. „Съответно самоорганизирани под командването на Иван Гюруков, на място идването и на струмишкия окръжен войвода Въндев, около 500 българи от града, заедно със селски милиции, успяват да се разположат в подстъпите към Петрич и да спрат. Следват няколко дневни сражения, в които българите успяват да отблъснат гръцкото нашествие“, добави той. Експертът каза още, че междувременно Министерски съвет сезира Обществото на народите, като Гърция и България са предупредени незабавно да прекратят бойните действия. Той отбеляза, че също така се изпращат военни аташета на Франция, Великобритания и Италия, и на 29 октомври Гърция започва да изтегля своите войски. „Тоест в рамките на 10 дни се разразяват действия, които са от типа на една малка война, която оставя опожарени села, отвлечен добитък, избити невинни хора и съсипана селскостопанска продукция“, заключи Методи Бисерков. \r\nНатали СТЕФАНОВА", "date": "2018.10.28", "title": "Mетоди Бисерков, историк: Петричкият инцидент от 1925 година е много показателен за възможностите на международната общественост да реагира на такива конфликти"}
{"url": "http://www.focus-news.net/news/2018/10/28/2583591/vesela-hristova-turisticheski-kompleks-akve-kalide-burgas-prez-noemvri-v-kompleksa-mozhe-da-bade-vidyan-kamenen-nadpis-ot-vremeto-na-imperator-neron.html", "text": "През ноември в музея може да бъде видян каменен надпис от времето на император Нерон. Това каза за  Радио „Фокус“ – Бургас  Весела Христова, управител на туристически комплекс „Акве Калиде“- Бургас. По думите ѝ това е артефакт, открит наскоро и разчетен от проф. Шаранков. \r\n„Този каменен надпис промени информацията, която археолозите имаха за началото на строежа на римските терми в Акве Калиде и върна назад датировката към 1-ви век и управлението на император Нерон“, каза още Христова. Тя допълни, че вероятно строежът на термите е започнал още през средата на първи век – около 66-68 година. \r\n„Артефактът ще бъде изложен в нашия музей и ще ни гостува от Деня на будителите до 30-ти ноември“, добави управителят. Тя каза още, че благодарение и на Регионалния исторически музей в Бургас „камъка на Нерон“ ще може да бъде видян в музея на туристически комплекс „Акве калиде“. \r\nМария ГЕОРГИЕВА", "date": "2018.10.28", "title": "Весела Христова, туристически комплекс „Акве Калиде“- Бургас: През ноември в комплекса може да бъде видян каменен надпис от времето на император Нерон"}
{"url": "http://www.focus-news.net/news/2018/10/28/2583581/milena-markovska-gradska-biblioteka-paisiy-hilendarski-asenovgrad-natsionalnata-sedmitsa-na-cheteneto-v-bibliotekata-premina-pri-golyam-interes-ot-strana-na-obshtestvenostta.html", "text": "Националната седмица на четенето в Градската библиотека „Паисий Хилендарски“ в Асеновград премина при голям интерес от страна на обществеността. Това каза за  Радио „Фокус“ – Пловдив  директорът на културната институция Милена Марковска. „Независимо, че основните функции и задачи на библиотеката са именно да насърчава четенето през цялата година с всички свои програми, през тази седмица се забеляза много голям интерес от страна на училищата и детските градини за посещение и провеждане на часове  в библиотеката. Тъй като някои от училищата извън града не могат да посетят библиотеката, ние изпълнихме ролята си на „пътуваща библиотека“ и запознахме децата по различни теми, свързани с четенето. Също така наши гости бяха ученици от град Куклен, които останаха впечатлени от нашата библиотека – от интериора, от мащаба на културната институция и от часа, който проведохме с тях.  Детските градини проявиха голям интерес и с децата успяхме да направим много книжки, да четем приказки, да направим много игри и да се забавляваме“, разказа Милена Марковска. Тя добави, че преди месец за Детския отдел на Градската библиотека в Асеновград са били закупени барбарони. „Децата много харесаха тази придобивка и всички забелязаха, че има нови неща в библиотеката. Целта е да им е по-удобно да четат и да предизвикат засилен интерес“, коментира Марковска. Тя обобщи, че отзвукът след участието на библиотеката в Националната седмица на четенето е изключително положителен. \r\nТони МИХАЙЛОВ", "date": "2018.10.28", "title": "Милена Марковска, Градска библиотека „Паисий Хилендарски“-Асеновград: Националната седмица на четенето в библиотеката премина при голям интерес от страна на обществеността"}
{"url": "http://www.focus-news.net/news/2018/10/28/2583592/milena-markovska-biblioteka-paisiy-hilendarski-asenovgrad-izlozhbata-tayniyat-kod-na-balgarskata-shevitsa-shte-bade-predstavena-v-mnogo-naseleni-mesta-prez-2019-godina.html", "text": "Изложбата „Тайният код на българската шевица“, част от реализацията на проект „Завръщане към корените“ на Градската библиотека „Паисий Хилендарски“ в Асеновград, ще бъде представена в много населени места в страната през 2019 година. Това каза за  Радио „Фокус“ – Пловдив  директорът на библиотеката Милена Марковска. Тя посочи, че официалното й представяне ще се състои на 30 октомври от 17.30 часа в културната институция, като част от празничната програма на Общината по повод Деня на народните будители. „След като изложбата бъде представена в Асеновград, най-вероятно в началото на следващата година, когато Пловдив ще е европейска столица на културата, ще гостува в Етнографския музей там. Също така, като пътуваща изложба ще посети много населени места в страната. Самата изложба съдържа текстове, посветени на различните знаци и символи, като освен това има изображения на различни шевици и на керамични съдове, върху които има същите символи. Идеята на изложбата е да покаже на зрителя каква е връзката между шевицата и керамиката и че тези символи стоят в основата на древните вярвания“, каза Марковска. \r\n„Нашата библиотека приключва последния етап на проекта „Завръщане към корените“. По този повод, освен откриването на изложбата, част от програмата на този най-светъл български празник ще бъде и кръгла маса под надслов „Роля и значение на шевицата в традиционната българска култура“. В събитието, което ще се проведе също на 30 октомври от 15.30 часа, ще вземат участие известни учени. Кръглата маса ще даде една по-пълна картина за символиката на шевицата. Гост ще бъде д-р Юлия Боева, която има редица научни трудове по темата за символиките в българската шевица. Както знаем, шевицата е много важна част от традиционната българската култура и е отстояла през вековете и превратностите на нашата историческа съдба. Особена важност в шевицата представляват знаците и символиката, която тя съдържа“, посочи Милена Марковска. Тя коментира още, че чрез реализирането на проекта „Завръщане към корените“ Градската библиотека „Паисий Хилендарски“ в Асеновград, съвместно с партньорите си по проекта, е успяла да насочи вниманието на местната общност към традиционната българска култура и в частност към шевицата. \r\nТони МИХАЙЛОВ", "date": "2018.10.28", "title": "Милена Марковска, Библиотека „Паисий Хилендарски“-Асеновград: Изложбата „Тайният код на българската шевица“ ще бъде представена в много населени места през 2019 година"}
{"url": "http://www.focus-news.net/news/2018/10/28/2583595/ria-novosti-v-braziliya-zapochna-glasuvaneto-vav-vtoriya-tur-na-prezidentskite-izbori.html", "text": "В Бразилия започна гласуването във втория тур на  президентските избори, предава  РИА Новости . \r\nХиляди избирателни секции отвориха в неделя сутринта в Бразилия за началото на втория тур на президентските избори. \r\nСпоред избирателните органи на Бразилия, гласуването ще се проведе от 8 часа местно време (от 13:00 часа българско време) до 17:00 часа (22:00 часа българско време). Първите резултати от преброяването на гласовете Висшият избирателен съд обещава да публикува в 19.00 часа местно време (24:00 часа българско време). \r\nОбщо право на глас имат 147.3 милиона души. Освен това гласуването е задължително за онези, чиято възраст е 18-70 години, но санкцията за невъзможността да се яви е символична - един долар. По желание гражданите на възраст 16-17 години и тези над 70 години могат да гласуват. \r\nПървият тур на изборите се проведе на 7 октомври. След като победителят не бе определен, първите двама кандидати отидоха на  втория кръг според резултатите от преброяването на гласовете - крайнодесния кандидат от Социално-либералната партия Жаир Болсонаро  и кандидата от лявата  Работническа партия Фернандо Адад. Първият сечели  46%, а вторият - 29,3%. \r\nПроучванията на общественото мнение сочат Болсонаро като фаворит в деня на изборите - проучване на Datafolha показва, че 56% от отговорилите са готови да гласуват за Болсонаро и 44% са склонни да гласуват за Адад.  Юлиян Марков", "date": "2018.10.28", "title": "РИА Новости: В Бразилия започна гласуването във втория тур на  президентските избори"}
{"url": "http://www.focus-news.net/news/2018/10/28/2583600/shumen-mobilnata-izlozhba-na-regionaleniya-istoricheski-muzey-e-otlichena-na-panaira-na-muzeynite-izlozhbi-v-ruse.html", "text": "Изложбата „Светлописците на Шумен“ на Регионален исторически музей – Шумен бе отличена по време на Панаира на музейните изложби в Русе за принос в популяризиране на нематериалното културно наследство. Това съобщиха от  музея . Тя проследява развитието на фотографското изкуство в града от края на XIX до средата на ХХ в. чрез веществени материали – копирно-прожекционен апарат с пламък от края на XIX в., магнезиеви светкавици, печатна машина с воден знак на фотографската фирма, рол преси, различни фотоапарати, майсторски свидетелства, оригинални снимки с фотографски инициали и любопитни факти. За първи път „Светлописците на Шумен“ бе експонирана в Регионален исторически музей – Шумен миналата есен, като успоредно с нея се проведоха тематични дарителска акция и фотоконкурс. Изложбата предизвика интереса на музейната колегия още тогава и гостува на други музеи в страната. В тазгодишното издание на Панаира на музейните изложби участие взеха над 100 специалисти от България, Великобритания, Хърватска, Сърбия и Македония. Негови организатори са Министерство на културата, Регионален исторически музей – Русе и Община Русе, в партньорство с Регионален център за опазване на нематериалното културно наследство в Югоизточна Европа под егидата на ЮНЕСКО, Асоциация на Клубовете „Приятели на музея“ и с подкрепата на Сдружение „Български музеи” и Сдружение „Толкова близо, толкова далече”.", "date": "2018.10.28", "title": "Шумен: Мобилната изложба на Регионаления исторически музей е отличена на Панаира на музейните изложби в Русе"}
{"url": "http://www.focus-news.net/news/2018/10/28/2583599/premierat-boyko-borisov-darzhavata-nikoga-ne-e-bila-v-po-dobra-konditsiya-protivnitsite-na-segashnoto-upravlenie-sa-sreshtu-ustoychivoto-razvitie-na-stranata.html", "text": "Държавата никога не е била в по-добра кондиция от сега. Тези, които са срещу сегашното управление на практика са и срещу устойчивото развитие на икономиката и обществото в България. Това каза премиерът Бойко Борисов в началото на извънредното правителствено заседание, на което се обсъждат проектобюджетите за следващата година, предаде репортер на  Агенция „Фокус“ . „Както казва Владислав Горанов: „когато цифрите говорят, и най-големите критици трябва да се съобразят с това“. Не че им казвам да запазят радиомълчание, а да говорят в цифри“, коментира премиерът. „За здравеопазване има половин млрд. повече, за образование - над половин млрд. повече. Помощите за отопление се увеличават с 50% заради нарастването на цените на горивата. За хората с увреждания има 150 млн. лева, което поехме като ангажимент. Благодарим на парламента за бързите действия и за приемането на закона за криминализиране на нелегалното производство на цигари“, обясни Бойко Борисов. „Изпълняваме и ангажиментите си към НАТО, както и приетия Национален план за повишаване на разходите за отбрана до 2% от БВП до 2024 година. За 2019 година разходите по отбрана са 1,58 от БВП. Гарантирани са средства за трите проекта за модернизация, за самолети, кораби и бойна техника за Сухопътни войски. Това ще даде възможност да се повишат отбранителните способности на Въоръжените сили“, каза още Бойко Борисов. „Истински се надявам най-сетне да се сложи ред и във ВВС. При огромния брой хеликоптери и самолети, които сме накупували през годините, на последното учение „Тракийски меч“ се наложи да използваме американските хеликоптери“, коментира премиерът. \r\nБиляна ИВАНОВА", "date": "2018.10.28", "title": "Премиерът Бойко Борисов: Държавата никога не е била в по-добра кондиция - противниците на сегашното управление са срещу устойчивото развитие на страната"}
{"url": "http://www.focus-news.net/news/2018/10/28/2583596/sport-el-klasiko-partiya-shah-no-bez-tsarete.html", "text": "Партия шах, но без царете. Така мнозина описват предстоящото дерби №177 в историята на Примера дивисион (начален час 17:15) заради отсъствието на големите фигури в него от последните 10 години - Меси и Кристиано Роналдо. По повод днешния сблъсък българската легенда на каталунците Христо Стоичков взе интервю от самия Пеп Гуардиола, който най-напред бе съотборник с Камата в Дрийм тима на Йохан Кройф, а след това написа и най-златните страници в историята на клуба като треньор. В момента специалистът е начело на Ман Сити, но не отказа да направи кратка дисекция на Ел Класико пред микрофона на пловдивчанина и неговия мексикански канал Univision: \"Съперникът на Барса започна добре сезона. Макар че сега се намира в слаб период, накрая пак ще бъде някъде близо до върха. Примера дивисион имаше късмета в продължение на дълго години да се наслади на съперничеството на тези двама невероятни футболисти (Кристиано и Меси). Те помогнаха на испанския футбол да се развива. Лео играе много и по принцип не се контузва, но този път имаше лош късмет. Той със сигурност ще се завърне в това дерби, очаквам да не се пенсионира скоро\", коментира Пеп по повод липсата на големите звезди в днешното Ел Класико. \"Едно дерби винаги има специален характер и няма фаворит в него. Това е Мачът на седмицата в цяла Европа и ще бъде интересно да се гледа. При всички положения Барселона има леко предимство от факта, че е домакин в Ел Класико. Не забравяйте, че това винаги има значение. С Кристиано или без него, Реал Мадрид все още е един топотбор, но те загубиха много от продажбата на португалеца в Ювентус - 50-60 гола на сезон. Роналдо е един страхотен футболист, който носеше не само голове на Белия балет, а и асистенции в много важни моменти. Мисля, че точно в тези важни моменти той е незаменим в състава на Реал\", категоричен е Пеп.", "date": "2018.10.28", "title": "Спорт: \"Ел Класико\" - Партия шах, но без царете"}
{"url": "http://www.focus-news.net/news/2018/10/28/2583602/predsedatelyat-na-narodnoto-sabranie-tsveta-karayancheva-izprati-saboleznovatelen-adres-do-predsedatelya-na-kamarata-na-predstavitelite-na-kongresa-na-saedinenite-amerikanski-shtati.html", "text": "Председателят на Народното събрание Цвета Караянчева изпрати съболезнователен адрес до председателя на Камарата на представителите на Конгреса на Съединените американски щати. Това съобщиха от пресцентъра на  Народното събрание . В него тя осъжда остро нападението в синагогата „Дървото на живота“ в Питсбърг, САЩ. Този варварски акт е тежко посегателство срещу свободата, ценностите на демокрацията и толерантността, пише Цвета Караянчева. „В този момент повече от всякога трябва да бъдем единни в нашата обща солидарност, да бъдем още по-безкомпромисни в борбата срещу насилието над невинни граждани“, се казва в съболезнователния адрес.  \r\nПредседателят на парламента изразява надежда за скорошно възстановяване на ранените граждани.", "date": "2018.10.28", "title": "Председателят на Народното събрание Цвета Караянчева изпрати съболезнователен адрес до председателя на Камарата на представителите на Конгреса на Съединените американски щати"}
{"url": "http://www.focus-news.net/news/2018/10/28/2583594/premierat-boyko-borisov-byudzhetat-za-2019-godina-e-edin-ot-nay-ambitsioznite-ot-nachaloto-na-prehoda.html", "text": "Заседанието ни днес е, за да дебатираме бюджета за следващата година. Старали сме се да го направим така, че да отговаря на предизборните ни обещания и програмата ни с „Обединени патриоти“. Това е един от най-амбициозните бюджети, които са правени от началото на Прехода. Това каза премиерът Бойко Борисов в началото на извънредното правителствено заседание, на което се обсъждат проектобюджетите за следващата година, предаде репортер на  Агенция „Фокус“ . „Поехме ангажимент БВП да достигне 110 млрд. до края на мандата. Още за 2019 г. разчетите показват, че той възлиза на 116 млрд., а до края на мандата на 133 млрд.“, посочи той. „На политическите ни опоненти можете да им говорите само в цифри“, коментира премиерът. „Говореше се, че искаме да задължим следващите поколения, а то е точно обратното. Рекордно нисък е външният дълг. Третият най-нисък в ЕС“, обърна внимание Бойко Борисов и уточни, че в края на мандата външният дълг ще стане най-ниския в ЕС. „Както обещахме увеличаваме минималната работна заплата, тя ще бъде 560 лева, а през 2021 година-650 лева“, обясни премиерът. „Министър Кралев, как беше Кубрат снощи. Да го поздравиш специално“, коментира Бойко Борисов. \r\nБиляна ИВАНОВА", "date": "2018.10.28", "title": "Премиерът Бойко Борисов: Бюджетът за 2019 година е един от най-амбициозните от началото на Прехода"}
{"url": "http://www.focus-news.net/news/2018/10/28/2583598/veliko-tarnovo-kragla-masa-pod-nadslov-cheteneto-prodalzhava-zakri-natsionalnata-sedmitsa-na-cheteneto-v-oblastta.html", "text": "Националната седмица на четенето в област Велико Търново се закри с организирана от Регионално управление на образованието – Велико Търново кръгла маса под надслов „Четенето продължава…“, съобщиха от  Регионалното управление на образованието . Специални гости на събитието бяха проф. д-р Любомира Попова – областен управител на област Велико Търново, Рени Рангелова – държавен експерт в Министерството на образованието и науката, д-р Иван Александров – директор на Регионална библиотека „П. Р. Славейков“, Антоанета Андреева – областен координатор на Съюза на българските учители, проф. дфн Иван Харалампиев, представители на общини от област Велико Търново, директори на детски градини и училища от областта. \r\nПроф. Иван Харалампиев разказа на участниците историята и традициите на Търновската книжовна школа и запозна младите хора с миналото на град Велико Търново. \r\nСлед представянето инж. Розалия Личева – началник на Регионално управление на образованието – Велико Търново връчи специални грамоти и награди за най-уникалните проекти от конкурсите, организирани от РУО – Велико Търново по повод Националната седмица на четенето „Книгата, която няма да забравя“ на Венелин Христов, ученик от СУ „Николай Катранов“ – гр. Свищов и „Търновска книжовна школа – минало, традиции, бъдеще“ на ученичките от ОУ „Св. Климент Охридски“ – гр. Павликени Василена Ненова и Емилия Ценкова. \r\nОбластният управител на област Велико Търново, проф. д-р Любомира Попова, връчи специални грамоти на изявени ученици в областта на четенето – Виктория Обрешкова от СУ „Вела Благоева“ – гр. Велико Търново за най-четящо дете през 2018 г.; Венцислав Колев – СУ „Емилиян Станев“ – Велико Търново за дебютна книга „Историите на Венци. Един различен свят“ и Иванета Петкова – ПГТ „Д-р Васил Берон“ – Велико Търново за дебютна книга „Заточена любов“. \r\nКръглата маса беше закрита с дискусия между участниците и музикален поздрав на учениците от СУ „Емилиян Станев“ – Велико Търново.", "date": "2018.10.28", "title": "Велико Търново: Кръгла маса под надслов „Четенето продължава…“ закри Националната седмица на четенето в областта"}
{"url": "http://www.focus-news.net/news/2018/10/28/2583597/ani-gegova-odk-petrich-sled-kato-turskoto-komandvane-napuska-petrich-komitetat-na-vmro-v-petrich-poema-sadbata-na-grada-v-svoi-ratse.html", "text": "След като турското командване напуска Петрич, комитетът на ВМРО в Петрич поема съдбата на града в свои ръце. Това каза в интервю за  Радио „Фокус“-Пирин  Ани Гегова, ръководител на клуб „Родолюбие“ в Център за подкрепа на децата – Общински детски комплекс в Петрич. По думите й съвместно с членовете на Българската духовна община, в дома на председателя на общината – архиерейският наместник йеромонах Климент Кьосев, взема решение да се призове цялото население да участва в отбраната на града при евентуално нахлуване на отстъпващите турски орди. „Изпратен е куриерът Андон Малчев от село Старчево, който да се срещне с капитан Парапанов. Още с пристигането на Малчев, капитан Парапанов дава нареждане четата да бъде готова за поход към Петрич. Призовани са и много селяни с оръжие в ръка. Създават се милиции, предимно от петричкото село Кърналово“, посочи тя. Ани Гегова отбеляза, че комитетът на ВМРО в града и общинарите много бързо са уведомени за пристигането на капитан Парапанов и неговият отряд, след което веднага е организирано посрещане. Тя уточни, че начело са Тодор Стоянов, Мите Аргилов, Георги Чапразов, Иван Тилятинов и Стоян Трушков. „Отрядът пристига в Петрич пред дюкяна на Иван Мишков и е разквартируван в града. Сутринта на 28 октомври в града влиза и четата на ВМРО с войвода Мите Агликин“, коментира Гегова. Тя подчерта, че на следващия ден – 29 октомври 1912 година на общоградски митинг е конституирана и свободната българска администрация – околийска и градска, като начело на околийското управление застават изтъкнатите учители и граждани Иван Тилятинов, Тодор Стоянов, Стоян Трушков, Иван Тодоров и Андон Малчев, а За кмет е избран Михо Попов с помощници Зия Бей и Януш Стойчев. Гегова каза още, че за комендант на града е обявен капитан Никола Парапанов. \r\nНатали СТЕФАНОВА", "date": "2018.10.28", "title": "Ани Гегова, ОДК-Петрич: След като турското командване напуска Петрич, комитетът на ВМРО в Петрич поема съдбата на града в свои ръце"}
{"url": "http://www.focus-news.net/news/2018/10/28/2583604/pazardzhik-natovareno-e-dvizhenieto-po-vhodno-izhodnite-arterii-v-grada.html", "text": "Натоварено е движението по входно-изходните артерии в Пазарджик и по околовръстния път, предаде репортер на  Радио „Фокус“ – Пазарджик . Вече има колони от автомобили, по пътя от и до АМ „Тракия“. На места се образуват струпвания от  автомобили, движещи се по посока Пазарджик, които се прибират от Велинград, Белово, Пещера, Батак,  и от други  места в областта. Пътните настилки са сухи. Патрули на „Пътна полиция“ има край сградата на затвора, на разклона за Мало Конаре, на изхода на село Звъничево и на Септемврийски ханчета. \r\nРадослава МУРДЖЕВА", "date": "2018.10.28", "title": "Пазарджик: Натоварено е движението по входно-изходните артерии в града"}
{"url": "http://www.focus-news.net/news/2018/10/28/2583606/sport-parvoto-el-klasiko-na-hulen-lopetegi-kato-trenyor-mozhe-da-se-okazhe-posledno.html", "text": "Първото Ел Класико на Хулен Лопетеги като треньор на столичани може да се окаже и последно за него. Наставникът на Белия балет е заплашен от уволнение. Затова баският специалист отчаяно се нуждае от победа, за да обърне кошмарната кампания на лос бланкос. В същото време в Барса горят от желание да покажат, че могат да бият вечния съперник и без голямата си звезда Лионел Меси. Успехът над Интер в ШЛ успя да убеди лос кулес, че в отбора има живот без аржентинеца. В негово отсъствие погледите в атаката ча блаугранас ще сочат към л.уис Суарес. Той почти винаги бележи в Ел Класико, докато в Каталуня се надъхват: 'От това дерби може да загуби само Реал. Пред Барса се открива рядката възможност да унищожи своя съперник, защото евентуален провал на \"Hoy Камп\" може да доведе до невиждана в последните години криза в мадридския гранд\". Бившият играч, треньор и директор на лос бланкос Хорхе Валдано също коментира сблъсъка пред BelN. Неговото мнение до голяма степен е като това на Гуардиола: \"По-лесно е да се обяснят лошите резултати на Реал, тъй като загуби 50-те гола на сезон, които осигуряваше Роналдо. Колебанията на Барса са по-голяма загадка, защото отборът е no-сработен и има същия треньор. Явно е трудно да запазиш постоянство на всеки 3 дни. Достатъчно е двама или трима да не са на ниво и това веднага се отразява на играта и резултатите. Барса допуска много голове, Пи-ке изглежда разсеян от началото на сезона. Още не знаем кой е човекът до Ракитич и Бускетс в средата. Това води до несъответствия, които се плащат скъпо. В отбори като Реал Мадрид и Барса търпение никога не е имало. Барса загуби Иниеста и Шави, но не смятам, че е загубил стила си, защото все още се стреми да играе атакуващо. Това е мач с глобален интерес. Не просто футболен двубой, а събитие\", завърши Валдано.", "date": "2018.10.28", "title": "Спорт: Първото \"Ел Класико\" на Хулен Лопетеги като треньор може да се окаже последно"}
{"url": "http://www.focus-news.net/news/2018/10/28/2583605/simonida-katsarska-makedoniya-vlizaneto-v-es-prez-2025-godina-e-optimistichen-stsenariy.html", "text": "Влизането в ЕС през 2025 година е оптимистичен сценарий, заяви  Симонида Кацарска – от Института за европейска политика в Скопие в интервю за македонската редакция на радио  “Свободна Европа“ .  \r\nМакедония, ако работи по реформите, би могла да изпълни критериите за членство в ЕС през 2023 г., което означава, че 2025 г. ще бъде реалистична дата за членство, но както знаем, тази дата е оптимистична, защото въпреки желанието на региона,в  ЕС има голям скептицизъм относно даването на дати, твърди Симонида Кацарска . \r\nИзвестно неписано правило последните няколко години, ако базираме своите очаквания на напредъка  на Сърбия и Черна гора, е откриването на две глави на междуправителствена конференция, която се провежда  два пъти годишно, т.е. това биха били четири глави годишно. Ако разгледаме техния пример, преговорите ще продължат до осем години. Македония по отношение на законодателството, съвместимостта му с ЕС, е на етапа, на който са Сърбия и Черна гора в този момент, което означава, че те преговарят от няколко години и че Черна гора е отворила повече от 30 от 35-те глави. \r\nВероятно края на 2027-2030 г. са по-реалистични  дати, въпреки че съответните изследвания в тази област, въз основа на  модели, основани на разширяването през 2004 и 2007 г., потвърждават, че единствената страна в този регион, която може да изпълни критериите на ЕС и да бъде готова толкова, колкото присъединилите се  през 2004 г. страни, като имаме за пример Естония и частично Словения, е Република Македония, заяви Кацарска.  Юлиян Марков", "date": "2018.10.28", "title": "Симонида Кацарска (Македония): Влизането в ЕС през 2025 година е оптимистичен сценарий"}
{"url": "http://www.focus-news.net/news/2018/10/28/2583603/nezavisen-makedoniya-ochakva-se-antonio-miloshovski-da-stane-zamestnik-predsedatel-na-vmro-dpmne.html", "text": "Очаква се Антонио Милошовски да стане заместник-председател на ВМРО-ДПМНЕ на мястото на сваления Митко Янчев, пише скопското издание  Независен . \r\nИнформацията от вътрешни източници от партията показват, че срещите между него и Мицковски са зачестили в последните дни и всички недоразумения са преодолени. Твърди се, че Милошовски е дал подкрепата си за позицията на лидера на партията в критичните моменти около гласуването на  промените на конституцията, бъдещите президентските избори и провеждането на предсрочни избори, които могат да се насрочат заедно с президентските през пролетта. \r\nВ този контекст, според \"Независен\", Милошоски се е съгласил да бъде новият заместник-председател на партията, т.е. да заеме мястото на освободения Митко Янчев. Смята се , че бившият министър има голям опит в политиката, добре познава парламентарната практика и процедура, а като предимство се счита и това, че пръв от депутатите на ВМРО-ДПМНЕ  ясно и без колебание декларира, че ще бойкотира референдума. \r\n\"Нямам коментар\", отговори Милошовски на въпроса дали е вярно, че ще стане третият заместник-председател на ВМРО-ДПМНЕ, заедно с Александър Николовски и Владо Мисайловски.  Юлиян Марков", "date": "2018.10.28", "title": "„Независен“ (Македония): Очаква се Антонио Милошовски да стане заместник председател на ВМРО-ДПМНЕ"}
{"url": "http://www.focus-news.net/news/2018/10/28/2583607/veliko-tarnovo-kragla-masa-pod-nadslov-cheteneto-prodalzhava-zakri-natsionalnata-sedmitsa-na-cheteneto.html", "text": "Националната седмица на четенето в област Велико Търново се закри с организирана от Регионално управление на образованието – Велико Търново кръгла маса под надслов „Четенето продължава…“, съобщиха от  Регионалното управление на образованието . Специални гости на събитието бяха проф. д-р Любомира Попова – областен управител на област Велико Търново, Рени Рангелова – държавен експерт в Министерството на образованието и науката, д-р Иван Александров – директор на Регионална библиотека „П. Р. Славейков“, Антоанета Андреева – областен координатор на Съюза на българските учители, проф. дфн Иван Харалампиев, представители на общини от област Велико Търново, директори на детски градини и училища от областта. Проф. Иван Харалампиев разказа на участниците историята и традициите на Търновската книжовна школа и запозна младите хора с миналото на град Велико Търново. След представянето инж. Розалия Личева – началник на Регионално управление на образованието – Велико Търново връчи специални грамоти и награди за най-уникалните проекти от конкурсите, организирани от РУО – Велико Търново по повод Националната седмица на четенето „Книгата, която няма да забравя“ на Венелин Христов, ученик от СУ „Николай Катранов“ – гр. Свищов и „Търновска книжовна школа – минало, традиции, бъдеще“ на ученичките от ОУ „Св. Климент Охридски“ – гр. Павликени Василена Ненова и Емилия Ценкова. Областният управител на област Велико Търново, проф. д-р Любомира Попова, връчи специални грамоти на изявени ученици в областта на четенето – Виктория Обрешкова от СУ „Вела Благоева“ – гр. Велико Търново за най-четящо дете през 2018 г.; Венцислав Колев – СУ „Емилиян Станев“ – Велико Търново за дебютна книга „Историите на Венци. Един различен свят“ и Иванета Петкова – ПГТ „Д-р Васил Берон“ – Велико Търново за дебютна книга „Заточена любов“. Кръглата маса беше закрита с дискусия между участниците и музикален поздрав на учениците от СУ „Емилиян Станев“ – Велико Търново.", "date": "2018.10.28", "title": "Велико Търново: Кръгла маса под надслов „Четенето продължава…“ закри Националната седмица на четенето"}
{"url": "http://www.focus-news.net/news/2018/10/28/2583601/premierat-boyko-borisov-nad-polovin-mlrd-poveche-sa-sredstvata-za-obshtinite-v-byudzheta-za-2019-g-predimno-za-severna-balgariya.html", "text": "В бюджета за следващата година има над половин милиард повече за общините, предимно за Северна България. Ръстът на изравнителната субсидия за Северозападна България е над 114%. Това каза премиерът Бойко Борисов в началото на извънредното правителствено заседание, на което се обсъждат проектобюджетите за следващата година, предаде репортер на  Агенция „Фокус“ . „Приоритетно има средства за развитие на уличната мрежа и общинските пътища“, изтъкна той. „Без да подменяме данъчната политика и благодарение на усилията на правителството има стабилен икономически растеж. Приходите в бюджета нарастват до над 4,5 млрд. лева“, заяви премиерът. Той уточни, че в бюджета са заложени 7 млн. лева има за деца сираци, както и 19 млн. повече за култура. „140 млн. лева сложихме и за свлачищата, защото при тези резки температурни амплитуди се оказва, че те непрекъснато се активизират“, каза още министър-председателят Борисов. \r\nБиляна ИВАНОВА", "date": "2018.10.28", "title": "Премиерът Бойко Борисов: Над половин млрд. повече са средствата за общините в бюджета за 2019 г., предимно за Северна България"}
{"url": "http://www.focus-news.net/news/2018/10/28/2583609/varna-prodalzhava-da-raste-broyat-na-bolnite-ot-ostri-respiratorni-zabolyavaniya-v-grada.html", "text": "Продължава да расте броят на болните от остри респираторни заболявания във Варна. През изминалата седмица в града и областта са регистрирани 210 случая 203-ма заболели за предходния период. Това съобщиха за  Радио „Фокус“ – Варна  от Регионалната здравна инспекция (РЗИ). Има регистрирани и 3 случая на грип. 23-ма пациенти са с усложнения от грип или остри респираторни заболявания, като 18 от тях са с бронхити, а останалите 5 – с пневмонии. За периода 19 – 25 октомври епидемиолозите във Варна отчитат още 37 случая на чревни инфекции срещу 32 от предходната седмица. 29 лица са заболели от варицела, скарлатина и бактериален менингит. Един човек е потърсил лекарска помощ със симптоми на Лаймска борелиоза, други двама са заболели от ламблиоза и един – от тениаринхоза. В имунизационния кабинет на РЗИ през отчетния период са преминали общо 44 лица. Проведени са 18 имунизации. С Бързо известие в РЗИ- Варна са съобщени 82 лица, ухапани от кърлеж. \r\nДиана СТОЕВА", "date": "2018.10.28", "title": "Варна: Продължава да расте броят на болните от остри респираторни заболявания в града"}
{"url": "http://www.focus-news.net/news/2018/10/28/2583610/haaretz-izrael-chetiristrannata-sreshta-v-istanbul-e-bila-posvetena-na-tarsene-na-patishta-za-uregulirane-na-sedemgodishniya-konflikt-v-siriya.html", "text": "Четиристранната среща в Истанбул е била посветена на търсене на пътища за урегулиране на седемгодишния конфликт в Сирия, пише израелският вестник  Haaretz . \r\nПо време на срещата в Истанбул, турският президент Реджеп Тайип Ердоган, руският му колега Владимир Путин, президентър на Франция Еманюел Макрон и германският канцлер Ангела Меркел обсъдиха ситуацията в сирийската провинция Идлиб, предоставянето на хуманитарна помощ, проектът за  конституция и възстановяването на Сирия от конфликта, който е продължил повече от седем години, пише вестникът. Целта на това е да се изработи политическо решение, което да позволи на милиони сирийски бежанци да се завърнат у дома и да бъдат в безопасност. \r\nЛидерите в Истанбул изразиха надежда, че прекратяването на огъня в северозападната сирийска провинция Идлиб може да даде тласък на усилията за постигане на мир\", пише  изданието. Въпреки това, Срещата на върха се проведе на фона на заплахите на Турция да започнете нова  операция в северната част на Сирия в районите, контролирани от сирийските кюрдски бунтовници, продължава вестникът, като посочва, че Анкара  счита кюрдските бойци, подкрепяни от  САЩ  за терористи свързани с кюрдските бунтовници в самата Турция. \r\nСпоред вестника, основната трудност е липсата на консенсус по отношение на бъдещето на сирийския президент Башар Асад, който има подкрепата на Русия и Иран, и овладя почти цялата територия , първоначално завзета от бунтовниците  през войната, при която загинаха повече от 400 хиляди души. Западните страни осъждат Асад за това, което наричат безразборно използване на сила срещу цивилни, а Турция подкрепя бунтовниците, които се опитват да го свалят от властта\", пише вестникът.  Юлиян Марков", "date": "2018.10.28", "title": "Haaretz (Израел): Четиристранната среща в Истанбул е била посветена на търсене на пътища за урегулиране на седемгодишния конфликт в Сирия"}
{"url": "http://www.focus-news.net/news/2018/10/28/2583612/varna-pozhar-gori-v-rayona-na-avtokashtite-na-bul-tsar-osvoboditel.html", "text": "Гъсти кълба дим се извиха над автокъщите на бул. „Цар Освободител“ във Варна вследствие на пожар, възникнал около 14.00 часа, предаде репортер на  Радио „Фокус“ – Варна . По непотвърдена информация пожарът е възникнал в сухи треви в пустееща поляна. Засега няма данни за пострадали хора. \r\nДиана СТОЕВА", "date": "2018.10.28", "title": "Варна: Пожар гори в района на автокъщите на бул. „Цар Освободител“"}
{"url": "http://www.focus-news.net/news/2018/10/28/2583615/sport-lopetegi-shte-bori-41-godishno-proklyatie.html", "text": "Треньорът на Реал Хулен Лопетеги ще трябва да преодолее 41-годишно проклятие, ако иска да останe начело на Белия балет. Статистиката сочи, че от 1977-а насам нито един испански треньор на кралете не е побеждавал Барса като гост за първенство на \"Hoy Камп\". За последно това направи Луис Моловни през 1977-а. След тази дата Реал е триумфирал 6 пъти в Примера на стадиона на вечния съперник, но винаги с треньори, които са родени извън границите на Испания - Вуядин Бошков, Алфредо ди Стефано, Карлош Кейрош, Бернд Шустер, Жозе Моуриньо и Зинедин Зидан. Точно преди 41 години се случи и преходът в Испания от франкизъм към демокрация. При успеха на Реал с 3:2 два гола за Барса бележи легендарният Чарли Решак, а за белите точни са Йенсен, Сантиляна и Щилике. След Моловни доста испански треньори на Реал не можаха да бият на \"Hoy Камп\" - Амансио Амаро, Бенито Флоро, Арсенио Иглесиас, Висенте дел Боске, Мариано Гарсия Ремон, Хуан Рамон Лопес Каро и Хуанде Рамос. От тях Дел Боске всъщност е побеждавал в дома на врага, но в Шампионската лига, а не във вътрешното първенство.", "date": "2018.10.28", "title": "Спорт: Лопетеги ще бори 41-годишно проклятие"}
{"url": "http://www.focus-news.net/news/2018/10/28/2583618/vesela-hristova-upravitel-na-turisticheski-kompleks-akve-kalide-burgas-poveche-ot-30-uvelichenie-na-poseshteniyata-otchitame-za-sezona-spryamo-minalata-godina.html", "text": "Повече от 30 % увеличение на посещенията отчитаме за сезона спрямо миналата година. Това съобщи за  Радио „Фокус“ – Бургас  Весела Христова, управител на туристически комплекс „Акве Калиде“- Бургас. По думите ѝ много чуждестранни туристи са посетили туристическия комплекс през тази година. „Най-много, разбира се, ни посетиха български туристи. От чуждестранните болшинството бяха полските туристи, следвани от руските, англоговорящите, немскоговорящите и други“, каза още Христова. Според нея голямото присъствие на полски туристи се обуславя от възможността 3-D мапинг филмът, който се излъчва в туристическия комплекс,  да бъде прожектиран и на родния им език.„През този сезон имахме различни културни събития – „Нощта на музеите“, лятно кино, театрална постановка на открито и други, а кулминацията беше тридневният празник на „Акве Калиде“, където бяха организирани различни игри, концерт, боен турнир, огнено шоу и много други развлекателни събития“, посочи още управителят на комплекса. Тя добави, че през следващата година ще бъдат инициирани нови културни и развлекателни събития, като тематиката и стилът им ще се запази, за да бъдат в унисон с културно-историческата и туристическа насоченост на комплекса. \r\nМария ГЕОРГИЕВА", "date": "2018.10.28", "title": "Весела Христова, управител на туристически комплекс „Акве Калиде“- Бургас: Повече от 30 % увеличение на посещенията отчитаме за сезона спрямо миналата година"}
{"url": "http://www.focus-news.net/news/2018/10/28/2583617/tass-benyamin-netanyahu-prizova-za-povsemestna-borba-s-antisemitizma-sled-napadenieto-v-pitsbarg.html", "text": "Израелският премиер Бенямин Нетаняху призова световната общност да се обедини, за да се бори с антисемитизма след въоръжена атака срещу синагога в Съединените щати по време на неделното заседание на израелското правителство, цитиран от  TACC . \r\n\"Призовавам целия свят да се обедини срещу широко разпространения антисемитизъм. Днес, за съжаление, ние говорим за САЩ, където вчера бе извършено най-голямото антисемитско престъпление в историята на страната, но също така и, разбира се, за Западна Европа, където днес има твърда борба срещу проявите нови видове антисемитизъм. Разбира се, там присъства и познатия антисемитизъм, както и този, който идва от радикалния ислям - на всички тези фронтове ние трябва да се обединим и да се борим срещу бруталния фанатизъм. \"- каза Нетаняху. \"Това започва с евреите, но никога не свършва с евреите\", предупреди министър-председателят, чиито изявления бяха разпространени от неговия кабинет. \r\n\"Целият народ на Израел скърби заедно със семействата на хората, които са били убити в ужасяващото  клане в синагогата в Питсбърг - продължи Нетаняху. - от мое име, от името на правителството и народа на Израел, аз изказвам съболезнования на семействата, които загубиха близките си. Всички се молим за бързото възстановяване на ранените\", добави той. \r\nСедмичната среща на израелското правителство започна в неделя с минута мълчание в памет на загиналите при стрелбата в  питсбъргската синагога, съобщи канцеларията на  израелския премиер.  Юлиян Марков", "date": "2018.10.28", "title": "ТАСС: Бенямин Нетаняху призова за повсеместна борба с антисемитизма след нападението в Питсбърг"}
{"url": "http://www.focus-news.net/news/2018/10/28/2583616/mariana-dafcheva-nch-rodolyubie-asenovgrad-natsionalniyat-poetichen-konkurs-nazdravitsa-za-lyubovta-prodalzhava-da-e-nuzhen-na-pisheshtite-hora-ot-grada-i-ot-tsyala-balgariya.html", "text": "Националният поетичен конкурс за любовна лирика „Наздравица за любовта” продължава да е нужен на пишещите хора от Асеновград и от цяла България. Това каза за  Радио „Фокус“ – Пловдив  Мариана Дафчева, председател на НЧ „Родолюбие“ в Асеновград и инициатор на конкурса. По думите й конкурсът се е възприел много добре от пишещата аудитория, като през годините се включват все повече участници от все повече различни краища на страната, дори и извън нея. „Първото издание на Националния поетичен конкурс „Наздравица за любовта“ се проведе през 2014 година. Идеята да направим този конкурс произлезе от това, че ежегодно в Асеновград се провеждат събития, свързани с виното. Решихме, че темата за любовта е много близо до темата за виното, за опиянението, за красотата. И през 2014 година, със съдействието и организацията на Община Асеновград, която пое изцяло провеждането на конкурса, бе поставено неговото начало. От момента на създаването си този конкурс е национален, поетичен, тоест творбите, които се изпращат са поезия. Изпращаните творби за участие трябва да бъдат неизменно насочени към любовта и виното“, разказа Мариана Дафчева. \r\n„Фокус“ припомня, че преди няколко дни Община Асеновград обяви началото на Шестото издание на Националния поетичен конкурс за любовна лирика  „Наздравица за любовта”. Конкурсът е анонимен, като в него могат да участват автори от цялата страна, навършили 18 години. Всеки автор може да представи до 3 стихотворения, а творбите трябва да бъдат предоставени на хартиен носител, копирани в 3 екземпляра, неподписани и без обозначение на авторство под каквато и да било форма, поставени в голям пощенски плик. Творците от Асеновград трябва да приложат 4 екземпляра, за да участват в общата класация и в селекция за „Най-добър автор на Асеновград”. Участниците попълват декларация за авторство по образец. Творбите трябва да са на български език, непубликувани в печатни или интернет издания към момента на обявяване на конкурса, с които кандидатът не е участвал в други подобни конкурси Срокът за изпращане на творбите е до 11 януари. Официалното обявяване на наградените творби ще се състои на 29 януари от 17.30 часа в Градската библиотека „Паисий Хилендарски”. Предвиденият награден фонд е 500 лв. за първо място, 400 лв. за второ и 300 лева за трето място. Предвидени са и две поощрения по 100 лв., както и награда за най-успешно представил се поет от Асеновград – 200 лв. \r\nТони МИХАЙЛОВ", "date": "2018.10.28", "title": "Мариана Дафчева, НЧ „Родолюбие“-Асеновград: Националният поетичен конкурс „Наздравица за любовта” продължава да е нужен на пишещите хора от града и от цяла България"}
{"url": "http://www.focus-news.net/news/2018/10/28/2583611/evgeniya-i-nikolay-banevi-otrekoha-da-sa-se-krili-i-da-pritezhavat-imenie-v-nitsa.html", "text": "Евгения и Николай Баневи не са се крили. Семейството с трите деца съвсем легално е било на път за София, тъй като малките са във ваканция и са искали да я прекарат в България. Това се посочва в  позиция на семейството , разпространена до медиите, във връзка с начина, по който е бил отразен арестът на Евгения и Николай Баневи. \"Семейството не притежава „имение” в Ница. От есента е наета къща с цел трите по-малки деца да започнат да учат във Франция. Евгения и Николай Баневи не са се крили. Семейството с трите деца съвсем легално е било на път за София, тъй като малките са във ваканция и са искали да я прекарат в България\", се посочва в съобщението.  \r\n\"Пита се защо е било необходимо зрелищно да ги арестуват във Франция, след като само след два часа това е можело да стане в София? Самолетните билети го доказват. След ареста на родителите им, децата – най-голямата на 13 години, а двамата близнаци на 9, остават безпризорни на летището почти без пари. Защо е било нужно такова жестоко отношение към децата? Децата са вече 3 дни без надзор в къщата, където са успяли да се върнат. Защо е необходимо всичко това да се случва пред очите на децата и изобщо с тях? В Европейския съюз се проявява хуманност към всяко живо същество, а три деца са изоставени на улицата, безпомощни да се справят със ситуацията?\", се пита в позицията.  \r\nОт нея става ясно още, че възражения по обвиненията на Специализираната прокуратура ще бъдат внесени от адвокатите на семейството.", "date": "2018.10.28", "title": "Евгения и Николай Баневи отрекоха да са се крили и да притежават имение в Ница"}
{"url": "http://www.focus-news.net/news/2018/10/28/2583619/ani-gegova-odk-petrich-malko-sled-osvobozhdenieto-na-petrich-neukrepnalata-balgarska-vlast-e-izpravena-pred-golyamo-izpitanie-ot-strumitsa-nastapva-redovna-turska-voyska.html", "text": "Малко след освобождението на Петрич, неукрепнала новосформираната българска власт е изправена пред голямо изпитание – от Струмица настъпва една дружина, редовна турска войска. Това каза в интервю за  Радио „Фокус“-Пирин  Ани Гегова, ръководител на клуб „Родолюбие“ в Център за подкрепа на децата – Общински детски комплекс в Петрич. Тя уточни, че защитата на града е поета от местната милиция, която в този момент наброявала 300 души. „Тя заела позиции при местността Бяла Мара, където устройва и засада. Когато турската дружина попада в центъра на засадата, към нея се отправя като парламентьор Зия Бей. Той успява да убеди турския командир, че са обградени от голям брой български войници и съпротивата е излишна. Пленени са над 250 турски офицери и по този начин е избегната опасността от повторното поробяване на града“, допълни Гегова. Тя добави, че на 3 ноември 1912 година отряд на Трети ескадрон и Пети тракийски полк под командването на ротмистър Горанов влизат в Петрич. По думите й вестта за пристигането на българските войски се разнася бързо и въпреки проливния дъжд цялото гражданство се струпва пред моста на казармите, за да посрещне представителите на българската армия. Ани Гегова каза още, че тогава директорът на българското класно училище Иван Тилятинов произнася пламенно слово, учениците развяват българския трибагреник, с пришитото в средата лъвче, с цветя е осеян пътят на освободителите. По думите й така се стига до победоносния край на освобождението на Петрич. \r\nНатали СТЕФАНОВА", "date": "2018.10.28", "title": "Ани Гегова, ОДК-Петрич: Малко след освобождението на Петрич, неукрепналата българска власт е изправена пред голямо изпитание – от Струмица настъпва редовна турска войска"}
{"url": "http://www.focus-news.net/news/2018/10/28/2583622/veliko-tarnovo-268-dushi-se-vklyuchiha-v-pohoda-zlatnite-gori-na-balkana-ni-s-bozhentsi-na-tarnovoruns.html", "text": "268 души се включиха в похода „Златните гори на балкана ни“ – с. Боженци, организиран от групата за здраве и масови тренировки на открито „TаrnovoRuns“. Това съобщиха за  Радио „Фокус“ – Велико Търново  организаторите. Групата тръгна от жп гара Велико Търново с влак и пристигна на гара Царева ливада, от където по асфалт, около 2 км, и по еко-пътека – около 8 км, стигна в Боженци. Оттам походът продължи към Трявна. Преходът бе около 9 км. Поради леснодостъпния терен в похода се включиха както много семейства, така и начинаещи планинари. Групата премина около 20 км  по горска и полска пътека. \r\nНадежда КРЪСТЕВА", "date": "2018.10.28", "title": "Велико Търново: 268 души се включиха в похода „Златните гори на балкана ни“ – с. Боженци на „TаrnovoRuns“"}
{"url": "http://www.focus-news.net/news/2018/10/28/2583624/kyustendil-zhena-e-postradala-pri-katastrofa-na-avtomagistrala-struma-kray-mursalevo.html", "text": "Жена е пострадала при катастрофа на автомагистрала „Струма“ край Мурсалево. Това съобщи за  Радио „Фокус“ – Пирин  говорителят на Областна дирекция на МВР – Кюстендил Катя Табачка. Инцидентът е станал около 14.00 часа. Катастрофиралият автомобил е бил сам участник в движението. Пострадалата е транспортирана до Центъра за спешна медицинска помощ в Благоевград. В следствие на пътнотранспортното произшествие не са били въвеждани ограничения за движението. \r\nЛивия НИНОВА", "date": "2018.10.28", "title": "Кюстендил: Жена е пострадала при катастрофа на автомагистрала „Струма“ край Мурсалево"}
{"url": "http://www.focus-news.net/news/2018/10/28/2583626/blagoevgrad-sredno-uchilishte-sv-sv-kiril-i-metodiy-simitli-se-vklyuchi-v-natsionalnata-sedmitsa-na-cheteneto.html", "text": "Средно училище „Св. св. Кирил и Методий“ – Симитли се включи в Националната седмица на четенето. Това съобщи за  Радио „Фокус“ – Пирин  директорът на учебното заведение Таня Янкова. Тя добави, че лично е чела приказки, заедно с децата от трети клас. „Включихме се в инициативата, която се организира от Министерството на образованието и науката с различни събития. Инициативата е част от Националната стратегия за насърчаване и повишаване на грамотността 2014-2020 година“, каза още Янкова. Тя добави, че предстоят състезания за „Най-добър четец“, среща с родители, които подготвят изложба на тема „Рисуваме заедно приказни герои“. \r\nЛивия НИНОВА", "date": "2018.10.28", "title": "Благоевград: Средно училище „Св. св. Кирил и Методий“ – Симитли се включи в Националната седмица на четенето"}
{"url": "http://www.focus-news.net/news/2018/10/28/2583623/ministar-vladislav-goranov-pravitelstvoto-odobri-byudzhetnite-zakoni-fiskalnata-programa-shte-bade-vhodirana-v-narodnoto-sabranie-v-ponedelnik.html", "text": "Преди минути приключи извънредното заседание, на което правителството одобри трите бюджетни закона за следващата година. Това каза финансовият министър Владислав Горанов в Министерски съвет след извънредното заседание на кабинета за обсъждане на проектобюджетите за следващата година, предаде репортер на  Агенция „Фокус“ . „По този начин консолидираната фискална програма ще бъде входирана в понеделник в Народното събрание“, обяви той. „Искам да благодаря на колегите от правителството, че успяхме да продължим приоритетите си, начертани по време на предизборната кампания“, коментира Горанов. „Смятам, че бюджетът трябва да гарантира изпълнението на приоритетите на правителството“, заяви финансовият министър.  \r\nБиляна ИВАНОВА", "date": "2018.10.28", "title": "Министър Владислав Горанов: Правителството одобри бюджетните закони, фискалната програма ще бъде входирана в Народното събрание в понеделник"}
{"url": "http://www.focus-news.net/news/2018/10/28/2583620/prokuror-ivan-geshev-deloto-polimeri-shte-onagledi-banditskata-privatizatsiya-v-stranata-ni.html", "text": "Делото „Полимери“ ще онагледи бандитската приватизация в страната ни. Държавата до сега не е контролирала по никакъв начин предприятия от първата вълна на масовата приватизация. Това каза заместник-главният прокурор Иван Гешев по време на брифинг в Спецпрокуратурата по повод досъдебното производство около разследването на дейността на завод „Полимери“ АД и задържането на семейство Баневи в Ница, предаде репортер на  Агенция „Фокус“ . „Предмет на производството е приватизирания завод „Полимери“ и по-точно неговото източване. Ситуацията, както я описват свидетелите и документите е следната: Придобиват се предприятия от първата вълна на масовата приватизация. До този момент държавата не е обвързвала това по никакъв начин с последващ контрол. Нито дали ще се развиват тези предприятия, нито дали ще се инвестира в тях или ще се увеличават работните места. Абсолютно нищо – някой ти подарява едно предприятие. И за това няма никакъв контрол. Резултатът с „Полимери“ е, че започва неговото източване по различни начини и накрая стигаме до откровеното рязане на скрап на каквото е останало от завода. Резултатът е 1800 души на улицата. Това дело ще онагледи т. нар. „бандитска приватизация“, уточни той. Прокурор Гешев благодари на всички служби за взаимодействията със Спецпрокуратурата.   \r\nЦветелин ДИМИТРОВ", "date": "2018.10.28", "title": "Прокурор Иван Гешев: Делото „Полимери“ ще онагледи бандитската приватизация в страната ни"}
{"url": "http://www.focus-news.net/news/2018/10/28/2583628/mariana-dafcheva-nch-rodolyubie-asenovgrad-vse-po-kachestveni-i-po-originalni-stavat-tvorbite-uchastvashti-v-natsionalniya-poetichen-konkurs-nazdravitsa-za-lyubovta.html", "text": "Все по-качествени и по-оригинални стават творбите, участващи в Националния поетичен конкурс за любовна лирика „Наздравица за любовта“. Това каза за  Радио „Фокус“ – Пловдив  Мариана Дафчева, председател на НЧ „Родолюбие“ в Асеновград и инициатор на конкурса. По думите й през годините на провеждане на конкурса се отчита видимо развитие в уникалността и в доброто качество на изпратените материали. „Миналата година журито беше изключително затруднено в избора си на победители. Тогава се дадоха повече поощрителни награди, защото нивото на изпратените стихотворения беше много високо. В предишни години имаше и прецедент – бяха дадени две втори награди, вместо само една първа награда. Хубавото е това, че конкурсът е анонимен. Журито няма представа кой е авторът на стихотворението – дали той е известен или дали тепърва започва да върви по пътя на поезията. Анонимността предполага равен шанс за участие на всички творци в конкурса. Всяка година журито е съставено от известни български поети, литератори и литературоведи, тоест хора, които са компетентни по отношение на поетичните качества на творбите“, каза Мариана Дафчева. Тя посочи, че и тази година се очаква огромен интерес към конкурса от страна на пишещите хора. „Важно е, че Община Асеновград осигурява много добър финансов фонд за самия конкурс. Така авторите получават материална подкрепа за своето творчество“, коментира Мариана Дафчева. \r\nТони МИХАЙЛОВ", "date": "2018.10.28", "title": "Мариана Дафчева, НЧ „Родолюбие“-Асеновград: Все по-качествени и по-оригинални стават творбите, участващи в Националния поетичен конкурс „Наздравица за любовта“"}
{"url": "http://www.focus-news.net/news/2018/10/28/2583625/prokuror-ivan-geshev-v-imenieto-na-sem-banevi-sa-otkriti-originalnite-dokumenti-na-ofshorkite-izpolzvani-za-iztochvane-na-predpriyatiya.html", "text": "В имението на сем. Баневи са открити оригиналните документи на офшорките, използвани за източване на предприятия. Това каза заместник-главният прокурор Иван Гешев по време на брифинг в Специализираната прокуратура по повод досъдебното производство около разследването на дейността на завод „Полимери“ АД и задържането на семейство Баневи в Ница, предаде репортер на  Агенция „Фокус“ . На въпрос защо чак сега се предприемат действия по случая с приватизираното предприятие „Полимери“, прокурор Гешев заяви: „Специализираната прокуратура, за да стигне до някаква обективна картинка на мащабна според нас престъпна дейност, трябва да има поглед върху териториалния обхват на цялата страна и да сглоби картинката от пъзела. Преди 2 месеца сме получили сигнал, ние нямаме оперативни функции. Сигналът е подаден от ГД „Национална полиция“. След получаването на тази справка сме предприели действия и сме образували досъдебно производство. Дали някой преди мен не си е свършил работата, не мога да кажа“.  \r\n„Част от източването на „Полимери“ са определени действия, свързани с укриване на документи. В резултат от нашите действия, ние сме открили тези документи скрити в бивш офис на сем. Баневи. Те ще са ни изключително полезни за разследване на делото“, обясни той. „В това, което свидетелите наричат „мавзолей“, а вие наричате „имението на Баневи“, построено според свидетелските показания и документите с пари източвани от различни предприятия, е намерена стая, в която са открити оригиналите на офшорките, собственост на това семейство. Парите от обезкостяваните предприятия са отивали именно в тези офшорни сметки. Открити са и множество ценности“, допълни Гешев. \r\nЦветелин ДИМИТРОВ", "date": "2018.10.28", "title": "Прокурор Иван Гешев: В имението на сем. Баневи са открити оригиналните документи на офшорките, използвани за източване на предприятия"}
{"url": "http://www.focus-news.net/news/2018/10/28/2583629/ministar-kiril-ananiev-za-parvi-pat-byudzhetat-za-zdraveopazvane-shte-nadhvarli-5-mlrd-leva.html", "text": "Разходите за здравеопазване в консолидираната фискална програма през следващата година достигат 5,2 млрд. лева, което представлява 4,5% от БВП. Това каза здравният министър Кирил Ананиев след извънредното заседание на кабинета за обсъждане на проектобюджетите за следващата година, предаде репортер на  Агенция „Фокус“ . „Това е първата година, в която бюджетът на функция здравеопазване надхвърля 5 млрд. лева. В сравнение с 2018 година ръстът е 547 млн. лева, в които ръст на разходите в НЗОК е 490 млн. лева“, заяви той. „За следващата година сме осигурили устойчивост, стабилност и предвидимост в развитието на общественото здраве и осигуряване“, изтъкна Кирил Ананиев. „Във всички плащания имаме увеличение, не като абсолютна сума, а с конкретни дейности и резултати, които очакваме“, коментира той. „Следващата година ще създаде много по-сериозна устойчивост и ефективност във функционирането на здравната система. Предвидили сме промени в някои нормативни актове, които най-вече са свързани с повишаване на контрола“, обърна внимание Кирил Ананиев. „Критиката, която чувам от определени политически сили, че се дават едни пари, а срещу тези пари няма контрол - не е вярна. Сърцевината на повечето промени е контролът в системата“, каза още той. \r\nБиляна ИВАНОВА", "date": "2018.10.28", "title": "Министър Кирил Ананиев: За първи път бюджетът за здравеопазване ще надхвърли 5 млрд. лева"}
{"url": "http://www.focus-news.net/news/2018/10/28/2583631/prokuror-ivan-geshev-ne-e-korektno-da-se-vmenyava-vina-na-prokuraturata-za-neshto-koeto-nyakoy-e-tryabvalo-da-napravi-v-predishen-moment.html", "text": "Не е коректно да се вменява вина на прокуратурата за нещо, което някой е трябвало да направи в предишен момент. Това каза заместник-главният прокурор Иван Гешев по време на брифинг в Специализираната прокуратура по повод досъдебното производство около разследването на дейността на завод „Полимери“ АД и задържането на семейство Баневи в Ница, предаде репортер на  Агенция „Фокус“ . Във връзка с множество журналистически въпроси, свързани с това защо чак сега се предприемат действия по случая „Полимери“, Гешев обясни: „Не мога да нося отговорност за чужди действия. Аз съм част от държавата и Специализираната прокуратура си върши работата както трябва. Не може да носи отговорност за някой, който не си е свършил работата или е трябвало да си свърши работата. Не е коректно да се вменява вина на прокуратурата за нещо, което някой е трябвало да направи в предишен момент. А въпросът с политическа отговорност е към политиците“. \r\nТой обясни, че при първата вълна на масовата приватизация не се е търсила отговорност на този, който купува предприятието дали го развива и инвестира в него. „Ако част от тези дружества, които ние сега оценяваме, бяха оставени да работят, а не бяха нарязани, десетки хиляди работници щяха да имат какво да работят и нямаше да заминават към други страни“, каза още Гешев. \r\nЦветелин ДИМИТРОВ", "date": "2018.10.28", "title": "Прокурор Иван Гешев: Не е коректно да се вменява вина на прокуратурата за нещо, което някой е трябвало да направи в предишен момент"}
{"url": "http://www.focus-news.net/news/2018/10/28/2583634/predsedatelyat-na-pg-na-gerb-tsvetan-tsvetanov-shte-uchastva-v-konferentsiya-tehnologii-i-edinen-tsifrov-pazar-vazmozhnosti-i-predizvikatelstva-na-29-oktomvri.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва на 29 октомври 2018 г. (понеделник) в конференцията „Технологии и единен цифров пазар: Възможности и предизвикателства“. Това съобщиха от пресцентъра на  ПП ГЕРБ . Форумът ще се проведе в зала „София“ на „Гранд хотел София“ и се организира съвместно от Сдружение „Граждани за европейско развитие на България“, Центъра за европейски изследвания „Вилфрид Мартенс“ и Фондация „Ханс Зайдел“. \r\nКонференцията ще бъде открита в 10.00 часа от председателя на Сдружение „Граждани за европейско развитие на България“ и кмет на София Йорданка Фандъкова, изпълнителния директор на Центъра за европейски изследвания „Вилфрид Мартенс“ Томи Хухтанен и представителя на Фондация „Ханс Зайдел“ за България Богдан Мирчев. В откриването ще участва и еврокомисарят по цифровата икономика и общество Мария Габриел, която в рамките на форума ще направи презентация на тема „Предизвикателствата пред Европейското лидерство в цифровизацията“. \r\nГост-лектори на конференцията ще бъдат бившият финансов министър Симеон Дянков, началникът на отдел „Киберпрестъпност“ в ГДБОП Явор Колев, Георги Апостолов от Центъра за безопасен интернет – SafeNet, както и Майя Бойчева-Манолчева и Борислав Сестримски от Международната академия за обучение по киберразследвания.", "date": "2018.10.28", "title": "Председателят на ПГ на ГЕРБ Цветан Цветанов ще участва в конференция „Технологии и единен цифров пазар: Възможности и предизвикателства“ на 29 октомври"}
{"url": "http://www.focus-news.net/news/2018/10/28/2583632/ministar-vladislav-goranov-ne-vizhdam-byudzhetat-za-sledvashtata-godina-da-ima-obshto-s-evropeyskite-izbori.html", "text": "Това че в следващата година има европейски избори, не виждам какво общо има държавния бюджет за следващата година с европейската тематика. Освен че сме планирали нужните разчети за управлението на европейските фондове. Това каза финансовият министър Владислав Горанов в Министерски съвет след извънредното заседание на кабинета за обсъждане на проектобюджетите за следващата година, предаде репортер на  Агенция „Фокус“ . „Всеки бюджет е политически документ. Няма как в него да няма политика. През изборите се определя кой носи отговорност за изпълнителната власт, а догодина нямаме такива избори“, заяви той. „Във всеки един бюджет има политика, която отразява визията на правителството за управление“, посочи Владислав Горанов. „Дотолкова доколкото всеки един бюджет съдържа правителствените приоритети, той е политически документ“, каза още той. \r\nБиляна ИВАНОВА", "date": "2018.10.28", "title": "Министър Владислав Горанов: Не виждам бюджетът за следващата година да има общо с европейските избори"}
{"url": "http://www.focus-news.net/news/2018/10/28/2583613/prokuror-mariya-doycheva-obshtiyat-razmer-na-prisvoenoto-ot-sem-banevi-imushtestvo-e-nad-15-mln-leva.html", "text": "Общият размер на присвоеното от сем. Баневи имущество е над 1.5 млн. лева, а общият размер на щетата, нанесена на фиска е над 500 000 лева. Това каза наблюдаващият делото прокурор Мария Дойчева по време на брифинг в Спецпрокуратурата по повод досъдебното производство около разследването на дейността на завод „Полимери“ АД и задържането на семейство Баневи в Ница, предаде репортер на  Агенция „Фокус“ . \"Освен за сдружението по смисъла на член. 321, ал. 6 от НПК, на г-н и г-жа Баневи са повдигнати обвинения за присвояване и данъчни престъпления в периода 2010-2011 година\", уточни тя.", "date": "2018.10.28", "title": "Прокурор Мария Дойчева: Общият размер на присвоеното от сем. Баневи имущество е над 1.5 млн. лева"}
{"url": "http://www.focus-news.net/news/2018/10/28/2583635/sport-golyam-pesimizam-v-madrid-predi-derbito.html", "text": "Голям песимизъм е обзел цял Мадрид и околността преди дербито с Барселона днес на \"Hoy Камп\". Никой в столицата не вярва, че разбитата команда на Хулен Лопетеги е способна да направи нещо в Ел Класико. Дори отсъствието на Лео Меси не води до очаквания за добър развой в полза на Реал. Просто защото играта на лос бланкос от началото на сезона е плачевна. Ако се анализира нивото на Белия балет към момента, то е сиво, безидейно и дори безнадеждно. Разбира се, вътре в сърцето на всеки мадридист все още е останала поне капчица надежда, но Лопетеги почти сигурно ще бъде уволнен при загуба днес реалността е друга. И тя си пролича при загубата с 0:3 от Севиля на \"Писхуан\" и тежкото поражение за Суперкупата на Европа от Атлетико Мадрид в Талин. В Кралския клуб няма организация, нито хармония. Атаката е статична, правят се твърде много излишни докосвания, а футболът е направо отчайващ. Липсва най-вече контраатаката, както и статичните положения, които бяха най-големите оръжия на Реал в последните години. \r\nМного от играчите на Реал се намират далеч от най-добрата си форма и това накланя още повече везните в полза на вечния съперник, отчитат в Мадрид. Но напук на всичко вратарят на каталунците Марк-Андре Тер Щеген припомни: \"Това все пак е Реал Мадрид. Говорим за съперник, който спечели 3 пъти поред Шампионската лига. Те ще бъдат опасни до самия край, така че трябва да гледаме себе си и да се опитваме да печелим двубоите си. Ние имаме същите проблеми като тях. Този сезон трябва да се възползваме от нашите силни страни\".", "date": "2018.10.28", "title": "Спорт: Голям песимизъм в Мадрид преди дербито"}
{"url": "http://www.focus-news.net/news/2018/10/28/2583627/ministar-biser-petkov-proektobyudzhetat-na-doo-garantira-finansovata-ustoychivost-na-osiguritelnata-sistema.html", "text": "Проектобюджетът на Държавното обществено осигуряване (ДОО) гарантира финансовата устойчивост на осигурителната система чрез намаляване на дела на финансирането от държавния бюджет чрез увеличаване на приходите от осигурителни вноски. Това каза социалният министър Бисер Петков след извънредното заседание на кабинета за обсъждане на проектобюджетите за следващата година, предаде репортер на  Агенция „Фокус“ . „Това се постига в резултат заложения по-висок ръст на средния осигурителен доход за следващата година в резултат на увеличението на размера на осигурителния доход, върху който ще се осигуряват самоосигуряващите се лица“, заяви той. „Бюджетът на ДОО за следващата година гарантира адекватността на всички осигурителни плащания“, каза още социалният министър. \r\nБиляна ИВАНОВА", "date": "2018.10.28", "title": "Министър Бисер Петков: Проектобюджетът на ДОО гарантира финансовата устойчивост на осигурителната система"}
{"url": "http://www.focus-news.net/news/2018/10/28/2583630/metodi-biserkov-istorik-petrichkiyat-intsident-ot-1925-g-na-praktika-se-okazva-edna-malka-voyna.html", "text": "Петричкият инцидент от 1925 на практика се оказва една малка война, в която гърците проявяват за пореден път в своята история вероломството да нападнат една окупирана страна, каквато е България по това време. Това каза за  Радио „Фокус“-Пирин  Методи Бисерков, историк и началник на Дирекция „Образование и култура“ към Община Петрич. По думите му в резултат на намесата на Обществото на народите, която за цялата история на съществуването на Обществото на народите, е единствената положителна намеса, войната е прекратена. „В резултат пък на данните от Комисията от Обществото на народите, организацията налага на гръцкото правителство да заплати на България сумата от 30 млн. лв. като обезщетение за нанесените вреди от морален и материален характер. Тези пари са раздадени на хората в Петричко. Много показателен е фактът, че от тази сума 1,2 млн. лв. са отказани от хората, които трябва да ги получат и парите са дарени за построяването на Петричка непълна смесена гимназия“, посочи той. Бисерков обясни, че след 1919 година Солунската българска гимназия се премества за една година в Петрич, а след това и в Благоевград. По думите му това преместване на гимназията в Петрич позволява в града да започнат да функционират гимназиални класове и именно за тях петричани заделят пари от тази репарация и построяват сградата, в която днес се намира Четвърто ОУ „Христо Смирненски“. „През 1930 година Общината взима решение улицата, която огражда южната страна на гимназията да се казва „22-ри октомври“, тоест паметта за деня да бъде постоянно в ежедневието на петричани и до ден днешен тази улица се казва така. На 31 октомври 1937 година по повод 25-годишнината от освобождаването на Петрич и във връзка с поредната годишнина от гръцкото нашествие, е построен и първият исторически паметник в града“, каза още Методи Бисерков. \r\nНатали СТЕФАНОВА", "date": "2018.10.28", "title": "Методи Бисерков, историк: Петричкият инцидент от 1925 г. на практика се оказва една малка война"}
{"url": "http://www.focus-news.net/news/2018/10/28/2583614/govoritelyat-na-vmro-dpmne-sdsm-se-saglasiha-da-gi-rakovodi-pomilvan-prestapnik.html", "text": "Говорителят на ВМРО-ДПМНЕ Наум Стоилковски  заяви, че в „СДСМ се съгласиха да ги ръководи помилван престъпник „ , цитиран от македонската агенция  Макфакс . \r\nАгенция „Фокус“ публикува изявлението, като подчертава, че оценките и квалификациите принадлежат на говорещия и редакцията не носи отговорност за тях. \r\nТук е центъра от където бе прието престъпното противозаконно подписване на капитулацията, мафиотско изтъргуване на референдума и акцията за гласуване на промените на Конституцията. Това е седалището на тези, които погазиха  закона, справедливостта, демокрацията и държавата. \r\nТук са тези, които приеха да ги  води помилван престъпник като Зоран Заев и да бъдат негови и на съседните интереси поданици във вреда на македонците и на Република Македония.  Юлиян Марков", "date": "2018.10.28", "title": "Говорителят на ВМРО-ДПМНЕ: СДСМ се съгласиха да ги ръководи помилван престъпник"}
{"url": "http://www.focus-news.net/news/2018/10/28/2583621/prokuror-mariya-doycheva-semeystvo-banevi-sa-poluchavali-parite-ot-deynostta-na-polimeri-po-smetki-na-drugi-kontrolirani-ot-tyah-druzhestva.html", "text": "Семейство Баневи са получавали парите от дейността на „Полимери“ по сметки на други, контролирани от тях дружества. Това каза наблюдаващият делото прокурор Мария Дойчева по време на брифинг в Спецпрокуратурата по повод досъдебното производство около разследването на дейността на завод „Полимери“ АД и задържането на семейство Баневи в Ница, предаде репортер на  Агенция „Фокус“ . „В обвиненията не са включени апортите. По схемата за присвояване ще продължи да се работи сега, след като сме намерили откраднатите документи, укрити от сем. Баневи в бивш офис на техни дружества в гр. Варна“, уточни тя. \r\nДойчева обясни, че „Полимери“ има множество развити пазари в чужбина, като на контрагентите е казвано да внасят парите за закупените стоки не по сметка на „Полимери“, а по сметки на други, контролирани от сем. Баневи дружества. „Вторият начин е вземане на ръка на суми от касата на предприятието при приватизиране на същото“, обясни прокурор Дойчева.  \r\nТя посочи, че дружеството не развива активна търговска дейност от 2010 година, но до 2012 година то има все някаква търговска дейност. „Данните за извършвани престъпления са от свидетелски показания, които сега ще засечем със счетоводната документация. Работата по случая е започнала след сигнализираща справка, пристигнала миналия месец в Спецпрокуратурата. След това сме изискали всички спрени, висящи в страната дела по този случай. Обединили сме 4 от тях, възобновили сме ги. Те са били спрени от прокурори – едно е в Окръжна прокуратура – Варна, две в Софийска градска прокуратура и едно висящо в Софийска районна прокуратура, което не е спряно. Делата са били спрени заради това, че не е било установено кой е извършител“, обясни още тя. \r\nОбект на разследване са множество приватизирани предприятия, каза още прокуро Дойчева. „Обект на разследване са „Елма-Троян“, което е било източено преди да бъде източено „Полимери“ и по същия начин е било нарязано за скрап преди да бъде обявено в несъстоятелност. Става дума и за завода в Костенец, който не е бил нарязан за скрап, но е бил продаден на КТБ през 2012 година. Става дума и за други предприятия, за които в хода на работата ще излязат документи“, уточни тя.   \r\nЦветелин ДИМИТРОВ", "date": "2018.10.28", "title": "Прокурор Мария Дойчева: Семейство Баневи са получавали парите от дейността на „Полимери“ по сметки на други, контролирани от тях дружества"}
{"url": "http://www.focus-news.net/news/2018/10/28/2583639/vsichki-pensii-shte-se-uvelichat-s-57-ot-1-yuli-2019-g.html", "text": "Правителството одобри законопроекта за бюджета на държавното обществено осигуряване за 2019 г. Проектът предвижда от 1 юли догодина пенсиите, отпуснати до края на 2018 г., да се увеличат с 5,7%. Това съобщиха от  правителствената информационна служба . \r\nОт 1 юли 2019 г. минималният размер на пенсията за осигурителен стаж и възраст ще се повиши на 219,43 лв. От същата дата максималният размер на получаваните една или повече пенсии се увеличава от 910 лв. на 1 200 лв. Мярката се прилага за всички пенсии, без оглед на момента на отпускането им. През 2019 г. за изплащане на пенсии са предвидени 9 988,2 млн. лв. - с 533,8 млн. лв. повече в сравнение с очакваните разходи през настоящата година. \r\nПроцентът за всяка година осигурителен стаж в пенсионната формула ще се увеличи от 1,169 на 1,2. \r\nС проекта се предлага увеличаване на максималния осигурителен доход за всички осигурени лица от 2 600 лв. на 3 000 лв. Повишава се и минималният осигурителен доход за самоосигуряващите се лица от 510 лв. на 560 лв., както и за земеделските стопани и тютюнопроизводители от 350 лв. на 560 лв. \r\nЗапазва се размерът на осигурителната вноска за фонд „Пенсии“ и фонд „Пенсии за лицата по чл. 69“ на ДОО на нивото от 2018 г. Запазват се и размерите на осигурителните вноски за другите фондове на ДОО, а също и съотношенията между осигурителите и осигурените лица. \r\nСъс законопроекта се предлагат изменения във връзка с определянето на размера на пенсията, като при изчисляването на индивидуалния коефициент участва осигурителният доход за времето от 01.01.2000 г. до пенсионирането на лицето за период не по-малък от 36 месеца.", "date": "2018.10.28", "title": "Всички пенсии ще се увеличат с 5,7% от 1 юли 2019 г."}
{"url": "http://www.focus-news.net/news/2018/10/28/2583637/afp-vsichki-11-zhertvi-na-atakata-v-pitsbarg-sa-identifitsirani.html", "text": "Всички 11 жертви на атаката в Питсбърг са идентифицирани, предава  AFP . \r\nВсички 11 жертви на стрелбата на синагогата в Питсбърг са идентифицирани и семействата им са били уведомени, заявиха властите в неделя. \r\n\"След тежка работа от канцеларията на медицинския експерт всички 11 жертви са били идентифицирани положително и близките им са уведомени,“ - заяви Робърт Джоунс, агент на ФБР, отговарящ за разследването, в ранна сутрешна пресконференция. \r\nЗагиналите са  на възраст от 54 до 97 години, заяви Карл Уилямс, окръжен съдебен лекар. Между жертвите има  двама братя и една семейна двойка.  Юлиян Марков", "date": "2018.10.28", "title": "AFP:  Всички 11 жертви на атаката в Питсбърг са идентифицирани"}
{"url": "http://www.focus-news.net/news/2018/10/28/2583640/tacc-karles-puchdemon-obyavi-sazdavaneto-na-nova-partiya.html", "text": "Бившият лидер на правителството на Каталуния  Карлес Пучдемон официално обяви създаването на нова партия  „Национален призив за република“, съобщи в неделя вестник  El Periodico , цитиран от  TACC . \r\nПървата среща на поддръжниците му се състоя в събота в град Манреса. \r\n\"Събираме хора, а не съкращения\", каза бившият ръководител на региона намиращ се в Белгия, на участниците в срещата чрез видеовръзка. Според публикацията на срещата са присъствали повече от 5 хиляди души, сред които настоящият ръководител на регионалното правителство и съюзник на Пучдемон Ким Тора. \r\nНовата политическа платформа „Национален призив за република“ беше представена от Пучдемон още на 17 юли. Нейните членове ще се стремят да реализират резултатите от референдума за отделянето на Каталуния от Испания на 1 октомври 2017 г. и създаването на независима държава с републиканска форма на управление. \r\nСлед референдума за независимост на Каталуния от Испания и обявяването на независимост от парламента на региона, Пучдемон избяга от Испания в Белгия. Той е обвинен в подбуждане към бунт и присвояване на държавни средства. Ким Тора пое ръководството на каталунското правителство през май тази година.  Юлиян Марков", "date": "2018.10.28", "title": "TACC: Карлес Пучдемон обяви създаването на нова партия"}
{"url": "http://www.focus-news.net/news/2018/10/28/2583636/pravitelstvoto-odobri-proekta-na-zakon-za-darzhavniya-byudzhet-na-republika-balgariya-za-2019-godina.html", "text": "Министерският съвет одобри законопроекта за държавния бюджет на Република България за 2019 година и актуализираната средносрочна бюджетна прогноза за периода 2019-2021 година, която представлява мотивите към законопроекта. Това съобщиха от  правителствената информационна служба . \r\nВ актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Нов момент в съдържанието на прогнозата е включването на повече информация при представянето на разходните политики - както с фискални измерители, така и посредством ключови индикатори за измерване на степента на изпълнението им. \r\nКлючови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС.  В настоящата прогноза се запазват целите за бюджетното салдо, заложени в СБП за периода 2019-2021 г., съответно за 2019 г. дефицит от 0,5 % от БВП, а за 2020 г. - балансирана бюджетна позиция, която се запазва и през 2021 година . \r\nПриходните и разходните политики в тази прогноза са продължение на заложените в СБП за периода 2019-2021 г., като за надграждането с нови са взети предвид както макроикономическите аспекти, така и разширените фискални възможности за осигуряване на финансиране на приоритетните секторите и за реализиране на хоризонтални мерки, засягащи бюджетната сфера. \r\nИзразени като процент от БВП, при приходите за периода 2019-2021 г. се наблюдава тенденция за спад от 37,7 % до 35,8 %, а в номинален размер се увеличават, като от 43 857,0 млн. лв. за 2019 г. се очаква да достигнат 47 582,3 млн. лв. през 2021 година. В частта на данъчната политика са отчетени ефектите от настъпилите към момента промени в данъчното законодателство, свързани с реализиране на мерки за подобряване на събираемостта, стимулиране на икономическото развитие, намаляване на административната тежест и въвеждане в националното законодателство на разпоредби от европейското право в областта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. \r\nРазходите, изразени като процент от БВП, за периода 2019-2021 г. също бележат спад от 38,2% до 35,8%, което представлява средногодишна консолидационна стъпка от около 1,2 пр.п. от БВП и имат основен консолидационен принос за постигане на целите за дефицита. В номинален размер разходите се увеличават, като от 44 457,0 млн. лв. за 2019 г. се очаква да достигнат 47 582,3 млн. лв. през 2021 година. Приоритетите на Бюджет 2019, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са социалната политика, образованието, отбраната и политиката по доходите . В сферата на социалната политика  са предвидени средства в размер на: 40,4 млн. лв. допълнително за всяка година от прогнозния период (50 % повече спрямо средствата през 2018 г.) за целеви помощи за отопление с цел социална закрила и равни възможности; 150,0 млн. лв. допълнително за всяка година от прогнозния период за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане; 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева. Политиките за достъпно и качествено образование  се осъществяват чрез цялостен интегриран подход, базиран на обвързаните и съгласувани действия на институциите на национално и местно равнище. Средствата от държавния бюджет основно са насочени към четирите стълба за финансиране на системата, съгласно Закона за предучилищното и училищното образование, както и към финансиране обучението на студенти и докторанти, определено въз основа на комплексната оценка на качеството на обучение. Политиката в областта на отбраната  предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на Република България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти. В политиката по доходите , освен вече предвиденото в СБП от пролетта на тази година увеличаване на размера на минималната работна заплата през следващите години (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти. \r\nПредвидени са промени в механизмите за разпределение на целевата субсидия за капиталови разходи и на общата изравнителна субсидия. При разпределението на целевата субсидия за капиталови разходи към основния и допълнителния компонент е предвиден и допълнителен ресурс за подпомагане на общините от 4-та и 5-та категория за подобряване състоянието на социалната и техническа инфраструктура на територията им. Изменението на механизма за разпределение на общата изравнителна субсидия по общини през 2019 г. е свързано с определянето на условие за достъп до субсидията. Право да получават изравнителна субсидия през 2019 г. имат общините, чиито постоянни данъчни постъпления към 31 декември 2017 г. на един жител са по-ниски от 120 % от равнището им за страната на един жител. \r\nПриоритет за страната остава и успешното усвояване на средствата от европейските фондове и програми на ЕС, чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика. \r\nУправлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Въз основа на допусканията и прогнозното нетно дългово финансиране  за периода 2019-2021 г. се очаква намаление на държавния дълг от 22,2 млрд. лв. през 2019 г. до ниво от 22,0 млрд. лв. към края на 2021 г., респективно от 19,1 % до 16,5 % от прогнозното ниво на БВП.  Нивото на консолидирания дълг на сектор „Държавно управление“ се очаква да продължи да спада, движейки се в диапазона от 22,5 % до 17,7 % от БВП или между 24,3-23,5 млрд. лв. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави-членки на ЕС по отношение на ниското ниво на дългова тежест. \r\nОценките за намаляващи рискове и стабилни перспективи за развитието на публичните финанси в България, които се отчитат в прегледите и прогнозите на Европейската комисия, на международните финансови институции и рейтинговите агенции, са ориентир за реалистичността на целите на фискалната политика и на бюджетните прогнози.", "date": "2018.10.28", "title": "Правителството одобри проекта на Закон за държавния бюджет на Република България за 2019 година"}
{"url": "http://www.focus-news.net/news/2018/10/28/2583641/nimh-toplite-dni-v-kraya-na-oktomvri-sa-obichayni-za-siromashkoto-lyato-koeto-nastapva-sled-dimitrovden.html", "text": "Топлите дни в края на октомври са обичайни за „сиромашкото лято“, което настъпва след Димитровден. Това съобщи за  Агенция „Фокус“  дежурният синоптик Мартин Славчев от Националния институт по метрология и хидрология (НИМХ)към Българската академия на науките (БАН). Според природните закони „сиромашкото лято“ или така нареченото на разговорен език - „циганското лято“ започва в края на октомври, а народните поверия гласят, че може да продължи до 40 дни. Прогнозата на института сочи, че топлото време ще се задържи и през следващите няколко дни. Утре максималните температури ще достигнат до 26°-27°. Във вторник се очаква на места да превали слаб дъжд, но впоследствие облачността ще намалее. В сряда ще бъде предимно слънчево, дневните температури слабо ще се понижат. \r\nДаяна ДЮЛГЕРОВА", "date": "2018.10.28", "title": "НИМХ: Топлите дни в края на октомври са обичайни за „сиромашкото лято“, което настъпва след Димитровден"}
{"url": "http://www.focus-news.net/news/2018/10/28/2583642/blagoevgrad-politseyski-patrul-sas-sofiyska-registratsiya-e-razpolozhen-pri-poligona-kray-blagoevgrad.html", "text": "Полицейски патрул със софийски регистрационен номер 4366 е разположен при Полигона край Благоевград, предаде репортер на  Радио „Фокус“ - Пирин . Автомобилът е позициониран в платното в посока София. \r\nЛивия НИНОВА", "date": "2018.10.28", "title": "Благоевград: Полицейски патрул със софийска регистрация е разположен при Полигона край Благоевград"}
{"url": "http://www.focus-news.net/news/2018/10/28/2583643/odobren-e-proektozakonat-za-byudzheta-na-nzok-za-2019-g.html", "text": "Министерският съвет одобри проекта на Закон за бюджета на Националната здравноосигурителна каса за 2019 г. Това съобщиха от  правителствената информационна служба . Предвидени са 4,3 млрд. лв. приходи и трансфери. Здравноосигурителните приходи са в размер на 4,246 млрд. лв., от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Разчетените средства за здравноосигурителни вноски са увеличени с 285,9 млн. лв. в сравнение със същите през 2018 г. Трансферите за здравно осигуряване за 2019 г. са разчетени с ръст от 132,4 млн. лв. спрямо 2018 г., който се дължи на промяна в размера на пенсиите, по информация от НОИ за пенсионерите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др. \r\nЗа неданъчни приходи са предвидени 19,7 млн. лв., което е с 2,3 млн. лв. повече спрямо заложените през 2018 г. \r\nРазходите и трансферите общо са в размер на 4,3 млрд. лв., в т.ч. разходи в размер на 4,3 млрд. лв., което е с 489,5 млн. лв. повече спрямо Закона за бюджета на Националната здравноосигурителна каса за 2018 г. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. \r\nРазпределението на средствата за здравноосигурителни плащания е следното: \r\n1. За медицински дейности - 2,56 млрд. лв. в т. ч: първична извънболнична медицинска помощ - 225 млн. лв.; специализирана извънболнична медицинска помощ (вкл. за комплексно диспансерно (амбулаторно) наблюдение) - 250 млн. лв.; медико-диагностична дейност - 90 млн.лв.; болнична медицинска помощ - 2 млрд. лв. \r\n2. За дентални дейности - 167 млн. лв. \r\n3. За лекарствени продукти, медицински изделия и диетични храни за специални медицински цели - 1,2 млрд. лв., като в това число се включват здравноосигурителните плащания за лекарствени продукти, медицински изделия и диетични храни за специални медицински цели за домашно лечение на територията на страната - 732 млн. лв., в т.ч. лекарствени продукти, назначени с протокол, за който се извършва експертиза - 422,6 млн. лв.; за лекарствени продукти за лечение на злокачествени заболявания и лекарствени продукти при животозастрашаващи кръвоизливи и спешни оперативни и инвазивни интервенции при пациенти с вродени коагулопатии в условията на болнична медицинска помощ, които НЗОК заплаща извън стойността на оказваните медицински услуги - 385 млн. лв.; медицински изделия, прилагани в болничната медицинска помощ - 104 млн. лв. \r\n4. За здравноосигурителни плащания за медицинска помощ, оказана в съответствие с правилата за координация на системите за социална сигурност по проекта за 2019 г. са разчетени 160,4 млн. лв. \r\nПрез 2019 г. се предвижда Министерството на здравеопазването ежемесечно да предоставя трансфер към бюджета на Националната здравноосигурителна каса в общ размер от 43 млн. лв. за финансиране на разходи, които по закон са определени като държавна отговорност. \r\nС преходните и заключителни разпоредби на законопроекта се предлагат промени и в Закона за здравното осигуряване, Закона за лекарствените продукти в хуманната медицина, Закона за лечебните заведения, Закона за здравето и други закони. \r\nПроектът на Закон за бюджета на Националната здравноосигурителна каса за 2019 г. е съставен в съответствие с бюджетната рамка при запазване на размера на здравноосигурителната вноска в размер на 8 %. С проектобюджета се постига гарантиране на пакета здравноосигурителни дейности в обхвата на задължителното здравно осигуряване, като през 2019 г. за Националната здравноосигурителна каса са осигурени 490 млн. лв. допълнителни средства за разходи и трансфери спрямо закона за бюджета на НЗОК за 2018 г. \r\nПроектът на Закон за бюджета на НЗОК за 2019 г. предвижда публичните средства да бъдат изразходвани законосъобразно, прозрачно и ефективно, като за целта чрез промени в нормативната уредба са създадени необходимите предпоставки и контролни механизми. \r\nОсновна цел на законопроекта е да се осигури достъпна, качествена и своевременна медицинска помощ на здравноосигурените лица.", "date": "2018.10.28", "title": "Одобрен е проектозаконът за бюджета на НЗОК за 2019 г."}
{"url": "http://www.focus-news.net/news/2018/10/28/2583648/veliko-tarnovo-v-grad-elena-pochistiha-pametnitsi-v-navecherieto-na-denya-na-narodnite-buditeli.html", "text": "Скулптурният ансамбъл „Паметникът на свободата“ на централния градски площад бе почистен в навечерието на Деня на народните будители. Това съобщиха от пресцентъра на  Общината . Почистването извърши великотърновската фирма „К7-ДЗЗД“. \r\n„Обикновено ни търсят за почистване на индустриални сгради, фасади и площади, също и за подготовка на реставрационни дейности на църкви и манастири. Досега само три общини са поискали да се почистят паметници и Еленската е сред тях, което е показателно, че тук се пази паметта за исторически събития и личности. С течение на времето паметниците от дялан камък почерняват, погрозняват, дори започват да се рушат от плесента по тях. Почистването извършваме с вода под налягане между 350 и 500 бара. Не се използват абразиви и химикали и по този начин се запазва камъкът“, допълни Пенчо Ганев, който е управител на фирмата. Обелиските в центъра на града олицетворяват приноса на Елена и Еленския край в национално-освободителните борби за освобождението и обединението на България и участието на еленчани във войните. Скулптурата на жената символизира майката на героите. Ансамбълът включва още няколко фигури, издялани от известния каменоделец Дянко Брациклийски. Между тях са изписани заветни мисли на Христо Ботев, на еленските възрожденци Иван Момчилов, Иларион Макариополски и Стоян Михайловски, и на поета-антифашист Стефан Йовчев-Вечвой. Скулптурният ансамбъл, открит на 3 декември 1964 г., е дело на скулптура Ненко Ненков и еленските архитекти Христо Коев и проф. Иван Никифоров. \r\nНаскоро беше почистен и бюст-паметникът на поп Сава Катрафилов – деец на национално-освободителното движение и член на щаба на Ботевата чета.", "date": "2018.10.28", "title": "Велико Търново: В град Елена почистиха паметници в навечерието на Деня на народните будители"}
{"url": "http://www.focus-news.net/news/2018/10/28/2583647/prieti-sa-standartite-za-delegiranite-ot-darzhavata-deynosti-s-naturalni-i-stoynostni-pokazateli-prez-2019-g.html", "text": "Министерският съвет прие стандартите за делегираните от държавата дейности с натурални и стойностни показатели през 2019 година. Стандартите са съобразени с размерите на бюджетните взаимоотношения между централния бюджет и бюджетите на общините според основните допускания за бюджетната прогноза за периода 2019 — 2021 година. Това съобщиха от  правителствената информационна служба . \r\nЗа всички държавни дейности са осигурени средства за увеличение с 10 % на заплатите на заетия персонал и съответните осигурителни вноски от работодателя. \r\nЗа 2019 г. за държавните дейности в сектор образование стандартите са завишени спрямо 2018 г. във връзка с политиката за увеличение на заплатите на педагогическия персонал в образованието, увеличението на възнагражденията на непедагогическия персонал с десет на сто и свързания с това ръст на осигурителните вноски от работодателя. Предвидени са средства за издръжка на дейностите по възпитанието и обучението на децата и учениците в частните детски градини и училища, включени в системата на държавно финансиране. Увеличени са средствата за подпомагане на храненето на децата от подготвителните групи и учениците от I-IV клас. Разчетени са и средства за занимания по интереси, за кариерно ориентиране и консултиране, както и средства за допълващ стандарт за ученик в гимназиален етап на обучение. \r\nВ сферата на социалните услуги стандартите са увеличени диференцирано, като с най-голям процент са завишени тези за центровете за настаняване от семеен тип за деца/ младежи с увреждания и с потребност от постоянни медицински грижи. Стандартите за центровете за настаняване от семеен тип за пълнолетни лица с увреждания са завишени с 14 %, за домовете за пълнолетни лица с увреждания - с 13 %, за защитените жилища за лица с увреждания - с 12 %. С 10 % са завишени стандартите за домовете за деца, лишени от родителска грижа от I до XII клас, дневните центрове за деца и/ или пълнолетни лица с тежки множествени увреждания и дневните центрове за деца и пълнолетни лица с увреждания - седмична грижа. За останалите социални услуги завишението на стандартите е в границите от 7 до 9 %. Стандартът за дневните центрове за стари хора запазва нивото си от 2018 г. Размерът на месечната помощ на ученик е увеличен от 33 лв. на 35 лв. \r\nВ сферата на културата стандартите за държавните музеи, художествени галерии, Центъра за подводна археология, Културен център „Двореца“, Българска национална филмотека и Националната библиотека „Св. Св. Кирил и Методий“ са увеличени със 7,4 % спрямо 2018 г. От 2019 г. Българската национална филмотека ще прилага делегиран бюджет, както всички държавни музеи и галерии в системата на Министерството на културата. \r\nЗа делегираните от държавата дейности в културата, финансирани чрез бюджетите на общините, стандартите за библиотеките, музеите и художествените галерии с регионален характер са завишени с 8,6 %, а за читалищата с 13,3 %. \r\nСтандартите за делегираните от държавата дейности с натурални и стойностни показатели през 2019 г. са съгласувани с Националното сдружение на общините в Република България.", "date": "2018.10.28", "title": "Приети са стандартите за делегираните от държавата дейности с натурални и стойностни показатели през 2019 г."}
{"url": "http://www.focus-news.net/news/2018/10/28/2583638/starshi-komisar-ivaylo-ivanov-sdvr-imenieto-na-sem-banevi-beshe-mnogo-dobre-ukrepeno.html", "text": "Имението на сем. Баневи беше много добре укрепено. Това каза директорът на СДВР старши комисар Ивайло Иванов по време на брифинг в Специализираната прокуратура по повод досъдебното производство около разследването на дейността на завод „Полимери“ АД и задържането на семейство Баневи в Ница, предаде репортер на  Агенция „Фокус“ . „В конкретния случая ние изпълнявахме постановление на Специализираната прокуратура по оказване на оперативно-охранително обезпечение. С наши сили беше извършено проникването на имението на сем. Баневи. Това е действително един много добре укрепен обект. Наложи се да използваме нашия специализиран сектор „Кобра“. Това е едно много голямо имение, много голямо по площ, имаше и много добре укрепени помещения“, обясни той. „Действително едната брава по наша информация струва 800 лева. Тя беше изключително трудно за отваряне – ключарят няколко часа се мъчи. Именно зад тази врата бяха въпросните документи и ценности“, каза още старши комисар Иванов.   \r\nЦветелин ДИМИТРОВ", "date": "2018.10.28", "title": "Старши комисар Ивайло Иванов, СДВР: Имението на сем. Баневи беше много добре укрепено"}
{"url": "http://www.focus-news.net/news/2018/10/28/2583633/ria-novosti-sasht-sa-predali-na-rusiya-spisak-ot-vaprosi-otnosno-drsmo.html", "text": "Съединените щати дадоха на Русия списък с въпроси относно прилагането на Договора за премахване на ракети със среден и по-малък обсег (ДРСМО), като направиха това няколко дни преди да съобщят намерението си да се оттеглят, предава  РИА Новости \r\nМосква вече е започнала да подготвя отговорите им, каза външният министър Сергей Лавров в интервю по държавната руска телевизия. \r\nЛавров подчерта, че в продължение на много години Москва е чувала обвинението, че ракетата, която обикновено е означена с индекса 9М729, е тествана от Русия на разстояние, забранено от ДРСМО. Министърът отбеляза, че в началото Съединените щати дори не са споменавали  типа на ракетата, която са имали предвид. Министърът на външните работи заяви, че Русия е поискала конкретни данни, американците \"дадоха само номера на ракетите, а след това казаха, че това са два теста, дадоха датите на тези тестове и заявиха, че това е ставало на полигона \" Капустин Яр \" , \r\nГоворейки защо Съединените щати не са предоставили точни данни и претенции незабавно, Лавров предположи това да се дължи на страха, че \"ако покажат някаква информация, ще компрометират източниците\". \r\n\"Аз не се занимавам професионално с тези въпроси, затова мога само да предполагам, но на повърхността се оказа, че като ни изпратиха пределно подробен въпросник, на който можем да отговорим (започнахме да подготвяме отговори), след няколко дни беше обявено, че те се оттеглят от Договора. Това не допринася за устойчив диалог и предвидимост \", добави министърът. \r\nЛавров също така призова Съединените щати да докладват какво възнамеряват да направят в областта на контрола върху оръжията, след като напуснат ДРСМО. \r\n\"Това е просто безконтролно, непрозрачно, така че никой не знае какво прави другият, така че е невъзможно\", отбеляза външният министър. \r\nСпоред него по време на преговорите съветникът  по въпросите на националната сигурност на президента Доналд Тръмп Джон Болтън призна, че \"в отношенията с Русия е необходима известна степен на доверие и предсказуемост\". \r\nОсвен това министърът коментира предложението на Съединените щати да включат Китай, Индия, Пакистан и Иран в договора. \r\n\"Преди осем -девет години, а  може би десет години, през 2007-2008 г., американците и ООН предлагаха на всички страни, които имат ракети със среден и по-малък обсег, да се присъединят към договора и да го направят универсален. \"Не очаквахме нищо друго, но все пак искахме да използваме всички възможности за универсализация\", спомня си Лавров.  Юлиян Марков", "date": "2018.10.28", "title": "РИА Новости: САЩ са предали на Русия списък от въпроси относно ДРСМО"}
{"url": "http://www.focus-news.net/news/2018/10/28/2583646/vitseprezidentat-iliyana-yotova-evropa-se-nuzhdae-ot-novi-lideri.html", "text": "Европейският проект се нуждае от нов тип лидерство. Необходими са лидери, които да открият нови хоризонти в политиките и в начина на взимане на решения. Липсата на силни и решителни политици разгоря пламъка на популизма и предизвика възхода на крайнодесни и крайнолеви партии“ Това заяви вицепрезидентът Илияна Йотова в Правец при откриването на Национална програма „Управленски умения“ на Българското училище за политика „Димитър Паница“ за 2018/2019 г. Това съобщиха от  прессекретариата на държавния глава . Лидерството в политиката и в обществения живот обсъдиха с вицепрезидента народни представители, представители на местната власт, съда, прокуратурата, бизнеса и на неправителствени организации. \r\n„За разрастването на популярността на крайнодесни и крайнолеви лидери голяма отговорност носят традиционните партии, неспособни да отговорят на предизвикателствата, да предложат работещи политики“, отбеляза Илияна Йотова. „Липсват лидери с дългосрочно мислене. Днес се прави политика на парче, тя в повечето случаи е кризисна реакция на отдавна наболял проблем“, подчерта вицепрезидентът.  \r\n„Не намирам съвременните Шуман, Спинели, Моне, Аденауер – визионери със стратегическо и дългосрочно мислене“, посочи Илияна Йотова.  \r\nСпоред вицепрезидента слабите европейски институции са причина Европейският съюз да изгуби водещата си роля на международната сцена. Илияна Йотова посочи липсата на върховния представител на ЕС за външна политика Федерика Могерини на преговорите за Сирия, които се проведоха в Истанбул между германския канцлер Ангела Меркел, френския президент Еманюел Макрон, руския президент Владимир Путин и турския държавен глава Реджеп Ердоган. По думите на вицепрезидента именно Европа е най-големият потърпевш от бежанските вълни от Сирия, които ще се усилят при евентуална нова военна намеса в раздираната от конфликт страна.  \r\nЕдин от основните проблеми днес според Илияна Йотова е намирането на съюзници. Германският канцлер Ангела Меркел този мандат по-трудно от всякога сформира коалиционно правителство, а в Австрия Себастиян Курц и неговата народна партия управляват с крайнодясна партия. „В България сме свидетели на две доста интересни коалиции, добили популярност като малка и голяма“, отбеляза вицепрезидентът.  \r\nОт европейските ценности, поставени на изпитание днес, през проекта за отбранителен съюз на ЕС до предстоящите догодина европейски избори – това бяха основни теми на разговора, който продължи по-дълго от предвиденото поради големия интерес. Обсъдени бяха начините, по които се избират председателят на Европейската комисия и еврокомисарите.  \r\nВицепрезидентът изрази мнение, че председателят на Европейската комисия трябва да се посочва от самите еврокомисари, защото чрез т.нар. Шпиценкандидат се налага политическата воля на доминиращата на изборите политическа сила. „Еврокомисарите сега се избират на партийна основа според водещата политическа сила в дадена страна, а не пряко от избирателите. Създаването на ресор за даден човек без оглед на най-актуалните и важни политики за европейските граждани и професионалния му профил създават множество проблеми“, посочи Илияна Йотова.", "date": "2018.10.28", "title": "Вицепрезидентът Илияна Йотова: Европа се нуждае от нови лидери"}
{"url": "http://www.focus-news.net/news/2018/10/28/2583651/blagoevgrad-pozhar-e-goryal-v-postroyka-sas-seno-v-grad-kresna.html", "text": "Пожар е горял в постройка със сено в град Кресна. Това съобщи за  Радио \"Фокус\" - Пирин  инж. Георги Пармаков, директор на Регионална дирекция \"Пожарна безопасно и защита на населението\" - Благоевград. Сигналът за инцидента е подаден към 14.00 часа. На място все още има екип на пожарната, който разчиства. Лек дим се вижда от главен път Е-79, но не пречи на движението и не ограничава видимостта. \r\nЛивия НИНОВА", "date": "2018.10.28", "title": "Благоевград: Пожар е горял в постройка със сено в град Кресна"}
{"url": "http://www.focus-news.net/news/2018/10/28/2583652/ministerskiyat-savet-odobri-strategiya-za-upravlenie-na-darzhavniya-dalg-za-perioda-2019-2021-g.html", "text": "Министерският съвет одобри Стратегия за управление на държавния дълг за периода 2019-2021 година. Това съобщиха от  правителствената информационна служба . Документът е изготвен на основание Закона за държавния дълг и Закона за публичните финанси и осигурява общата рамка на дълговото управление в средносрочен план. Основното предназначение на Стратегията е да обобщи и очертае водещите принципи и насоки на политиката по управление на държавния дълг през следващите три години, като същевременно описва индикативните мерки и използвания инструментариум за постигане на заложените в нея стратегически цели. Публичното ѝ оповестяване е гаранция за предвидимост и прозрачност на процесите по управление на държавния дълг. \r\nОсновната цел на политиката по управление на държавния дълг за периода е осигуряването на необходимия ресурс за рефинансиране на дълга в обращение, при необходимост - финансиране на държавния бюджет и обезпечаване стабилността на фискалния резерв при оптимално възможна цена и приемлива степен на риск.", "date": "2018.10.28", "title": "Министерският съвет одобри Стратегия за управление на държавния дълг за периода 2019-2021 г."}
{"url": "http://www.focus-news.net/news/2018/10/28/2583650/sport-valverde-sapernikat-e-nay-opasen-kogato-e-ranen.html", "text": "В Барселона не си правят илюзии за лесна победа над Реал, независимо че столичани са в явна криза. \"Длъжни сме да се абстрахираме от страничните неща, защото съперникът е най-опасен, когато е ранен\", стресна се треньорът на домакините Ернесто Валверде. \"Вече съм готов със стартовия си състав, но няма да го разкрия. Този двубой е за повече от 3 точки заради емоционалната част на нещата. Кристиано вече го няма в Мадрид и не мислим за него. И без това там си имат страхотни футболисти, които са в състояние да създават положения и да вкарват голове. Разполагат с достатъчно аргументи за много силен двубой. Очаквам най-силния Реал. Иначе сега всички искат да видят как ние ще се справим без Меси. Срещу Интер успяхме. Ще трябва да променим някои неща, ще бъде странно да го няма Лео. Но все пак сме оптимисти\", добави треньорът на Барса. Интересното е, че Реал не загуби нито една от последните си 4 визити на Барса (2 победи и 2 равенства), докато при Барса е обратното -напоследък се чувства много по-комфортно, когато Класик кото е на стадиона на врага \"Бернабеу\".", "date": "2018.10.28", "title": "Спорт: Валверде: Съперникът е най-опасен, когато е ранен"}
{"url": "http://www.focus-news.net/news/2018/10/28/2583654/katya-sungarska-tssmp-sofiya-trima-sa-postradali-pri-katastrofa-mezhdu-dva-leki-avtomobila-v-rayona-na-krastovishteto-mezhdu-bul-todor-aleksandrov-i-inzh-ivan-ivanov.html", "text": "Трима са пострадали при катастрофа между два леки автомобила в района на кръстовището между бул. „Тодор Александров“ и инж. „Иван Иванов“. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Сигналът за инцидента е постъпил в 13.38 часа, като първата линейка е била на място в 13.42 часа, а след няколко минути е пристигнала и втората. „Един мъж е прегледан на място, защото е отказал хоспитализация. Жена-пасажер на 32 години е с гръдна травма и е настанена в УМБАЛСМ „Пирогов“. С нея е пътувало и момиченце, което е било на година и половина, което видимо е нямало проблем, но то също е откарано в болницата“, посочи тя.  \r\nДаяна ДЮЛГЕРОВА", "date": "2018.10.28", "title": "Катя Сунгарска, ЦСМП-София: Трима са пострадали при катастрофа между два леки автомобила в района на кръстовището между бул. „Тодор Александров“ и инж. „Иван Иванов“"}
{"url": "http://www.focus-news.net/news/2018/10/28/2583653/mia-makedoniya-kosovski-ministar-e-ubeden-che-pravitelstvoto-na-ramush-haradinay-shte-zavarshi-mandata-si.html", "text": "Косовският министър на инфраструктурата Пал Лекай смята, че правителството, ръководено от Рамуш Харадинай ще ръководи страната до края на четиригодишния си мандат, предаде кореспондентът на  Македонската информационна агенция (МИА)  от Прищина. \r\nМинистърът и вицепрезидент на партията на Харадинай, Алианса за бъдещето на Косово (АБК), заяви, че неговата партия е готова да излезе на предсрочни  избори, но твърди, че опозицията няма необходимите гласове в парламента, за да свали сегашното правителство. \r\nЛекай в интервю за портала \"Икономика онлайн\" (ekonomiaonline.com) успокои опозицията \"да не се притеснява\", че \"правителството ще си изкара мандата\". \r\n„Ние като партия винаги сме готови да отговорим на гражданите и това, което мога да кажа е, че ако опозицията има необходимата подкрепа, ние като партия сме готови. Имам обаче послание за опозицията: Нека да спят спокойно. Това правителство ще завърши четиригодишния конституционен мандат и смятам, че е добре да се активират“, каза Лекай. \r\nНастоящото правителство на Косово начело с Харадинай бе създадено след предсрочни парламентарни избори преди малко повече от една година, което означава, че мандатът му изтича след около три години, припомня агенцията.  Юлиян Марков", "date": "2018.10.28", "title": "МИА (Македония): Косовски министър е убеден, че правителството на Рамуш Харадинай ще завърши мандата си"}
{"url": "http://www.focus-news.net/news/2018/10/28/2583656/blagoevgrad-politseyski-patrul-s-blagoevgraska-registratsiya-e-razpolozhen-na-izhoda-na-grad-sandanski-v-posoka-gkpp-kulata.html", "text": "Полицейски патрул с благоевграска регистрация 1424 е разположен на изхода на град Сандански в посока ГКПП „Кулата“, предаде репортер на  Радио „Фокус“ - Пирин . Трафикът по главен път Е-79 е интензивен и в двете посоки. \r\nЛивия НИНОВА", "date": "2018.10.28", "title": "Благоевград: Полицейски патрул с благоевграска регистрация е разположен на изхода на град Сандански в посока ГКПП \"Кулата\""}
{"url": "http://www.focus-news.net/news/2018/10/28/2583655/premierat-boyko-borisov-shte-uchastva-v-sreshtata-na-varha-es-arabski-svyat-v-atina-i-shte-prisastva-na-tseremoniya-po-otkrivane-na-novo-letishte-v-istanbul.html", "text": "Министър-председателят Бойко Борисов ще участва в откриването на третата среща на върха ЕС – Арабски свят на 29 октомври в Атина. Форумът тази година е под наслов „Споделените хоризонти“. Очаква се по време на срещата да бъде обсъдена миграционната политика и борбата с бежанската криза, европейските и арабските политики за съседство, климатичните промени, както и социалните инвестиции. Това съобщиха от  правителствената информационна служба . \r\nПо-късно премиерът Бойко Борисов ще присъства на откриването на новото летище в Истанбул по покана на президента на Турция Реджеп Тайип Ердоган. \r\nВ Гърция и Турция премиерът Бойко Борисов ще бъде придружаван от министъра на финансите Владислав Горанов.", "date": "2018.10.28", "title": "Премиерът Бойко Борисов ще участва в срещата на върха ЕС-Арабски свят в Атина и ще присъства на церемония по откриване на ново летище в Истанбул"}
{"url": "http://www.focus-news.net/news/2018/10/28/2583657/mayk-pens-prezidentat-tramp-ne-e-otgovoren-za-strelbata-v-sinagogata-v-pitsbarg.html", "text": "Думите на президента Тръмп, насочени към политическите опоненти, не са виновни за стрелбата в събота в питсбъргската синагога или бомбените атентати от миналата седмица, заяви вицепрезидента Майк Пенс, цитиран от  The Washington Examiner . \r\n\"Всеки има собствен стил и честно казано, хората от двете страни на пътеката (в Конгреса – бел ред) използват силен език за нашите политически различия\", каза Пенс пред NBC News след предизборно мероприятие в Лас Вегас. \"Но просто не мисля, че можете да го свържете с действия или заплахи от насилие\". \r\nПенс защити използването на думата \"тълпа\", за да опише демократите, които са възмутени от администрацията на Тръмп, заявявайки, че страната има горда традиция да улеснява свободното слово \r\n„И през цялата история на тази страна ние винаги сме имали енергични дебати и след това ние уреждаме тези дебати в избирателната урна \", каза той.\" Ние не ги уреждаме чрез действия или заплахи от насилие като самоделните бомби, които видяхме, изпратени до Обама, Клинтън, CNN и други. \"  Юлиян Марков", "date": "2018.10.28", "title": "Майк Пенс: Президентът Тръмп не е отговорен за стрелбата в синагогата в Питсбърг"}
{"url": "http://www.focus-news.net/news/2018/10/28/2583658/varna-edin-moryak-e-zaginal-a-drug-e-ranen-po-vreme-na-intsident-pri-remonta-na-koraba-balgarka.html", "text": "Един моряк е загинал, а друг е ранен по време на инцидент при ремонта на кораба „Българка“. Окръжната прокуратура във Варна води производство под наблюдението на дежурен прокурор и следовател. Това каза за  Радио „Фокус“ – Варна  зам.-окръжният прокурор Радослав Лазаров. Разследването по чл. 123 от Наказателния кодекс за причиняване на смърт по непредпазливост, незнание или немарливо изпълнение на занятие продължава. Извършени са неотложните и възможни към настоящия момент действия. Корабът „Българка“ е собственост на параходство „Български морски флот“. Инцидентът е станал тази сутрин. \r\nДиана СТОЕВА", "date": "2018.10.28", "title": "Варна:  Един моряк е загинал, а друг е ранен по време на инцидент при ремонта на кораба „Българка“"}
{"url": "http://www.focus-news.net/news/2018/10/28/2583661/plovdiv-natovareno-e-dvizhenieto-po-uchastaka-na-am-trakiya-v-oblastta-sashto-po-patishtata-plovdiv-asenovgrad-i-plovdiv-karlovo.html", "text": "Натоварено е движението по участъка на АМ „Тракия“ в Пловдивска област, също по пътищата Пловдив-Асеновград и Пловдив-Карлово. Това съобщиха за  Радио „Фокус“ – Пловдив  от Областното пътно управление. Продължават ремонтните дейности при км 112 на АМ „Тракия“, в района на село Цалапица. Движението ще се извършва в аварийната лента до 8 ноември. До 2 ноември движението по пътя Пловдив-Асеновград, от изхода на града до Асеновград ще се осъществява двупосочно в едното платно, поради ремонтни дейности в участъка. Остава ограничено преминаването на камиони над 12 тона по пътя Поповица-Болярци, заради намален габарит на пътното платно на мост. Опасност от образуването на свлачища и срутища има по пътищата Бачково-Нареченски бани, Юговско ханче-Югово-Лъки и Кричим-Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. Трафикът на територията на град Пловдив също е интензивен към този час. По-натоварено е движението по булевардите „Шести септември“, „Руски“, „Източен“, „Васил Априлов“, „Христо Ботев“, „Цар Борис III Обединител“, „Санкт Петербург“, „Освобождение“ и „Пещерско шосе“. Пътните настилки в града са сухи и нормално проходими. До края на ноември ще бъде затворено за движение западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Затворено за движение е и източното платно на бул. „Източен“, в участъка между булевардите „Шести септември“ и „Марица-юг“, също заради строително-монтажни дейности. Очаква се ремонтът да приключи до 22 ноември. \r\nТони МИХАЙЛОВ", "date": "2018.10.28", "title": "Пловдив: Натоварено е движението по участъка на АМ „Тракия“ в областта, също по пътищата Пловдив-Асеновград и Пловдив-Карлово"}
{"url": "http://www.focus-news.net/news/2018/10/28/2583662/burgas-natovareno-dvizhenieto-po-avtomagistrala-trakiya-v-rayona.html", "text": "Нормална е пътната обстановка в областта в края на неделния ден. Това съобщи за  Радио „Фокус“ – Бургас  дежурният от Областно пътно управление. Пътните настилки са нормално проходими. По-натоварено е движението по АМ „Тракия“ в района на Бургас и по пътя Бургас – Ахелой в района на кръстовищата с кръгово движение край Поморие. В града движението също е натоварено по някои участъци. Интензивен е трафикът в централна градска част – по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на бургаска болница, по бул. „Никола Петков“ и бул. „Яким Якимов“. Водачите да се движат с повишено внимание и съобразена скорост и по бул. „Захари Стоянов“ в посока ж.к. „Меден Рудник“, където движението също  е натоварено. \r\nМария ГЕОРГИЕВА", "date": "2018.10.28", "title": "Бургас: Натоварено движението по автомагистрала „Тракия“ в района"}
{"url": "http://www.focus-news.net/news/2018/10/28/2583660/veliko-tarnovo-studenti-zasadiha-novi-rastitelni-vidove-v-park-ksilifor.html", "text": "Студенти от Великотърновски университет „Св.Св. Кирил и Методий“ засадиха нови растителни видове в парк Ксилифор. Това съобщиха за  Радио „Фокус“ – Велико Търново  от Туристическо дружество „Трапезица 1902“. Младите хора осъществиха учебен пешеходен поход „Зелена мисия – есен 2018“. Те бяха водени от своя преподавател гл.ас. д-р Милен Видиновски. Крайната точка бе парк „Ксилифор“, където те засадиха нови растителни видове. \r\nНадежда КРЪСТЕВА", "date": "2018.10.28", "title": "Велико Търново: Студенти засадиха нови растителни видове в парк Ксилифор"}
{"url": "http://www.focus-news.net/news/2018/10/28/2583664/aktsenti-v-sutreshniya-blok-dobro-utro-balgariya-po-radio-fokus-na-29-oktomvri.html", "text": "След протестите срещу високите цени на горивата, провели се в няколко града на страната, въпросите на които всички търсят отговори сега са защо и докога? Какво влияние оказват промените на световните пазари у нас и има ли поводи за притеснение - всичко това ще попитаме Светослав Бенчев, експерт от Българската петролна и газова асоциация. Бюджетът за 2019 година е един от най-амбициозните от началото на Прехода- така го определи премиерът Бойко Борисов на извънредно заседание в Министерски съвет. От заложените параметри има ли повод за гордост на управляващите и повод за успокоение на обществото? Какво показват цифрите и кой трябва да замълчи, говорейки си за пари в държавата? Тези и други въпроси коментираме с финансовия експерт Мика Зайкова. Ще поговорим и за археология, и последните находки на родните специалисти. Крепост от времето на Троянската война беше открита край Златоград. За какво свидетелстват последните открития и какво е значението им? Отговорите на тези и други въпроси търсим от археолога проф. Николай Овчаров. В минутите след 9 часа продължаваме тази линия като Ливия Нинова от Радио „Фокус“-Пирин ще насочи вниманието ни към последните археологически открития на Хераклея Синтика.  \r\nТези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа, с водещ Виктория Месробович - Кувенджиева.", "date": "2018.10.28", "title": "Акценти в сутрешния блок „Добро утро, България“ по Радио „Фокус“ на 29 октомври"}
{"url": "http://www.focus-news.net/news/2018/10/28/2583663/aa-istanbulskoto-novo-letishte-e-gotovo-da-priema-poleti.html", "text": "Първата фаза на новото летище в Истанбул с годишен капацитет от 90 милиона пътници е готова за официалното му откриване в понеделник, предава  Anadolu Agency . \r\nЦеремонията по откриването му ще се състои в Деня на републиката - 95-та годишнина от основаването на Турската република с участието на президента Реджеп Тайип Ердоган и над 50 чужди лидери, министри и висши служители. \r\nПървият етап на стойност шест милиарда евро, който беше изграден за близо три години чрез модел за публично-частно партньорство, се нарежда сред набора от мегапроекти, планирани като част от поредица от цели за вековния юбилей на Турция през 2023 г. \r\nВ понеделник ще бъдат пуснати в експлоатация две писти с дължина 3 750 и 4 100 метра, като част от първата фаза, включваща три отделни писти. \r\nСпоред консорциума на ИГА, изпълнител на проекта, през следващите 10 години новото летище ще достигне годишен капацитет от 200 милиона пътници с приключването на четирите фази с шест писти. \r\nТурските летища посрещнаха близо 164 милиона души между януари и септември тази година, като над 31% от пътниците използваха най-натовареното летище в Турция - летище \"Ататюрк\" в Истанбул. \r\nСледвайки преместването на националния превозвач на страната към новото летище до края на тази година, летище \"Ататюрк\" ще премине към други цели като обучение, авиационни панаири и гражданска употреба. \r\nКогато достигне  пълния  си капацитет новото летище в Истанбул ще се превърне в глобален авиационен център, като ще приема повече от 100 авиокомпании и полети до над 300 дестинации по целия свят.  Юлиян Марков", "date": "2018.10.28", "title": "AA: Истанбулското ново летище е готово да приема полети"}
{"url": "http://www.focus-news.net/news/2018/10/28/2583659/sofiya-zavarshi-izgrazhdaneto-na-novata-polivna-sistema-na-gradinata-kristal.html", "text": "Завърши изграждането на новата поливна система на градината „Кристал”. Това съобщи кметът на Столична община Йорданка Фандъкова в социалната мрежа  „Фейсбук” . „В последните седмици 5 см от горния почвен слой на градината се подменя с 5 см нов хумус, като оформилият се във времето релеф с денивелация на терена се запазва”, обяснява столичният кмет.  \r\nДо момента са поставени 40% от настилките, изгражда се ново осветление и предстои реставрация на чешмата, добавя Йорданка Фандъкова.  \r\nГрадината пред Военния клуб е декларирана като групов паметник на градинското и парковото изкуство през 1988 г., затова всички намеси в нея се съгласуват с Министерство на културата и целят единствено възстановяването и поддържането ѝ, уточнява още тя.", "date": "2018.10.28", "title": "София: Завърши изграждането на новата поливна система на градината „Кристал”"}
{"url": "http://www.focus-news.net/news/2018/10/28/2583665/veliko-tarnovo-vsichki-uchilishta-i-detski-gradini-na-teritoriyata-na-obshtinata-sa-obezpecheni-s-gorivo-za-otoplenie-za-zimniya-sezon.html", "text": "Всички училища и детски градини на територията на община Велико Търново са обезпечени с гориво за отопление за зимния сезон. Това съобщиха за  Радио „Фокус“ – Велико Търново  от  пресцентъра на  Общината . Учебните заведения разполагат с основен източник на топлоподаване и с алтернативен такъв. В по-голямата си част училищата са на природен газ и нафта, както и на топлофикация. Детските градини в града също са газифицирани. Тези в населените места се отопляват предимно на твърдо гориво. Според нормативната уредба температурата, която трябва да се поддържа в учебните помещения трябва да между 18 и 22 градуса. Всички училища и детски градини на територията на Община Велико Търново имат готовност за работа при зимни условия. Дворовете на училищата и детските градини са почистени от опасни клони и сухи дървета,а  детските и спортни съоръжения отговарят на нормативните изисквания. Във всички образователни институции е осигурен достъп за доставка на хранителни продукти, както и готова храна от стола кухня майка при ОУ „Св. Патриарх Евтимий“. Община Велико Търново е осигурила безплатен транспорт за децата и учениците до 16-годишна възраст. Училищните автобуси са преминали годишен технически преглед и осъществяват превоза на учениците до средищните и приемащи училища по утвърдено маршрутно разписание. Все още текат ремонтни дейности в Спортното училище във Велико Търново, като до приключване на проекта, учебният процес се осъществява в ПГ Електроника „А.С.Попов“, и в СУ „Г.С.Раковски“, като  до приключване на проекта, учебният процес се осъществява в СУ „Вела Благоева“. В заключителна фаза са ремонтните работи и в трите детски градини ДГ „Рада войвода“, кв. „Чолаковци“, ДГ „Ален мак“ в кв. „Бузлуджа“ и ДГ„Пролет“ в старата част на града. \r\nНадежда КРЪСТЕВА", "date": "2018.10.28", "title": "Велико Търново: Всички училища и детски градини на територията на общината са обезпечени с гориво за отопление за зимния сезон"}
{"url": "http://www.focus-news.net/news/2018/10/28/2583649/a1-on-izklyucheniyat-ot-vmro-dpmne-sasho-miyalkov-izprati-otvoreno-pismo-do-hristiyan-mitskovski.html", "text": "Изключеният от ВМРО-ДПМНЕ Сашо Миялков изпрати отворено писмо до председателя на партията Християн Мицковски \r\n\"С голямо разочарование и недоверие получих новината за моето официално изключване от партията. \r\nЗнаейки, че е невярно обвинението заради което съм изключен от партията, реших да изчакам  да минат няколко дни, та всички членове да видят, че ръководството няма да извади и да представи нито едно, повтарям НИТО ЕДНО доказателства срещу мен. Лъжите, които бяха казани за мен, бяха измислени в личен интерес. Някой, който не получава одобрение от обществеността, изгради собствен рейтинг на моя \"гръб\", за сметка на моята чест, репутация и достойнство. \r\nЗатова сега още веднъж с възмущение отхвърлям лъжливите обвинения хвърлени върху мен от хората, които до вчера са се възпозовали от моя труд, резултати и авторитет. \r\nСлед като минаха няколко дни, без да бъде представено поне едно доказателство пред членската маса и обществеността за твърденията срещу мен, призовавам те да докажеш обвиненията, за които бях официално изключен от партията, да представиш доказателства пред органите на партията и обществото. \r\nВместо страхливо да се подмятат фалшиви обвинения, покажи, Християне доказателствата, че аз някого със сила съм карал нещо да прави или съм се опитвал да го подкупя. Хайде!\", пише в писмото.  Юлиян Марков", "date": "2018.10.28", "title": "А1 On: Изключеният от ВМРО-ДПМНЕ Сашо Миялков изпрати отворено писмо до Християн Мицковски"}
{"url": "http://www.focus-news.net/news/2018/10/28/2583666/blagoevgrad-politseyski-patrul-sas-sofiyska-registratsiya-e-razpolozhen-na-otbivkata-za-selo-rupite.html", "text": "Полицейски патрул със софийска регистрация 4368 е разположен на отбивката за село Рупите в платното в посока София, предаде репортер на  Радио „Фокус“ – Пирин .  \r\nЛивия НИНОВА", "date": "2018.10.28", "title": "Благоевград: Полицейски патрул със софийска регистрация е разположен на отбивката за село Рупите"}
{"url": "http://www.focus-news.net/news/2018/10/28/2583667/sofiya-zadrastvane-se-e-obrazuvalo-na-patya-montana-sofiya-prez-prohoda-petrohan-v-rayona-na-selo-buchin-prohod.html", "text": "София: Задръстване се е образувало на пътя Монтана – София през прохода Петрохан в района на село Бучин проход. Това съобщи слушател на  Радио „Фокус“ . Задръстването е над 10 км. Няма полицейски патрул, който да регулира движението.", "date": "2018.10.28", "title": "София: Задръстване се е образувало на пътя Монтана – София през прохода Петрохан в района на село Бучин проход"}
{"url": "http://www.focus-news.net/news/2018/10/28/2583668/alfa-tv-makedoniya-vmro-dpmne-shte-analizira-kolko-parlamentarni-grupi-shte-deystvat-v-parlamenta.html", "text": "ВМРО-ДПМНЕ да анализира колко парламентарни групи ще действат в парламента - позицията за Конституцията не се променя, пише на официалната интернет страница на македонския телевизионен канал  “Алфа ТВ“ . \r\nВъзможността депутати от опозицията да  останата в една парламентарна група остава открита. Засега от ВМРО-ДПМНЕ не разкрива в каква посока ще действат но казват, независимо от броя на депутатски групи, тяхната позиция по отношение на гласуването за конституционните промени няма да се промени. \r\n„Дали ще действаме като  една депутатsка група или като повече депутатски групи зависи от анализа, който ще направим. Това обаче няма да засегне посоката на политиката и позицията на ВМРО-ДПМНЕ“ - опозицията в парламента, заяви говорителят на партията. \r\nВъпреки това от ВМРО-ДПМНЕ заявиха, че  консултациите с парламентарната група са постоянни и са в  посока да се спре националното и държавно унижение на гражданите на Македония, но ако предложеният закон за амнистия на всички участващи в парламентарните събития от 27 април, който утре ще внесат от опозицията, ако не се приеме от управляващите -това ще бъде доказателство, че се провежда избирателно правосъдие. \r\nНе е известно как ще се реализира помирението, което предлагаше Заев, ако СДСМ както вече обявиха не приемат предложението на ВМРО-ДПМНЕ. Въпреки това управляващите вярват в помирението и обсъждаха с останалите депутати от опозицията възможността да увеличат подкрепата си. \r\n\"Разговаряме с всички народни представители относно помирението, защото това е за доброто на страната, казва депутатът от СДСМ Костадин Костадинов. \r\nОстава обаче неясно с кого ще се помири Зоран Заев – дали само с тези осем, които са осигурили мнозинството за промяна на Конституцията , пише на страницата на телевизията. \r\nАлбанските политически партии пък настояват техните изисквания за признаване на албанския като официален език и държавност да бъдат приети заедно с останалите изменения, защото както казват сега е шансът, който трябва да се използва.  Юлиян Марков", "date": "2018.10.28", "title": "“Алфа Тв“ (Македония): ВМРО-ДПМНЕ ще анализира колко парламентарни групи ще действат в парламента"}
{"url": "http://www.focus-news.net/news/2018/10/28/2583669/stara-zagora-politsay-e-postradal-pri-proverka-vav-vrazka-s-nereglamentirano-sastezanie-s-karutsi-v-kazanlashko.html", "text": "Полицай е пострадал при проверка във връзка с нерегламентирано състезание с каруци в Казанлъшко. Това съобщиха от пресцентъра на  МВР . Сигналът в полицията за нерегламентирано състезание с каруци /кушия/ е получен на 28 октомври, около 11.00 часа. На проверка са изпратени три полицейски екипа. На място служители установили струпване на около 100 души и каруци, които затруднявали нормалното движение по пътя. След полицейско разпореждане събралите са напускали мястото. Малко по-късно, около 11.55 часа бил получен втори подобен сигнал - за струпване на хора и каруци на път между селата Черганово и Овощник, общ. Казанлък. Изпратените на място полицейски екипи установили 30 – 40 души с няколко каруци, които при полицейско разпореждане са се разпръснали. На място бил оставен полицейски екип. По-късно при опит да бъде извършена проверка на каруца с четирима, движеща се от с. Овощник към с. Черганово, мъжете започвали да се държат агресивно и се опитали да осуетят проверката. Един от тях оказал съпротива, при което леко е пострадал полицейски служител. Това наложило произвеждане на изстрел в безопасна посока. Задържан е един, а друг се издирва. Към момента обстановката е спокойна. В РУ – Казанлък е образувано досъдебно производство и е уведомена прокуратурата.", "date": "2018.10.28", "title": "Стара Загора: Полицай е пострадал при проверка във връзка с нерегламентирано състезание с каруци в Казанлъшко"}
{"url": "http://www.focus-news.net/news/2018/10/28/2583671/gd-granichna-politsiya-intenziven-e-trafikat-na-vhod-za-leki-avtomobili-na-gkpp-kalotina.html", "text": "Интензивен е трафикът на вход за леки автомобили на ГКПП „Калотина“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На границите с Македония, Гърция, Турция и Румъния трафикът е нормален на всички гранични контролно-пропускателни пунктове.", "date": "2018.10.28", "title": "ГД „Гранична полиция“: Интензивен е трафикът на вход за леки автомобили на ГКПП „Калотина“"}
{"url": "http://www.focus-news.net/news/2018/10/28/2583670/predsedatelyat-na-narodnoto-sabranie-tsveta-karayancheva-poseti-kashta-muzey-vanga-v-petrich.html", "text": "Председателят на Народното събрание Цвета Караянчева посети Къща-музей „Ванга” в Петрич, предаде репортер на  Радио „Фокус”-Пирин . Преди това тя бе на античния град Хераклея Синтика. Председателят на Народното събрание е в Петрич по повод 106-годишнината от освобождението на Петрич от османско владичество. \r\nПо централните улици на града премина шествие, в което се включиха всички участници от историческата възстановка на освобождението на Петрич. Шествието премина под съпровод на зурни, изпълняващи химна на Република България.  \r\nОчаква се председателят на Народното събрание Цвета Караянчева да проведе среща с кмета на Общината - Димитър Бръчков, в сградата на Общината, след което да се насочат към площада пред НЧ „Братя Миладинови”, където да започне тържествената програма по повод освобождението на града от османско иго.  \r\nНатали СТЕФАНОВА", "date": "2018.10.28", "title": "Председателят на Народното събрание Цвета Караянчева посети Къща-музей „Ванга” в Петрич"}
{"url": "http://www.focus-news.net/news/2018/10/28/2583674/predstoyashti-sabitiya-v-stranata-za-29-oktomvri-agentsiya-fokus.html", "text": "*** \r\nОт 10.00 часа в Министерство на образованието и науката министър Красимир Вълчев ще награди български училища и учители, участвали в Европейската седмица на програмирането. \r\n*** \r\nОт 16.30 часа в зала 7 на НДК министър Лиляна Павлова ще участва във форум, посветен на жените в политиката.  \r\n*** \r\nОт 09.00 часа ще се проведе извънредно заседание на Пленума на ВСС във връзка с съгласувателната процедура по проекта на Решение на Министерския съвет за одобряване на законопроект на държавния бюджет на Република България за 2019 г. и изразяване на становище относно разпоредбата на §15 от ПЗР на ПЗДБРБ за 2019 г. \r\n*** \r\nОт 10.00 часа в Гранд хотел София еврокомисар Мария Габриел, председателят на ПГ на ГЕРБ и председател на Комисията по вътрешна сигурност и обществен ред Цветан Цветанов  и кметът на София Йорданка Фандъкова ще открият конференцията „Технологии и цифров единен пазар: възможности и предизвикателства\", посветена на цифровата икономика, киберсигурността, бъдещето на работните места.   \r\n*** \r\nОт 10.00, 12.00 и 14.00 часа в Националния исторически музей (НИМ) ще се проведат учебни часове за деца в специална зала на музея, наречена „Старото школо”. Децата ще се потопят в атмосферата на Възраждането като изкарат един учебен час по „взаимоучителната метода”, въведена и прилагана от д-р Петър Берон, Неофит Рилски, Васил Априлов. \r\n*** \r\nОт 11.00 часа в Клиниката по урология в Университетската специализирана болница за лечение на онкологични заболявания зам.-министър Жени Начева ще присъства на откриването на ново поколение лазер за лечение на заболявания на простатата и пикочната система. \r\n*** \r\nОт 11.00 часа в Националния пресклуб  на БТА ще се проведе  кръгла маса на тема „Мерки за намаляване замърсяването на въздуха от автомобилите в България“, организирана от Българска национална асоциация „Активни потребители”. \r\n*** \r\nОт 11.00 часа Националният литературен музей организира панихида на гроба на Пейо К. Яворов в Централен гробищен парк – София по повод навършването на 104 години от смъртта на поета. \r\n*** \r\nОт 13.00 часа в Националния пресклуб  на БТА ще се проведе пресконференция на Национална асоциация „Българско Черноморие” по повод проект на Закон за изменение и допълнение на Закона за туризма, предложен от Министерство на туризма. \r\n*** \r\nОт 13.00 часа в сградата на КЕВР ще се проведе открито заседание за обсъждане на доклад относно заявление на „ТЕЦ – Бобов дол” ЕАД за изменение и допълнение на лицензия за производство на електрическа енергия. \r\n*** \r\nОт 13.30 часа в „София Тех Парк“, Лабораторен комплекс, зала 125, МОН организира дискусия на тема: „Комуникации и обществена ангажираност с науката“.  \r\n*** \r\nОт 15.00 часа в Нов български университет  (зала 20 на корпус 1) ще се проведе кръгла маса на тема „Тракийската ономастика в Египет: нови находки и проучвания“. \r\n*** \r\nОт 18.00 часа в зала „Славейков“ на Френския институт евродепутатът Андрей Новаков (ГЕРБ/ЕНП) ще представи първата социална мрежа за села и градове, нaсочена срещу обезлюдяването - платформата „Selovoditel”. \r\n*** \r\nОт 18.00 часа в Литературен клуб „Перото“ ще бъде представена книгата на Емануел Бергман – „Магията“. \r\n*** \r\nОт 18.30 часа в Зала № 1 на Централния военен клуб ще се проведе празничен концерт по случай Деня на бесарабските българи с участието на млади таланти от България, Бесарабия и Таврия. \r\n*** \r\nОт 18.30 часа в Гьоте-институт София,  ул. „Будапеща“ 1, ще бъде представен Докладът „Експлоатация и съпротива”, осъществен от Колектив за обществени интервенции (КОИ). \r\n*** \r\nОт 18.30 часа в Литературния клуб на Столична библиотека (пл. „Славейков“ № 4) Деян Енев ще чете откъси от своите произведения и ще разговаря с почитателите си. \r\n*** \r\nОт 20.00 часа в зала 1 на НДК ще се проведе гала-спектакъл с водещи солисти на Болшой театър. \r\n*** \r\nОт 20.0 часа в Зала „България“ ще започне клавирният концерт на пианиста Петер Бенце. \r\n*** \r\nОт 17.30 часа в Градската библиотека „Паисий Хилендарски“ ще се състои поетичен рецитал на Виктория Стефанова, озаглавен „Поклон пред Вас, будители народни!“. \r\n*** \r\nОт 18.00 часа в Народно читалище „Родолюбие“ ще бъде представена постановката на детския театър към читалището, озаглавена „Златното момиче“. Събитието е посветено на 145-годишнината от основаването на читалището. \r\n*** \r\nОт 14.00 часа кметът на Бургас Димитър Николов ще се срещне с новия посланик на Беларус Н.Пр. Александр Лукашевич и Почетния консул на Беларус в Бургас Атанас Попов. Преди срещата, от 13.45 часа  Н.Пр. Александр Лукашевич и Атанас Попов ще дадат брифинг пред сградата на Община Бургас. \r\n*** \r\nОт 09.30 часа във Варненския свободен университет ще се проведе форумът „Бъдещето на Кохезионната политика на ЕС“, който има за цел да представи новата Многогодишна финансова рамка (МФР) 2021-2027 г. и предложената от ЕК законодателна рамка за новия програмен период.  Събитието се организира от Областния информационен център.  По темата ще говорят: Андрей Новаков, евродепутат и главен преговарящ по Кохезионната политика на ЕС след 2020г. Малина Крумова, съветник на Министър-председателя в качеството си на член на работната група за опростяване на Кохезионната политика. Людмила Тозева и Маргарита Пигова, дирекция Централно координационно звено АМС \r\n*** \r\nОт 10.00 до 18.00 часа във Фестивален и конгресен център-Варна, зала № 4 (\"Пресцентър”) ще се проведе Пътуващ салон на образованието. Образователният форум се организира от Френския институт в България съвместно с Френския институт в Солун, Френското посолство в Косово, Френското посолство в Албания, Френския институт в Босна-Херцеговина, Френския институт в Сърбия и със съдействието на Агенция Campus France Париж, в следните градове: Варна, Солун, Прищина, Тирана, Сараево, Белград. \r\n*** \r\nОт 18.00 часа във Фестивален и конгресен център, зала № 4, Пътуващ салон на образованието отново ще посети Варна. \r\n*** \r\nОт 11.00 часа в Регионалния пресклуб на БТА ще се проведе пресконференция на ректора на Великотърновския университет проф. Христо Бонджолов във връзка с празничните прояви, посветени на 55 години от създаването на висшето училище. \r\n*** \r\nОт 18.00 часа в зала 30 на Младежки дом ще се проведе Празничен концерт на участници в Музикалната школа по повод Деня на народните будители.   \r\n*** \r\nОт 14.00 часа на градския стадион ще се проведе първата среща по футбол от ученическите спортни игри 2018-2019. \r\n*** \r\nОт 10.30 часа в сградата на Общинската администрация екипът на областния информационен център ще представи възможностите за кандидатстване през 2019 г. (Индикативните годишни работни програми -ИГРП) и подмярка 6.4.1 на ПРСР „Инвестиции в подкрепа на неземеделски дейности“. \r\n*** \r\nОт 11.00 часа в Заседателна зала №1 на Областна администрация Видин областният управител на Видин Албена Георгиева свиква заседание на Щаба за изпълнение на областния план за защита при бедствия и за взаимодействие с националния щаб. \r\n*** \r\nОт 17.30 часа в залата на Народно читалище „Светлина - 1922 г.“ в гр. Дунавци, община Видин, ще се проведе информационно събитие, свързано с приноса на България в спасяването на евреите от холокоста.  \r\n*** \r\nОт 18.30 часа в НЧ „Напредък-1869“ ще се проведе  концерт-спектакъл „Възраждане“ на трио „Тенорите“, съвместно със Симфоничен оркестър Враца с диригент Христо Павлов. \r\n*** \r\nОт 10.00 часа в Регионална библиотека „Дора Габе“ ще се проведе „Моето първо посещение в библиотеката“ с ДГ № 23 и ДГ №24. \r\n*** \r\nОт 10.30 и 11.30 часа в Държавен куклен театър „Дора Габе“ ще бъдат представени куклени спектакли „Таласъмът Тропалан“. \r\n*** \r\nОт 14.00 и 15.00 часа в Държавен куклен театър „Дора Габе“ще се проведат куклени спектакли „Пинокио“. \r\n*** \r\nОт 11.30 часа в Мазаковата къща с богата културна програма ще бъдат отбелязани 170 години от рождението на майор Стефан Мазаков.  \r\n*** \r\nОбщина Кюстендил е домакин на Шестата работна среща между бизнеса и местната власт на АБТТА. От 10.30 часа в залата на парк-хотел „Кюстендил“ ще се състои пресконференция на Управителния съвет на АБТТА и кмета на Община Кюстендил Петър Паунов.  \r\n*** \r\nОт 11.30 часа Окръжен съд ще заседава по дело за конфискация на имущество на Пламен Галев и Ангел Христов, техните съпруги и управляваните от тях дружества.  \r\n*** \r\nОт 17.30 часа читалище „Братство” ще бъде домакин на първата самостоятелна изложба на Светла Лазарова. \r\n*** \r\nОт 10.00 часа в заседателната зала на Младежкия дом ще започнат Трийсет и осми краеведски четения, посветени на 1 ноември и на 330-годишнината от Чипровското въстание. \r\n*** \r\nОт 11.00 часа в ПГА „Цанко Церковски“ ще се проведе официалното откриване на обновената сграда на училището. От 15.00 часа в Общината ще има и заключителна пресконференция по проекта. \r\n*** \r\nОт 14.00 часа в Регионалния пресклуб на БТА ще се проведе пресконференция на председателя на СДС Румен Христов. \r\n*** \r\nВ Медицински университет – Плевен ще се проведе национална научна сесия „70 години Медицински колеж“. \r\n***   \r\nОт 09.00 часа в зала 1 на Апелативния съд ще се проведе заседание по делото, образувано по жалба на подсъдимата В.Д. срещу постановената от Окръжен съд – Пловдив присъда от 3 години лишаване от свобода и глоба от 14 280 лева.  \r\n*** \r\nОт 09.00 часа в зала 2 на Окръжния съд ще се проведе заседание по делото срещу Йорданка Д. и Вълко З., обвинени в съучастие в извършването на измама с документи с невярно съдържание.  \r\n*** \r\nОт 09.30 часа в зала 5 на Окръжния съд ще се проведе заседание по делото срещу Нели К. и Фанка Д., обвинени в измама и присвояване на големи суми пари.  \r\n*** \r\nОт 13.30 часа в зала 10 на Окръжния съд ще се проведе заседание по делото срещу Станимир П., обвинен в притежание с цел разпространение на високорискови наркотични вещества, както и че е управлявал моторно превозно средство след употреба на наркотични вещества.  \r\n*** \r\nОт 11.00 часа в ОДМВР -Русе, на бул. „Генерал Скобелев“ 49, ще се състои месечен брифинг на директора на ОДМВР-Русе старши комисар Теодор Атанасов. \r\n*** \r\nОт 11.00 часа в централния офис на ГЕРБ в Русе, който се намира в търговски комплекс „Родина“ на ул. „Чипровци” 2, народните представители от ГЕРБ Пламен Нунев и Светлана Ангелова ще имат приемна за граждани. \r\n*** \r\nОт 10.00 часа народният представител от ГЕРБ и заместник – председател на Комисията по образование в Народното събрание Галя Захариева ще се срещне с граждани в  офиса на ГЕРБ на ул. „Цар Освободител“ № 17. \r\n*** \r\nОт 11.00 часа в голямата зала на МБАЛ „Д-р Иван Селимински“ – Сливен ще се проведе занятие на училището за родители към болницата. \r\n*** \r\nОт 16.00 часа в Регионалния исторически музей „Стою Шишков“ ще бъде открита фотодокументалната изложба „Христо Попконстантинов – виден родоповед, книжовник и общественик“, която се посвещава на Деня на народните будители и 160-годишнината от неговото рождение. \r\n*** \r\nОт 11.00 часа в Регионалния пресклуб на БТА ще се проведе пресконференция на Съюза на учените - Стара Загора. \r\n*** \r\nОт 18.00 часа в Драматичен театър – Търговище ще се проведе Концерт, посветен на Деня на народните будители под наслов „Обичам те, Българийо!“. \r\n*** \r\nОт 10.00 часа народният представител от ПП ГЕРБ Радостин Танев ще се срещне с жители на града на адрес ул. „П.К. Яворов” № 7. \r\n*** \r\nОт 14.00 часа в зала 203 на общината ще се проведе приемен ден на кмета на Шумен.", "date": "2018.10.28", "title": "Предстоящи събития в страната за 29 октомври (Агенция „Фокус“)"}
{"url": "http://www.focus-news.net/news/2018/10/28/2583672/sofiya-kilometrichno-zadrastvane-se-e-obrazuvalo-na-avtomagistrala-lyulin-sled-parviya-tunel-v-posoka-ot-pernik-kam-sofiya.html", "text": "Километрично задръстване се е образувало на автомагистрала “Люлин” след първия тунел в посока от Перник към София, предаде репортер на  Агенция “Фокус” . Колите се придвижват едва с няколко километра в час. Не е известна причината за задръстването.", "date": "2018.10.28", "title": "София: Километрично задръстване се е образувало на автомагистрала “Люлин” след първия тунел в посока от Перник към София"}
{"url": "http://www.focus-news.net/news/2018/10/28/2583673/pregled-na-mezhdunarodnite-novini-do-18-chasa-agentsiya-fokus.html", "text": "В Бразилия започна гласуването във втория тур на  президентските избори, предава  РИА Новости . \r\nХиляди избирателни секции отвориха в неделя сутринта в Бразилия за началото на втория тур на президентските избори. \r\nСпоред избирателните органи на Бразилия, гласуването ще се проведе от 8 часа местно време (от 13:00 часа българско време) до 17:00 часа (22:00 часа българско време). Първите резултати от преброяването на гласовете Висшият избирателен съд обещава да публикува в 19.00 часа местно време (24:00 часа българско време). \r\nОбщо право на глас имат 147.3 милиона души. Освен това гласуването е задължително за онези, чиято възраст е 18-70 години, но санкцията за невъзможността да се яви е символична - един долар. По желание гражданите на възраст 16-17 години и тези над 70 години могат да гласуват. \r\nПървият тур на изборите се проведе на 7 октомври. След като победителят не бе определен, първите двама кандидати отидоха на  втория кръг според резултатите от преброяването на гласовете - крайнодесния кандидат от Социално-либералната партия Жаир Болсонаро  и кандидата от лявата  Работническа партия Фернандо Адад. Първият сечели  46%, а вторият - 29,3%. \r\nПроучванията на общественото мнение сочат Болсонаро като фаворит в деня на изборите - проучване на Datafolha показва, че 56% от отговорилите са готови да гласуват за Болсонаро и 44% са склонни да гласуват за Адад. \r\n*** Министерството на отбраната на Русия планира да инсталира и свърже към своята система за пренос на данни 16 комплекта електронна система за заглушаване (REP) „Самарканд“, предава  TACC . \r\nСпоред таблицата, посочена в обявлението за закрития търг, се планират 16 комплекса от три типа в 13 военни части в Калининград, Мурманск и други райони на Северозападна Русия, както и в Приморието (Далечния Изток). Срокът на договора е 10 ноември 2019 г. \r\n*** Очаква се Антонио Милошовски да стане заместник-председател на ВМРО-ДПМНЕ на мястото на сваления Митко Янчев, пише скопското издание  Независен . \r\nИнформацията от вътрешни източници от партията показват, че срещите между него и Мицковски са зачестили в последните дни и всички недоразумения са преодолени. Твърди се, че Милошовски е дал подкрепата си за позицията на лидера на партията в критичните моменти около гласуването на  промените на конституцията, бъдещите президентските избори и провеждането на предсрочни избори, които могат да се насрочат заедно с президентските през пролетта. \r\nВ този контекст, според \"Независен\", Милошоски се е съгласил да бъде новият заместник-председател на партията, т.е. да заеме мястото на освободения Митко Янчев. Смята се , че бившият министър има голям опит в политиката, добре познава парламентарната практика и процедура, а като предимство се счита и това, че пръв от депутатите на ВМРО-ДПМНЕ  ясно и без колебание декларира, че ще бойкотира референдума. \r\n\"Нямам коментар\", отговори Милошовски на въпроса дали е вярно, че ще стане третият заместник-председател на ВМРО-ДПМНЕ, заедно с Александър Николовски и Владо Мисайловски. \r\n*** Думите на президента Тръмп, насочени към политическите опоненти, не са виновни за стрелбата в събота в питсбъргската синагога или бомбените атентати от миналата седмица, заяви вицепрезидента Майк Пенс, цитиран от  The Washington Examiner . \r\n\"Всеки има собствен стил и честно казано, хората от двете страни на пътеката (в Конгреса – бел ред) използват силен език за нашите политически различия\", каза Пенс пред NBC News след предизборно мероприятие в Лас Вегас. \"Но просто не мисля, че можете да го свържете с действия или заплахи от насилие\". \r\nПенс защити използването на думата \"тълпа\", за да опише демократите, които са възмутени от администрацията на Тръмп, заявявайки, че страната има горда традиция да улеснява свободното слово \r\n„И през цялата история на тази страна ние винаги сме имали енергични дебати и след това ние уреждаме тези дебати в избирателната урна \", каза той.\" Ние не ги уреждаме чрез действия или заплахи от насилие като самоделните бомби, които видяхме, изпратени до Обама, Клинтън, CNN и други. \" \r\n*** Съединените щати дадоха на Русия списък с въпроси относно прилагането на Договора за премахване на ракети със среден и по-малък обсег (ДРСМО), като направиха това няколко дни преди да съобщят намерението си да се оттеглят, предава  РИА Новости \r\nМосква вече е започнала да подготвя отговорите им, каза външният министър Сергей Лавров в интервю по държавната руска телевизия. \r\nЛавров подчерта, че в продължение на много години Москва е чувала обвинението, че ракетата, която обикновено е означена с индекса 9М729, е тествана от Русия на разстояние, забранено от ДРСМО. Министърът отбеляза, че в началото Съединените щати дори не са споменавали  типа на ракетата, която са имали предвид. Министърът на външните работи заяви, че Русия е поискала конкретни данни, американците \"дадоха само номера на ракетите, а след това казаха, че това са два теста, дадоха датите на тези тестове и заявиха, че това е ставало на полигона \" Капустин Яр \" , \r\nГоворейки защо Съединените щати не са предоставили точни данни и претенции незабавно, Лавров предположи това да се дължи на страха, че \"ако покажат някаква информация, ще компрометират източниците\". \r\n\"Аз не се занимавам професионално с тези въпроси, затова мога само да предполагам, но на повърхността се оказа, че като ни изпратиха пределно подробен въпросник, на който можем да отговорим (започнахме да подготвяме отговори), след няколко дни беше обявено, че те се оттеглят от Договора. Това не допринася за устойчив диалог и предвидимост \", добави министърът. \r\nЛавров също така призова Съединените щати да докладват какво възнамеряват да направят в областта на контрола върху оръжията, след като напуснат ДРСМО. \r\n\"Това е просто безконтролно, непрозрачно, така че никой не знае какво прави другият, така че е невъзможно\", отбеляза външният министър. \r\nСпоред него по време на преговорите съветникът  по въпросите на националната сигурност на президента Доналд Тръмп Джон Болтън призна, че \"в отношенията с Русия е необходима известна степен на доверие и предсказуемост\". \r\nОсвен това министърът коментира предложението на Съединените щати да включат Китай, Индия, Пакистан и Иран в договора. \r\n\"Преди осем -девет години, а  може би десет години, през 2007-2008 г., американците и ООН предлагаха на всички страни, които имат ракети със среден и по-малък обсег, да се присъединят към договора и да го направят универсален. \"Не очаквахме нищо друго, но все пак искахме да използваме всички възможности за универсализация\", спомня си Лавров. \r\n*** Косовският министър на инфраструктурата Пал Лекай смята, че правителството, ръководено от Рамуш Харадинай ще ръководи страната до края на четиригодишния си мандат, предаде кореспондентът на  Македонската информационна агенция (МИА)  от Прищина. \r\nМинистърът и вицепрезидент на партията на Харадинай, Алианса за бъдещето на Косово (АБК), заяви, че неговата партия е готова да излезе на предсрочни  избори, но твърди, че опозицията няма необходимите гласове в парламента, за да свали сегашното правителство. \r\nЛекай в интервю за портала \"Икономика онлайн\" (ekonomiaonline.com) успокои опозицията \"да не се притеснява\", че \"правителството ще си изкара мандата\". \r\n„Ние като партия винаги сме готови да отговорим на гражданите и това, което мога да кажа е, че ако опозицията има необходимата подкрепа, ние като партия сме готови. Имам обаче послание за опозицията: Нека да спят спокойно. Това правителство ще завърши четиригодишния конституционен мандат и смятам, че е добре да се активират“, каза Лекай. \r\nНастоящото правителство на Косово начело с Харадинай бе създадено след предсрочни парламентарни избори преди малко повече от една година, което означава, че мандатът му изтича след около три години, припомня агенцията. \r\n*** Думите на президента Тръмп, насочени към политическите опоненти, не са виновни за стрелбата в събота в питсбъргската синагога или бомбените атентати от миналата седмица, заяви вицепрезидента Майк Пенс, цитиран от  The Washington Examiner . \r\n\"Всеки има собствен стил и честно казано, хората от двете страни на пътеката (в Конгреса – бел ред) използват силен език за нашите политически различия\", каза Пенс пред NBC News след предизборно мероприятие в Лас Вегас. \"Но просто не мисля, че можете да го свържете с действия или заплахи от насилие\". \r\nПенс защити използването на думата \"тълпа\", за да опише демократите, които са възмутени от администрацията на Тръмп, заявявайки, че страната има горда традиция да улеснява свободното слово \r\n„И през цялата история на тази страна ние винаги сме имали енергични дебати и след това ние уреждаме тези дебати в избирателната урна \", каза той.\" Ние не ги уреждаме чрез действия или заплахи от насилие като самоделните бомби, които видяхме, изпратени до Обама, Клинтън, CNN и други. \"", "date": "2018.10.28", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/10/28/2583676/the-japan-times-shindzo-abe-se-sreshta-s-indiyskiya-premier.html", "text": "Японският премиер Шиндзо Абе се среща  с индийския презмиер Нарендра Моди само един ден след визитата си в Китай, което се оценява, като акт на баланс, пише японското англоезично издание  The Japan Times . \r\nМинистър-председателят на Япония покани неговия гостуващ индийски колега Нарендра Моди в живописен курорт близо до планината Фуджи за обяд в неделя само един ден след завръщането си от преговорите с лидера на Китай - стратегическия и икономическия конкурент на Индия. \r\nАбе и Моди ще проведат официална среща на високо равнище в понеделник в Токио, по време на която се очаква засилването на двустранното сътрудничество в областта на сигурността и икономиката да бъде сред приоритетите в дневния ред. \r\nНю Делхи е особено загрижен за инициативата на Китай \"Един пояс, един път\", проект, който се стреми да изгради пристанища и друга инфраструктура около Индийския океан, свързващи Азия с други части на света, който някои експерти виждат като начин за стратегическо ограничаване на Индия. Ню Делхи също се тревожи за морското разрастване на Китай в регионални води в басейна на Индийския океан. \r\nОсвен това от двамата лидери се очаква да потвърдят сътрудничеството си по концепцията за \"свободна и отворена индо-тихоокеанска стратегия\", създадена от Абе, която е насочена към разработването на висококачествена инфраструктура от Азия до Африка, като същевременно се насърчават принципите, включително свободата на корабоплаването и върховенство на закона.  Юлиян Марков", "date": "2018.10.28", "title": "The Japan Times: Шиндзо Абе се среща  с индийския премиер"}
{"url": "http://www.focus-news.net/news/2018/10/28/2583675/veliko-tarnovo-dvizhenieto-v-uchastak-ot-pat-pavlikeni-gorna-studena-se-osashtestvyava-v-edna-lenta-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 23 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Ограничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. Движението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.28", "title": "Велико Търново: Движението в участък от път Павликени – Горна Студена се осъществява в една лента поради ремонтни дейности"}
{"url": "http://www.focus-news.net/news/2018/10/28/2583677/sedmi-den-grazhdani-protestirat-pred-ministerski-savet-s-iskane-za-ostavkata-na-vitsepremiera-valeri-simeonov.html", "text": "Седми ден майки на деца с увреждания и подкрепящи ги граждани протестират пред сградата на Министерския съвет с искане на оставката на вицепремиера Валери Симеонов, предаде  БНР . Майките обявиха, че протестите ще продължат до свалянето на Валери Симеонов от поста и от днес започват да събират пари, за да го изпратят в Бургас. Първото дарение от 10 кг монети вече направи гражданин, който подкрепя протеста им. 13 700 души са се подписали за оставката на Валери Симеонов на „Фейсбук“ страницата на протестиращите майки.", "date": "2018.10.28", "title": "Седми ден граждани протестират пред Министерски съвет с искане за оставката на вицепремиера Валери Симеонов"}
{"url": "http://www.focus-news.net/news/2018/10/28/2583680/sport-karlo-ancheloti-ne-ochakvah-obazhdane-ot-neapol.html", "text": "Междувременно треньорът на Наполи Карло Анчелоти призна, че е бил доста изненадан от обаждането на президента Аурелио де Лаурентис през лятото. Специалистът бе потърсен да замени Маурицио Сари начело на неаполитанците и бързо е бил убеден да приеме това предложение. \"Обаждането от Де Лаурентис ме изненада. Очаквах всичко друго, но не и да се озова тук. Предполагах, че приключението на Сари ще продължи по-дълго. Но бързо бях убеден, че това е правилният избор за мен. Никога не съм се притеснявал от сравненията със Сари. Познавам го много добре и знам, че всички го обичат заради нещата, които направи тук. Той постигаше резултати с красива игра, а отборът доминираше във всеки мач. Истинско признание за работата, която той е свършил тук, е това, че играчите са наясно с възможностите си много по-добре от много свои колеги. Де Лаурентис е като вулкан, но е и много щедър. С него говорим на много теми, не само за футбол. Приятно ми е да прекарвам време с него и семейството му и да го бия на карти\", заяви Анчелоти.", "date": "2018.10.28", "title": "Спорт: Карло Анчелоти: Не очаквах обаждане от Неапол"}
{"url": "http://www.focus-news.net/news/2018/10/28/2583679/kyustendil-vazpitanitsi-na-detska-gradina-v-dupnitsa-initsiirat-kampaniya-za-sazdavane-na-svoya-biblioteka.html", "text": "Възпитаници на детска градина в Дупница инициират кампания за създаване на своя библиотека. Това каза пред  Радио „Фокус” – Кюстендил  Валентина Алексиева, главен библиотекар към читалище „Зора” – Дупница. По думите й по повод Националната седмица на четенето, инициирана от Министерство на образованието и науката, и по покана на учителите от Детска градина 1 в Дупница  библиотекари от читалищна библиотека са гостували на децата, за да им разкажат за книгите и за професията на библиотекаря. „От своя страна децата споделиха за тяхната инициатива да си направят собствена малка библиотека в детската градина. Ние подарихме за новата библиотека на градината няколко нови книжки и красиви книгоразделители”, каза Валентина Алексиева. По думите й в рамките на гостуването, децата са разбрали по какъв начин могат да станат читатели на библиотеката, когато се научат да четат и как се подреждат книгите. \r\nВенцеслав ИЛЧЕВ", "date": "2018.10.28", "title": "Кюстендил: Възпитаници на детска градина в Дупница инициират кампания за създаване на своя библиотека"}
{"url": "http://www.focus-news.net/news/2018/10/28/2583683/predstoyashti-mezhdunarodni-sabitiya-za-29-oktomvri-agentsiya-fokus.html", "text": "*** \r\nСкопие: Очаква се внасяне на конституционните поправки в парламента \r\n*** \r\nИстанбул: Турският президент ще открие новото турско летище \r\n*** \r\nБерлин: Реакции след  резултатите от регионалните избори в провинция Хесен \r\n*** \r\nГрац: Среща на транспортните министри  на ЕС, които ще разгледат предложението да се премахне сезонната смяна на часовото време \r\n*** \r\nЛондон: Финансовото министерство ще представи последния бюджет преди Брекзит \r\n*** \r\nПариж: Среща на международни правозащитни организации, организирана от „Амнести Интернешънъл“", "date": "2018.10.28", "title": "Предстоящи международни събития за  29 октомври  (Агенция \"Фокус\")"}
{"url": "http://www.focus-news.net/news/2018/10/28/2583681/sofiya-protestirashtite-roditeli-na-detsa-s-uvrezhdaniya-zatvoriha-dvizhenieto-po-bul-tsar-osvoboditel-v-rayona-na-ploshtad-nezavisimost.html", "text": "Протестиращите родители на деца с увреждания затвориха движението по бул. „Цар Освободител“ в района на площад „Независимост“. Това съобщиха за  Агенция „Фокус“  от пресцентъра на  Столична община .", "date": "2018.10.28", "title": "София: Протестиращите родители на деца с увреждания затвориха движението по бул. „Цар Освободител“ в района на площад „Независимост“"}
{"url": "http://www.focus-news.net/news/2018/10/28/2583682/dimitrina-ivanova-pgtlp-gotse-delchev-vsyaka-godina-imame-uchenitsi-koito-pechelyat-prizovi-mesta.html", "text": "Всяка година имаме ученици, които печелят призови места. Това каза за  Радио „Фокус“ – Пирин  Димитрина Иванова , директор на Професионалната гимназия по туризъм и лека промишленост „Гоце Делчев“ в Благоевград. Тя уточни, че състезанията са едно от нещата, които мотивират учениците за по-добра работа и повече учене. „Тези събития са на по различни нива и при тях състезаващите се виждат сами себе си докъде са стигнали, наблюдават се и сравняват с ученици от други училища, защото състезанията са по професии и там участват учебни заведения от цялата страна в едно и също направление“, каза още Димитрина Иванова. Директорът допълни, че по време на всичките участия, учениците осъзнават колко е важна тяхната работа. „В час те са по-буйни, по-искащи, докато по време на състезание се променят тотално“, заяви директорът. \r\nДенис НИКИФОРОВ", "date": "2018.10.28", "title": "Димитрина Иванова, ПГТЛП „Гоце Делчев“: Всяка година имаме ученици, които печелят призови места"}
{"url": "http://www.focus-news.net/news/2018/10/28/2583684/tass-gruzinskiyat-premier-zayavi-che-salome-zurabishvili-uvereno-vodi-na-prezidentskite-izbori.html", "text": "Грузинският премиер Мамука Бахтадзе заяви в неделя, че според екзитпола независимият кандидат за президент на страната Саломе Зурабишвили \"води уверено\", предава  TACC \r\n\"Както показват резултатите от екзитпола Саломе Зурабишвили води уверено. Естествено, трябва да чакаме приключването на всички процедури в ЦИК и крайните резултати от преброяването\", каза премиерът. \r\nТой поздрави населението на Грузия \"за приключването на изборите в мирна, свободна и демократична среда\" и благодари \"за тяхната “активност и гражданска култура\". \r\nКакто се съобщава, Саломе Зурабишвили е начело след президентските избори, която според екзитпола печели  52,3% от гласовете. Тези данни бяха съобщени от председателя на парламента Ираклий Кобахидзе. Той заяви, че кандидатът на бившата управляваща партия \"Обединено национално движение\" и 10 други организации - съюзници на партията, Григол Вашадзе печели 28,1% от гласовете, а Дейвид Бакрадзе - 9,2%.  Юлиян Марков", "date": "2018.10.28", "title": "ТАСС: Грузинският  премиер заяви, че Саломе Зурабишвили уверено води на президентските избори"}
{"url": "http://www.focus-news.net/news/2018/10/28/2583700/mvr-petima-politsai-sa-postradali-pri-sblasatsi-s-zhiteli-na-grad-maglizh-politseyskoto-prisastvie-v-grada-e-zasileno.html", "text": "Около 18.00 часа служители на ОДМВР – Стара Загора и Дирекция „Жандармерия“ са започнали специализирана полицейска операция в квартал в град Мъглиж. Целта на операцията е била задържане на лица, които по-рано през деня са оказали съпротива при извършване на проверка и в резултат е пострадал служител на РУ - Казанлък. Това съобщиха от пресцентъра на  МВР .  \r\nЗадържан е един от извършителите, но при изтегляне от квартала група лица са започнали да хвърлят камъни по колоната от полицейски автомобили. Нанесени са щети по автомобили на ОДМВР – Стара Загора и травми в областта на крайниците на петима служители на МВР. Това е наложило по отношение на нападателите да бъдат употребени физическа сила и помощни средства. Произведени са и няколко изстрела във въздуха.  \r\nСитуацията е овладяна и общественият ред е възстановен. Пострадалите полицаи са обслужени амбулаторно в ЦСМП – Казанлък. Те са с повърхностни наранявания и няма опасност за живота им. Операцията продължава и в момента. Полицейското присъствие в град Мъглиж е засилено.", "date": "2018.10.28", "title": "МВР: Петима полицаи са пострадали при сблъсъци с жители на град Мъглиж, полицейското присъствие в града е засилено"}
{"url": "http://www.focus-news.net/news/2018/10/28/2583678/alsat-m-makedoniya-v-ponedelnik-zapochvat-debatite-za-konstitutsionnite-promeni-i-zakona-za-amnistiyata.html", "text": "Правителството ще внесе в парламента конституционните промени. , съобщава македонският телевизионен канал  “Алсат М“ . \r\nПарламентарното мнозинство и опозицията трябва заедно да подготвят промени в конституционните промени. Правните експерти подчертават тази необходимост като възможност за ускоряване на правните и интеграционните процеси. Правният експерт, Темелко Ристевски оценява, че без сътрудничество между властта и опозицията, промените няма да отразяват национален консенсус, пише на официалната интернет страница на телевизията. \r\nОколо изискванията на албанските политически партии, Ристевски добави, че те трябва да получат  подкрепата на 30 депутати или да съберат 150 хиляди подписа от гражданите, в противен случай техните предложения не се вземат под внимание.  Юлиян Марков", "date": "2018.10.28", "title": "„Алсат М“ (Македония): В понеделник започват дебатите за конституционните промени и Закона за амнистията"}
{"url": "http://www.focus-news.net/news/2018/10/28/2583701/d-r-yordanka-tomova-kardiolog-s-navlizaneto-na-esenno-zimniya-sezon-se-uvelichavat-patsientite-s-infarkti.html", "text": "С навлизането на есенно-зимния сезон и понижаването на температурите,  се увеличават пациентите с инфаркти.  Това съобщи за  Радио „Фокус“ – Велико Търново  д-р Йорданка Томова, директор на Специализираната кардиологична болница във Велико Търново. Средно по 15-20 случая на месец са регистрирани в лечебното заведение. „Това е времето, в което от студа става спазъм на съдовете – както периферните, така и коронарните съдове на сърцето. Това води до по-чести стенокардни оплаквания, а когато няма добър контрол на кръвното налягане и другите рискови фактори, не рядко се реализира и остър миокарден инфаркт“, обясни д-р Томова. Рисковата група пациенти по това време на сезона са предимно  хипертоници с лош контрол на кръвното налягане. Д-р Томова допълни, че не по-малко значими са и всички останали рискови фактори, като високо ниво на холестерол, необърнато внимание от страна на личния лекар или специалистите, които наблюдават в доболнична помощ, както по отношение на хигиенно-диетичния режим,така и по отношение на лечението със статини. Сред другите рискови фактори попадат стрес, обездвижване, тютюнопушене, заседнал начин на живот, фамилна анамнеза. „Има корегируеми неща по отношение на диета, контрол на кръвно налягане, повече движение, разумен начин на хранене с повече плодове и зеленчуци, да не се прекалява с мазните и солени храни, но има и неконтролируеми фактори като фамилната обремененост. Опитваме се да обясняваме на пациентите, че много неща са и в техните ръце и те сами могат да си помогнат, друг е въпросът доколко са сериозно ангажирани по отношение на своето здраве“, допълни още д-р Томова. \r\nМария НЕДЕВА", "date": "2018.10.28", "title": "Д-р Йорданка Томова, кардиолог:  С навлизането на есенно-зимния сезон се увеличават пациентите с инфаркти"}
{"url": "http://www.focus-news.net/news/2018/10/28/2583702/reuters-sred-zhertvite-v-sinagogata-v-pitsbarg-ima-97-godishna-zhena.html", "text": "97-годишна жена, двама братя и двойка на 80 години са сред 11-те убити при стрелбата в синагогата в Питсбърг, която по данни на официалните власти е най-кръвопролитното нападение срещу еврейската общност в цялата история на САЩ, съобщи агенция  Reuters . \r\nУбиецът, 46-годишният Робърт Бауърс, е жител на Питсбърг. Той нахълта в синагогата по време на съботната служба. Освен убитите, сред жертвите има и шестима ранени, четирима от тях са полицаи. Атентаторът беше задържан и срещу него е повдигнато федерално обвинение за предизвикване на убийство, поради омраза, за което може да получи смъртно наказание. Той ще бъде изправен пред съда в понеделник след обед местно време. Това обяви на специална пресконференция съдия Скот Брейди.  Ивелина Ватова", "date": "2018.10.28", "title": "Reuters: Сред жертвите в синагогата в Питсбърг има 97-годишна жена"}
{"url": "http://www.focus-news.net/news/2018/10/28/2583703/borislav-dryanovski-istorik-parvite-prisadi-sled-osvobozhdenieto-vav-varna-sa-proiznasyani-i-na-turski-ezik.html", "text": "В първите години след Освобождението, когато във Варна са се водили съдебни процеси, съдиите са произнасяли решенията както на български, така и на турски език. Това съобщи за  Радио „Фокус“ – Варна  историкът и автор на юбилейната хроника „140 г. съдебна власт – Варна“ Борислав Дряновски. По думите му по това време в многоезична Варна основно се е говорело на турски език. „През годините, когато съдът придобива съвсем друг ясен, модерен, европейски вид, нещата си идват на мястото. През 140-те години на съществуване на съдебната институция има и политически процеси. На тях се е решавал проблемът за елиминиране на политическия противник за вкарване в затвора“, каза още Борислав Дряновски. По думите му във Варна не е имало много такива процеси. Такъв е процесът, който се води за виновниците за Националната катастрофа или за въвличането на България в Първата Световна война. Според историка, първоначално съдът е имал едно гражданско отделение, в което са се водили делата. Всеки е можел да подаде жалба и да се яви в съда. Всеки е можел да бъде адвокат, защото е нямало закони и правилници. Тогавашните съдии са се ръководели само от турските закони и от временните съдебни правила. С течение на времето усъвършенстването на правната система се развива и нейната нормативна база. Издават се няколко закона за съдебната власт, Наказателен и Процесуален кодекс. \r\nДиана СТОЕВА", "date": "2018.10.28", "title": "Борислав Дряновски, историк: Първите присъди след Освобождението във Варна са произнасяни и на турски език"}
{"url": "http://www.focus-news.net/news/2018/10/28/2583708/afp-palestinskiyat-prezident-se-zakle-da-poprechi-na-mirniya-plan-na-tramp.html", "text": "Палестинският президент Махмуд Абас отново заяви готовността си да се противопостави на всякакво мирно предложение от страна на американския президент Доналд Тръмп, информира  AFP .  \r\nТова той е съобщил пред представителите на Организацията за освобождение на Палестина, които са се срещнали в неделя, за да обсъдят следващите си стъпки.  \r\nАбас е подчертал, че палестинците са изправени пред, може би, „най-опасния етап“ в своята история, като се имат предвид  противоречивите мерки, които предприема Тръмп, в това число и признаването на Йерусалим за столица на Израел.  \r\nПалестинският лидер бойкотира администрацията на Тръмп от декември 2017 година, макар че американската страна все още се надява да приложи своя мирен план в следващите месеци.   \r\nАбас сравнява сегашното предложение с Декларацията на Балфур от 1917 година, с която тогавашното британско правителство се ангажира да създаде еврейска държава в Палестина. „Ако Декларацията на Балфур бе приета, сега сделка няма да има“, обявил палестинският президент.   \r\nСАЩ отрязаха стотици милиони долари от помощта, която палестинците получават, след като Абас отказа да се срещне с Тръмп или с членове на неговата администрация. \r\nАмериканският президент го призова да преговарят, но палестинските лидери го обвиниха в изнудване в ползва на Израел. „Те продължават да говорят за сделката на века, която щели да обявят след месец или два“, казал Абас на срещата, като пояснил, че действията на Тръмп говорят за опит да се наложи едностранно решение. Палестинският лидер е подновил настояването си за месечни заплащания на палестински семейства, от които има убити или хвърлени в затвора от Израел. „Тези средства за нашите мъченици са червена линия“, изтъкнал Абас.  Ивелина Ватова", "date": "2018.10.28", "title": "AFP: Палестинският президент се закле да попречи на мирния план на Тръмп"}
{"url": "http://www.focus-news.net/news/2018/10/28/2583707/d-r-yordanka-tomova-kardiolog-v-poslednite-nyakolko-godini-patsientite-se-informirat-otnosno-sardechno-sadovite-zabolyavaniya.html", "text": "Тенденция на информираност по отношение на сърдечно-съдовите заболявания се наблюдава сред пациентите в последните няколко години. Това коментира за  Радио „Фокус“ – Велико Търново  д-р Йорданка Томова, директор на Специализираната кардиологична болница във Велико Търново. По думите й вероятен принос за положителната тенденция имат кампаниите и събитията, които се организират ежегодно във връзка с превенцията на тези заболявания. „Пациентите вече знаят кои са симптомите, на които трябва да обърнат внимание, при които трябва да потърсят специалист, посещават редовно личния си лекар, ходят на профилактични прегледи. Това е добре, тъй като се стремим да наблягаме на превенцията, към това да профилактираме появата на сериозни нарушения – ритъмни, проводни, реализирани инфаркти и инсулти, а това се прави като се изчистват рисковите фактори и се вземат лекарства, води се един природосъобразен начин на живот по отношение на хранене и консумация на алкохол. Общо взето, хората обръщат внимание на тези неща“, посочи д-р Томова. \r\nМария НЕДЕВА", "date": "2018.10.28", "title": "Д-р Йорданка Томова, кардиолог: В последните няколко години пациентите се информират относно сърдечно-съдовите заболявания"}
{"url": "http://www.focus-news.net/news/2018/10/28/2583704/parite-ot-polimeri-ad-sa-otivali-v-ofshorki-na-semeystvo-banevi-a-darzhavata-e-oshtetena-s-polovin-milion-leva-obzor.html", "text": "Парите от „Полимери“ АД са отивали в офшорки на семейство Баневи и по този начин предприятието е било източвано. Общият размер на присвоеното от семейство Баневи имущество е над 1.5 млн. лева, а нанесената за държавата щета е половин милион лева. Това стана ясно по време на брифинг в Специализираната прокуратура. Семейство Николай и Евгения Баневи, които бяха арестувани в петък сутринта в град Ница, са с повдигнати обвинения за престъпно сдружаване за периода 2009-2018 г. и за присвояване и данъчни престъпления в периода 2010-2011 г.  Обект на разследване са и други предприятия на Баневи, сред които „Елма-Троян“ и завода в Костенец, който е  продаден на КТБ през 2012 г. \r\nНаблюдаващият прокурор Мария Дойчева обясни, че източването на предприятието е ставало като парите от продаваните в чужбина стоки се превеждали не на сметката на завода, а към сметки на фирми, контролирани от фамилията Баневи, както и чрез взимане на пари на ръка от касата на завода. Доказателствата са открити в офиси на Баневи и особено в дома им в София. В „имението“ на сем. Баневи са открити оригиналните документи на офшорките използвани за източване на предприятия и много ценности, а сигналът за престъпната им дейност е получен от сигнализираща справка на ГД „Национална полиция“ миналия месец.  Прокурор Дойчева допълни, че след започване на работата на прокуратурата по случая са били изискани всички спрени, висящи в страната дела по този случай. \r\nЗам.-главният прокурор Иван Гешев заяви, че делото „Полимери“ ще онагледи бандитската приватизация в страната ни. „Терминът, който употреби един колега, е обезкостяване. Може би това нагледно на жаргон онагледява цялата ситуация, от първата вълна на масовата приватизация се придобиват предприятия. Към този момент държавата не е обвързала това по никакъв начин, с какъвто и да е контрол последващ, нито дали ще се развиват тези предприятия, нито дали ще се инвестира в тези предприятия, нито дали ще се увеличават работни места, абсолютно нищо. Някой ти подарява едно предприятие“, каза зам.-главният прокурор Иван Гешев.  \r\nНа въпрос защо чак сега се предприемат действия по случая с приватизираното предприятие „Полимери“ прокурор Гешев заяви, че за да стигне до някаква обективна картинка на мащабна престъпна дейност Специализираната прокуратура трябва да има поглед върху териториалния обхват на цялата страна и да сглоби картинката от пъзела. Гешев обясни още, че не може да носи отговорност за чужди действия. Според него Специализираната прокуратура си върши работата както трябва и не може да носи отговорност за някой, който не си е свършил работата или е трябвало да си свърши работата.  \r\nМеждувременно в писмо семейство Баневи, които преди два дни бяха арестувани в Ница, отрекоха да са се крили и да притежават имение във френския град. Те остро възразяват срещу начина, по който са били арестувани в момент, в който с трите си деца са били на път за София. Те твърдят, че след арестуването им децата са оставени безпризорни на летището почти без пари, а вече 3 дни са без надзор в наетата от родителите къща, където са успели да се върнат. От писмото става ясно, че адвокатите на семейството ще внесат възражения по обвиненията на Специализираната прокуратура. \r\nЦветелин ДИМИТРОВ", "date": "2018.10.28", "title": "Парите от „Полимери“ АД са отивали в офшорки на семейство Баневи, а държавата е ощетена с половин милион лева (ОБЗОР)"}
{"url": "http://www.focus-news.net/news/2018/10/28/2583706/petrich-otbelyaza-tarzhestveno-106-ata-godishnina-ot-osvobozhdenieto-na-grada-ot-osmansko-robstvo-obzor.html", "text": "Петрич отбеляза тържествено 106-ата годишнина от освобождението на града от османско робство. Празничната програма започна с историческа възстановка, която се проведе на поляната до храм „Св. Илия” в квартал „Виздол”. След края ѝ през града премина шествие, в което се включиха всички участници във въсзстановката. То продължи до централния площад на града, където започна концерт с участието на народни изпълнители и състави от Община Петрич. Специални гости на честването бяха Бойка Дангова, Росица Кирилова и Орлин Горанов. След края на музикалната програма от сградата на Общинска администрация Петрич до центъра тръгна друго шествие, което бе предвождано от Националната гвардейска част. В него се включиха още председателят на Народното събрание Цвета Караянчева, кметът на Община Петрич Димитър Бръчков, Негово Високопреосвещенство Неврокопският митрополит Серафим, областният управител Бисер Михайлов, депутати, кметове на съседни общини, представители на общинските съвети в Петрич и Сандански и много други. Крайна точка на шествието бе централният площад, където се проведе тържествена заря – проверка. Председателят на парламента Цвета Караянчева прие рапорта на командващия майор Илиян Илиев. В словото си пред присъстващите тя заяви, че днес е особен ден в най-новата история на Петрич и цяла Пиринска Македония, защото днес скланяме глави пред подвига на героите, принесли в жертва пред олтара на Отечеството живота и въжделенията си за свобода, равенство и братство. „Тази вечер ни събира 106-годишнината от победоносната Балканска война и освобождението на Петрич. Тази война мобилизира чутовна национална енергия и всенароден подем, пред който днешните ни житейски тегоби изглеждат нищожни и мимолетни”, каза още Цвета Караянчева. Тя добави, че свещената Балканска война е война за национално самоопределяне, война за правото да сме свободни със защитени граници и достойно бъдеще.  \r\nОт своя страна кметът на Община Петрич Димитър Бръчков посочи, че преди 106 години в Петрич отекват стъпките на капитан Никола Парапанов. „Това са стъпките на свободата ни. Една несправедливост е унищожена, а България си връща и последното късче земя. Всяка достолепна история се пише с героизъм, смелост, идеали”, посочи кметът. Той добави, че една история винаги вдъхновява за нови хоризонти и нови върхове, а историята на Петрич ще продължава да разказва за една непримиримост, решителност, гордост и пламенен патриотизъм. Димитър Бръчков честити празника на всички жители на общината, обръщайки се към тях с апел да бъдат будни граждани, които тачат своята история.  \r\nВ края на тържествата бяха поднесени венци в знак на признателност пред паметника на освободителя на Петрич капитан Никола Парапанов. Тържествата бяха уважени от стотици жители и гости на Община Петрич. Председателят на Народното събрание. Цвета Караянчева подари на кмета Димитър Бръчков плакет от годината на европредседателството на България. \r\nЛивия НИНОВА", "date": "2018.10.28", "title": "Петрич отбеляза тържествено 106-ата годишнина от освобождението на града от османско робство (ОБЗОР)"}
{"url": "http://www.focus-news.net/news/2018/10/28/2583705/dimitrina-ivanova-pgtlp-gotse-delchev-profesionalnite-spetsialnosti-v-gimnaziyata-davat-na-uchenitsite-po-golyam-shans-za-realizatsiya.html", "text": "Професионалните специалности в гимназията дават на учениците по-голям шанс за реализация. Това каза за  Радио „Фокус“ – Пирин   Димитрина Иванова, директор на Професионалната гимназия по туризъм и лека промишленост (ПГТЛП) „Гоце Делчев“ в Благоевград. Тя допълни, че специалностите, в които се обучават възпитаниците на учебното заведение до този момент са: „Фризьорство“, „Готварство“, „Техник-технолог в хранително-вкусова промишленост“, „Хлебопроизводство и сладкарство“ и „Кетъринг“. „Новата специалност „Кетъринг“ дава трета степен на професионална квалификация и обхваща „Производство на кулинарни изделия и напитки“, което включва, както барманство, така и сервиране“, уточни Димитрина Иванова. По думите ѝ „Кетъринга“ е едно надграждане на специалността „Готварство“, като при учениците се наблюдава голям интерес. „При специалността „Техник-технолог в хранително-вкусовата промишленост“ освен, че има предмети,  свързани с готварството, учениците могат да работят, като технолози или в други производства, както и технолози на храни и в хранителни вериги“, каза още директорът. \r\nДенис НИКИФОРОВ", "date": "2018.10.28", "title": "Димитрина Иванова, ПГТЛП „Гоце Делчев“: Професионалните специалности в гимназията дават на учениците по-голям шанс за реализация"}
{"url": "http://www.focus-news.net/news/2018/10/28/2583709/trus-vav-vrancha-razlyulya-i-severna-balgariya-obzor.html", "text": "Земетресение с магнитуд около 5,5 по Рихтер в румънската област Вранча, регистрирано в 3.38 часа в събота срещу неделя през нощта, бе усетено и в Украйна, Молдова и България. В столицата Букурещ не са регистрирани щети, според Службата за бедствия и спешни случаи. Много хора обаче са се изплашили от силния трус. По данни на Европейско-средиземноморският сеизмологичен център той е бил с магнитуд 5.8, на 136 км северно от Букурещ и на дълбочина 153 км. Информацията на Националния институт по геофизика, геодезия и география (НИГГГ) към БАН сочи, че през изминалата нощ са регистрирани няколко земетресения в Румъния, най-силното от които е с магнитуд 5,5.  \r\nУ нас трусът е усетен главно в населените места в Северна България, сред които: Велико Търново, Свищов, Русе, Търговище, Силистра, Варна, Добрич, Шумен, Видин, Плевен. От НИГГГ информираха, че няма данни за нанесени щети, паднали, предмети или уплаха сред гражданите. Не са постъпвали и сигнали във връзка със земетресението в районите противопожарни служби. Сеизмолозите уточняват, че при подобен магнитуд не се изключва възможността и за вторични трусове.  „Фокус“ припомня:  Румънският окръг Вранча е известен с голямата си сеизмична активност. Най-силното земетресение, регистрирано в района за последните десетилетия е от 1986 г., когато  трус с магнитуд от 7.9 по Рихтер разтърсва Румъния и България. То е усетено дори в Италия, Гърция, Полша и Унгария и причинява смъртта на 150 души, а 558 са ранени. Пострадали са над 55 000 сгради. В България най-значителни щети нанася земетресението от 1977 г. с магнитуд 7,4. Най-силно е засегнат град Свищов, където загиват над 130 души, а ранените са над 140. Разрушени са много промишлени и 355 жилищни сгради, а 463 са силно повредени. При това земетресение жертвите в Румъния са над 1600 души, повечето от тях в Букурещ.", "date": "2018.10.28", "title": "Трус във Вранча разлюля и Северна България (ОБЗОР)"}
{"url": "http://www.focus-news.net/news/2018/10/28/2583710/kyustendil-vazpitanitsi-na-detska-gradina-v-dupnitsa-initsiirat-kampaniya-za-sazdavane-na-svoya-biblioteka.html", "text": "Възпитаници на детска градина в Дупница инициират кампания за създаване на своя библиотека. Това каза пред  Радио „Фокус” – Кюстендил  Валентина Алексиева, главен библиотекар към читалище „Зора” – Дупница. Тя обясни, че по повод Националната седмица на четенето, инициирана от Министерство на образованието и науката, и по покана на учителите от Детска градина 1 в Дупница, библиотекари от читалищна библиотека са гостували на децата, за да им разкажат за книгите и за професията на библиотекаря. „От своя страна децата споделиха за тяхната инициатива да си направят собствена малка библиотека в детската градина. Ние подарихме за новата библиотека на градината няколко нови книжки и красиви книгоразделители”, каза Валентина Алексиева. По думите й в рамките на гостуването, децата са разбрали по какъв начин могат да станат читатели на библиотеката, когато се научат да четат и как се подреждат книгите. \r\nВенцеслав ИЛЧЕВ", "date": "2018.10.28", "title": "Кюстендил: Възпитаници на детска градина в Дупница инициират кампания за създаване на своя библиотека"}
{"url": "http://www.focus-news.net/news/2018/10/28/2583711/varna-148-detsa-i-mladezhi-se-obuchavat-v-spetsialnoto-uchilishte-s-narusheno-zrenie-prof-d-r-ivan-shishmanov.html", "text": "148 деца и младежи се обучават в Специалното училище за ученици с нарушено зрение „Проф. д-р Иван Шишманов“ във Варна. Това съобщи за  Радио „Фокус“ –  Варна  директорът на училището Жулиета Петкова. Те са разпределени в две категории – едните са с нарушено зрение с интелект в норма, а другите са с множество увреждания, които освен зрително, имат и допълнително такова – аутизъм, детска церебрална парализа, интелектуален дефицит. „Площадката, която ще се открие е изградена специално за тези деца, тъй като те имат нужда от допълнително внимание и специална любов от педагогически специалисти“, каза още директорът на учебното заведение. В момента училището работи по няколко проекта. Един от тях е „Приложен театър“, който ще приключи през декември. Той цели учениците да търсят комуникация с хората около себе си  и да могат да разговарят свободно, без да се притесняват. Освен това Специалното училище за ученици с нарушено зрение поддържа проект с фондация от Швейцария, работят съвместно и с Хърватска и Русия, като се очакват партньори от Москва да посетят училището за обмяна на опит с българските си колеги. „Училището е познато не само на територията на България заради добрите си практики и дейностите, които развива, но и в чужбина“, допълни още Жулиета Петкова.", "date": "2018.10.28", "title": "Варна: 148 деца и младежи се обучават в Специалното училище с нарушено зрение „Проф. д-р Иван Шишманов“"}
{"url": "http://www.focus-news.net/news/2018/10/28/2583713/tass-sasht-sa-dali-na-rusiya-vaprosi-po-izpalnenieto-na-drsmd.html", "text": "САЩ са изпратили на Русия списък с въпроси по изпълнението на Договора за ликвидиране на ракетите със среден и малък обхват (ДРСМД), но няколко дни по-късно обявили и намерението си да излязат от споразумението, информира  ТАСС  и пояснява, че това е заявил руският министър на външните работи Сергей Лавров в интервю за телевизионния канал „Россия 1“ . \r\n\"Буквално преди седмица, само няколко дни преди да обявят решението си да излязат от ДРСМД, чрез посолството си в Москва американците представиха в МВнР на Русия подробен списък с въпроси, които пораждат подозрения у тях“, казал Лавров. – „Най-накрая го получихме, в отговор на нашите молби да ни кажат какво ги тревожи и въз основа на какво те правят заключение, че ние не спазваме договора“.  \r\nВъншният министър на Руската федерация пояснил, че въпросният списък е изпратен в Министерството на отбраната и в други ведомства, които са длъжни да проучат исканията на САЩ и да подготвят съответните отговори.  Ивелина Ватова", "date": "2018.10.28", "title": "ТАСС: САЩ са дали на Русия въпроси по изпълнението на ДРСМД"}
{"url": "http://www.focus-news.net/news/2018/10/28/2583712/krasimira-kostova-istoricheski-muzey-sredets-otkrihme-zlatna-moneta-v-arheologicheski-rezervat-deultum-debelt-koyato-ni-pomogna-da-pretsizirame-vremeto-na-hunskoto-nashestvie.html", "text": "Открихме златна монета в археологически резерват „Деултум – Дебелт“, която ни помогна да прецизираме времето на хунското нашествие. Това каза за  Радио „Фокус“ – Бургас  Красимира Костова, директор на Исторически музей в град Средец. По думите ѝ благодарение и на колективна находка, състояща се от 91 златни монети, екипът е успял да датира хунското нашествие през около 441 година. \r\n„От проучванията през последните години ние добре се ориентирахме във времето на това нашествие, но не знаехме точната дата“, каза също Костова. Тя добави, че тази колективна находка е дала тази възможност. „Освен това през този археологически сезон продължихме работа в храмовия комплекс, където се разкри едно водно съоръжение на дълбочина около 8 метра, което постави доста въпроси относно функцията си“, допълни още директорът. Тя каза също, че екипът си е поставил за задача през следващата година да довърши диагностиката на културното наследство на Странджа. „Това е една проблемна зона, която изисква усилия. Трябва да можем да анализираме състоянието на архитектурата в Странджа и да можем да я представим пред обществеността такава, каквато е към настоящия момент“, добави Костова. Тя каза още, че с обезлюдяването на селата в района, често страдат и много от архитектурните паметници, които изискват своята грижа. \r\nМария ГЕОРГИЕВА", "date": "2018.10.28", "title": "Красимира Костова, Исторически музей – Средец: Открихме златна монета в археологически резерват „Деултум – Дебелт“, която ни помогна да прецизираме времето на хунското нашествие"}
{"url": "http://www.focus-news.net/news/2018/10/28/2583714/afp-ayfelovata-kula-shte-ostane-v-tamno-v-pamet-na-zhertvite-ot-pitsbarg.html", "text": "В неделя точно в полунощ осветлението на Айфеловата кула ще бъде изгасено „ в памет на жертвите в антисемитското нападение“ в Питсбърг, щата Пенсилвания, написала в Туитър Ан Идалго, кмет на Париж, информира агенция  AFP . \r\n„ С това изразяваме подкрепата си към еврейската общност и към всички жители на Питсбърг“, пише в посланието си госпожа Идалго. \r\nСветлините на символа на Париж, един от най-известните и най-посещавани световни културни монументи, са изгасяни няколко пъти напоследък в знак на съпричастие, при терористични нападения в различни точки на света.  Ивелина Ватова", "date": "2018.10.28", "title": "AFP: Айфеловата кула ще остане в тъмно в памет на жертвите от Питсбърг"}
{"url": "http://www.focus-news.net/news/2018/10/28/2583715/mia-ali-ahmeti-lider-na-demokratichniya-sayuz-za-integratsiya-se-sreshtna-s-ispanskiya-poslanik-v-makedoniya.html", "text": "В неделя Али Ахмети, лидер на партия „Демократичен съюз за интеграция“ (ДСИ), участваща в коалиционното правителство на Зоран Заев, се срещна с испанския посланик в Македония Емилио Лоренцо Серра, съобщава агенция  МИА/b>. Двамата са обсъдили практическото приложение на Преспанския договор, предстоящите промени в конституцията и ситуацията в региона.     \r\nАхмети е изразил увереност, че подкрепата в парламента за процеса на интеграция на страната ще се увеличи. Неговата партия ще продължи диалога със законотворците и с парламентарно представените партии, за да се задълбочи този процес в следващите месеци, се казва в прессъобщение за срещата.  \r\nПосланик Серра е подчертал, че неговата страна поддържа интеграцията на Македония в структурите на Европейския съюз и НАТО. Двамата са обменили мнения и по въпроси, свързани с геополитическата и геостратегическата ситуация в света.  \r\n Срещата между двамата се е състояла в Тетово.  Ивелина Ватова", "date": "2018.10.28", "title": "МИА: Али Ахмети, лидер на Демократичния съюз за интеграция се срещна с испанския посланик в Македония"}
{"url": "http://www.focus-news.net/news/2018/10/28/2583716/ekathimerini-protest-pred-albanskoto-posolstvo-v-atina-zaradi-ubit-grak.html", "text": "Малка група протестиращи се е събрала пред посолството на Албания в Атина в неделя вечерта, заради убийството по-рано същия ден на грък в албанското село Буларат, на 6 километра от границата с Гърция. Протестът се организира през социалните медии. За това информира електронното издание на гръцкия всекидневник  „Kathimerini“ . \r\nУбит е 35-годишният Константинос Кацифа, роден и израснал в селото, но семейството му е от град Йоанина, Северна Гърция, той самият живеел в Атина. \r\nМъжът е бил убит, след като е стрелял срещу полицейски служители, които се опитвали да смъкнат гръцкото знаме, издигнато от него в местното гробище, където били погребани загинали в битка гръцки войници. Инцидентът е станал по време на събитие, с което се отбелязвало влизането на Гърция във войната през 1940 година. \r\nСлед като смъртта на мъжа била потвърдена гръцкото Външно министерство е изпратило нота до албанските власти да разследват случая внимателно. \r\nНа фотографии в социалните медии Кацифа е с военни дрехи с пришито гръцкото знаме на рамото. Според сведенията той е проявявал крайни националистически симпатии.    Ивелина Ватова", "date": "2018.10.28", "title": "EKathimerini: Протест пред албанското посолство в Атина заради убит грък"}
