{"url": "http://www.focus-news.net/news/2019/09/11/2697703/gd-granichna-politsiya-intenziven-e-trafikat-prez-granichnite-punktove-kalotina-kulata-makaza-kapitan-andreevo-lesovo-i-dunav-most-ruse.html", "text": "Интензивен е трафикът през граничните пунктове „Калотина“, „Кулата“, „Маказа“, „Капитан Андреево“, „Лесово“ и „Дунав мост-Русе“.  Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия „Калотина“ трафикът е интензивен на изход за товарни автомобили. На „Калотина“ движението е натоварено за товарни автомобили, затова може да се използват алтернативни маршрути. Във връзка с извършване на ремонтно строителни дейности на „Златарево“ до 14 октомври т.г. движението през „Златарево“ ще бъде затруднено. На границата с  Гърция  „Кулата“ и „Маказа“ трафикът е интензивен на изход за леки автомобили. На границата с Турция на  „Капитан Андреево“ и „Лесово“ трафикът е интензивен на изход за товарни автомобили. \r\nНа границата с Румъния на „Дунав мост-Русе“ трафикът е интензивен на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.09.11", "title": "ГД „Гранична полиция“: Интензивен е трафикът през граничните пунктове „Калотина“, „Кулата“, „Маказа“, „Капитан Андреево“, „Лесово“  и „Дунав мост-Русе“"}
{"url": "http://www.focus-news.net/news/2019/09/11/2697707/sliven-intenziven-no-bez-zadrastvaniya-e-trafikat-v-oblastta.html", "text": "Натоварено е движението  по пътищата в Сливенска област. Пътните настилки са сухи и нормално проходими, съобщиха от  Областното пътно управление . \r\nЗатворени за тежкотоварни автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок - до 30 септември 2019 г. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок - до 30 ноември 2019 г.; \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок - до 31 октомври 2019 г.", "date": "2019.09.11", "title": "Сливен: Интензивен, но без задръствания е трафикът в областта"}
{"url": "http://www.focus-news.net/news/2019/09/11/2697705/vidin-predimno-tezhkotovarni-avtomobili-patuvat-v-posoka-za-gkpp-dunav-most-2.html", "text": "Предимно тежкотоварни автомобили пътуват в посока за ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин. На места по път I-1  Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.09.11", "title": "Видин: Предимно тежкотоварни автомобили пътуват в посока за ГКПП „Дунав мост 2“"}
{"url": "http://www.focus-news.net/news/2019/09/11/2697708/tass-parlamentat-na-ukrayna-reshi-che-nyama-da-priznae-legitimnostta-na-mestnite-izbori-v-krim.html", "text": "Депутатите във Върховната Рада подкрепиха проекта за резолюция относно непризнаването от страна на Украйна на местните избори в Крим, предава  TACC . \r\n325 депутати одобриха документа при гласуването, като бяха необходими 226. \r\nНа 8 септември се проведоха избори за местен съвет на Крим, които Украйна още тогава обяви за незаконни. \r\nКрим беше присъединен към Руската Федерация, след като в следствие на преврата в Киев през 2014 г., в автономната област беше проведен референдум за присъединяване на територията към Русия. \r\n \r\n Превод и редакция : Теодор Пенев", "date": "2019.09.11", "title": "ТАСС: Парламентът на Украйна реши, че няма да признае легитимността на местните избори в Крим"}
{"url": "http://www.focus-news.net/news/2019/09/11/2697706/pazardzhik-151-sa-izbiratelnite-sektsii-sa-obrazuvani-na-teritoriyata-na-obshtinata-za-predstoyashtite-mestni-izbori.html", "text": "В община Пазарджик за предстоящите местни избори на 27 октомври 2019 г. са образувани 151 избирателни секции, съобщиха от  Общината  и уточниха, че 97 секции са в град Пазарджик, от които: 91 основни и 6 секции в специализирани институции („МБАЛ–Пазарджик” АД, Държавна психиатрична болница – Пазарджик, Затвор – Пазарджик,  МБАЛ „Хигия” АД, УМБАЛ „Пълмед” ООД и „Специализирана болница за активно лечение на пневмо-фтизиатрични заболявания – Пазарджик” ЕООД). 54 от избирателните секции са в кметствата към Общината. Право да гласуват имат избирателите, адресно регистрирани по постоянен или по настоящ адрес (при подадено заявление) до 26 април 2019 г. включително (шест месеца уседналост преди изборния ден) на територията на Община Пазарджик. До 16 септември 2019 г. ще е ясен броят на избирателите, съгласно предварителните избирателни списъци – част І, които общинската администрация ще обяви на определените със заповед на кмета места и ще публикува на интернет страницата на общината.  \r\nДо 1 октомври 2019 г. ще се обяви и част ІІ, в която се вписват гражданите на друга държава – членка на Европейския съюз, подали декларация за гласуване до 16 септември 2019 г. В Дирекция „Гражданска регистрация на населението” и в кметствата на Община Пазарджик започна приемът на всички видове заявления, свързани с предстоящите избори от 16.09.2019 г. Крайният срок за приемане на заявления за гласуване по настоящ адрес и заявления за гласуване с подвижна избирателна кутия е 12.10.2019 г. На основание чл. 34, ал. 6 от Изборния кодекс при избори за общински съветници и за кметове удостоверения за гласуване на друго място не се издават. Лицата, регистрирани по настоящ адрес в чужбина до 26 април 2019 г. ще бъдат заличени от избирателните списъци. Справка, относно мястото си на гласуване всяко лице може да направи на безплатен телефон: 0800 18809 и в Центъра за гражданска регистрация.", "date": "2019.09.11", "title": "Пазарджик: 151 са избирателните секции са образувани на територията на общината за предстоящите местни избори"}
{"url": "http://www.focus-news.net/news/2019/09/11/2697711/varna-za-treta-poredna-godina-obshtina-dalgopol-osvobozhdava-roditelite-ot-plashtaneto-na-mesechni-taksi-za-detskite-gradini.html", "text": "За трета поредна година родителите, чиито деца посещават детски градини на територията на Община Дългопол, няма да заплащат месечни такси в забавачките. Причината е, че с решение на Общинския съвет, всички семейства са освободени от този разход. Това каза в интервю за  Радио „Фокус“ – Варна , заместник-кметът Марияна Николаева. По думите й, общият брой на детските градини в общината е 4. В населените места функционират три изнесени групи. Те са в селата Аспарухово, Лопушна и Поляците. Общият брой на децата, посещаващи градините и филиалите, е 347 деца. Те са разпределени в 15 групи. 78 малчугани биват извозвани с организиран превоз всеки ден от селата, в които няма детски градини. \r\n \r\nДиана СТОЕВА", "date": "2019.09.11", "title": "Варна: За трета поредна година Община Дългопол освобождава родителите от плащането на месечни такси за детските градини"}
{"url": "http://www.focus-news.net/news/2019/09/11/2697710/kyustendil-ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.11", "title": "Кюстендил: Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/11/2697713/varna-vazmozhnostite-za-kandidatstvane-za-evropeyski-sredstva-s-proekti-za-podobryavane-na-dostapa-do-izkustva-i-kultura-na-mestno-nivo-byaha-predstaveni-v-grada.html", "text": "Заместник-министърът на културата Амелия Гешева откри информационно събитие във Варна за представяне на мярката „Подобрен достъп до изкуства и култура“ по Програмата „Културно предприемачество, наследство и сътрудничество“. В събитието, организирано от Областния информационен център се включиха представители на неправителствени организации, музеи, галерии, библиотеки и читалища, предаде репортер на  Радио „Фокус“ – Варна . Програмата се финансира по линия на Финансовия механизъм на Европейското икономическо пространство. Това  е партньорство, в което участват страните Исландия, Лихтенщайн и Норвегия. В настоящия програмен период който ще продължи до 2024 културните оператори, администрацията, публичните институции в областта на културата ще могат да кандидстват за 10 млн. Евро, което е значителен финансов ресурс в подкрепа на сектора, обясни зам.-министърът във Варна. Средствата, предвидени за подобрен достъп до изкуства и култура са в размер на близо 1.6 млн. лева, а крайният срок за подаване на предложения е 3-ти декември тази година. По думите на Амелия Гешева, мярката визира финансиране на различен вид събития, свързани както със съвременното изкуство, така и с традиционните занаяти. Минималното финансиране по един проект е 50 000 евро кана. За организации към общинските и публичните власти финансирането е 100 % безвъзмездно, а за неправителствения сектор се изисква самоучастие в размер до 10 %. Фокусът на програмата е да се достигне до публики в места с ограничен достъп до култура. Целта е да се създават нови събития. Ще бъдат подкрепяни и така наречените турнета и пътуващи събития. \r\nДиана СТОЕВА", "date": "2019.09.11", "title": "Варна: Възможностите за кандидатстване за европейски средства с проекти за подобряване на достъпа до изкуства и култура на местно ниво бяха представени в града"}
{"url": "http://www.focus-news.net/news/2019/09/11/2697770/zamestnik-ministarat-na-obrazovanieto-i-naukata-denitsa-sacheva-shte-otkrie-v-gabrovo-konferentsiya-na-tema-obuchenie-na-rabotnoto-myasto-i-aktivno-uchene-vav-vissheto-inzhenerno-obrazovanie.html", "text": "Заместник-министърът на образованието и науката Деница Сачева ще открие в Габрово конференция на тема „Обучение на работното място и активно учене във висшето инженерно образование“. Това съобщиха от пресцентъра на  Община Габрово . Форумът ще се състои в петък, 13 септември 2019 г., от 14:00 часа в заседателната зала на библиотеката при Техническия университет (ул. „Хаджи Димитър“ № 4). Събитието е в рамките на проекта „Клъстер – стажове за подготвени за индустрията бъдещи инженери“, в който си партнират представители на науката, бизнеса, образованието и местните власти от България, Австрия и Полша. Участниците ще получат яснота относно посоката за развитие на висшето образование и връзката му с бизнеса и пазара на труда. Ще бъде представена визията за дългосрочните перспективи пред дуалното обучение на местно, национално и европейско равнище. Сред лекторите са представители на бизнеса, образователните среди, работодателските организации, както и гости от Технологичния университет в полския град Гданск. Конференцията се организира от Технически университет – Габрово, Община Габрово и местното акционерно дружество „Мехатроника“.", "date": "2019.09.11", "title": "Заместник-министърът на образованието и науката Деница Сачева ще открие в Габрово конференция на тема „Обучение на работното място и активно учене във висшето инженерно образование“"}
{"url": "http://www.focus-news.net/news/2019/09/11/2697717/inzh-yana-markova-obshtina-burgas-v-momenta-se-provezhdat-proverki-v-uchilishtnite-stolove-i-tezi-v-detskite-gradini.html", "text": "В момента се провеждат проверки в училищните столове и тези в детските градини. Това каза за  Радио „Фокус” – Бургас  инж. Яна Маркова, технолог по храненето в Община Бургас. По думите ѝ подготовката на ученическите столове за хранене за предстоящата учебна година е вече към края си. „В момента столовете се почистват, зареждат се със стока. Нормално е това да се случва в сряда и четвъртък, тъй като от вторник ще започне приготвянето на закуските и обяда. Менюто за месец септември вече е публикувано в платформата E-stol, а от утре ще бъде отворено за поръчки. В момента на IT фирмата се предоставят окончателните списъци с ученици, които да бъдат въведени в системата, за да могат след това родителите да заявят избраните менюта“, посочи инж. Маркова. Тя добави, че наскоро са завършили ремонтните дейности в някои от ученическите столове за хранене на територията на общината. „Имахме столове, които не бяха отремонтирани – в кварталите „Долно Езерово“ и „Горно Езерово“. В момента ремонтите са завършени и столовете за хранене станаха много красиви. Училищният стол в ОУ „Ал. Георгиев Коджакафалията“ има нов наемател, там също се извърши ремонт“, каза още инж. Маркова. \r\nМария ПОПЧЕВА", "date": "2019.09.11", "title": "Инж. Яна Маркова, Община Бургас: В момента се провеждат проверки в училищните столове и тези в детските градини"}
{"url": "http://www.focus-news.net/news/2019/09/11/2697714/plovdiv-osiguryavat-se-po-dobri-usloviya-na-trud-za-sestrite-v-uchilishtata-i-detskite-gradini-na-asenovgrad.html", "text": "Кметът д-р Емил Караиванов и представители на синдикатите при детското и училищно здравеопазване към КНСБ и КТ „Подкрепа” в Община Асеновград подписаха колективен трудов договор в сферата на здравеопазването. Това съобщиха за  Радио „Фокус“ – Пловдив  от отдел „Връзки с обществеността“ на Общината. Представители на КНСБ, които дойдоха за подписването на договора, бяха д-р Росица Попова – председател на Териториален координационен съвет в здравеопазването от частният и обществен сектор към  ФСЗ-КНСБ, Пенка Попова – председател на СО на КНСБ към Детско училищно здравеопазване – гр. Асеновград, и Боян Бойкински – областен координатор на КНСБ за област Пловдив. От страна на КТ „Подкрепа” присъстваха  Христо Гърков – председател на СРС „Подкрепка” за Асеновград, Надя Стоева – председател на СС „Подкрепа” в дейност „Здравеопазване”, адв. Христо Даскалов – пълномощник на медицинската федерация към КТ „Подкрепа”, и Валентина Донева секретар на СС „Подкрепа” в дейност „Здравеопазване”. В документа са договорени по-благоприятни условия на труд, професионално развитие и квалификация на медицинските специалисти, които се грижат за здравето и безопасността на децата в детските градини и училищата. \r\nНа проведената среща д-р Росица Попова сподели възхищението си от Община Асеновград и нейното ръководство в лицето на кмета д-р Емил Караиванов. Тя изрази мнение, че със сключването на този колективен трудов договор Община Асеновград постига нивото и се застава редом до големите областни градове като Пловдив, Бургас и Варна  за предоставени в договора условия, а по някои от тях Асеновград е дори водеща –например размера на средната работна заплата в сектора. \r\nВ договора е разписано, че за работещите по трудово правоотношение основния годишен платен отпуск ще бъде 32 дни., както и ще имат право на полагащ се допълнителен платен годишен отпуск в размер от 8 до 16 дни.  Освен това индивидуалният размер на основната месечна заплата на медицински сестри, работещи по трудово правоотношение при пълно работно време, не може да бъде по-нисък от договорения минимален размер на основна месечна заплата на браншово ниво в размер на 900 лв. Страните се споразумяват, че при финансова възможност работниците и служителите ще се стимулират финансово за Коледните и Великденски празници и професионални такива, както и ще имат право на допълнително материално стимулиране.", "date": "2019.09.11", "title": "Пловдив: Осигуряват се по-добри условия на труд за сестрите в училищата и детските градини на Асеновград"}
{"url": "http://www.focus-news.net/news/2019/09/11/2697716/sport-yunoshite-na-balgariya-i-rusiya-zavarshiha-naravno-00-v-mach-ot-kvalifikatsiite-za-evropeysko-parvenstvo-za-mladezhi-do-21-godini.html", "text": "Футбо: Юношите на България и Русия завършиха наравно 0:0 в мач от квалификациите за Европейско първенство за младежи до 21 години. След този мач България се намира на второ място в Група 2 от квалификациите с 4 точки, колкото има и Русия. В предишния си мач, младежите ни спечелиха срещу отбора на Естония с 4:0.", "date": "2019.09.11", "title": "Спорт: Юношите на България и Русия завършиха наравно 0:0 в мач от квалификациите за Европейско първенство за младежи до 21 години."}
{"url": "http://www.focus-news.net/news/2019/09/11/2697709/korneliya-ninova-bsp-spechelvaneto-na-sofiya-mozhe-da-bade-chast-ot-patya-ni-za-promyana-no-na-tsyala-balgariya.html", "text": "Спечелването на София може да бъде част от пътя ни за промяна, но на цяла България. Това каза лидерът на БСП Корнелия Нинова в изказване по време на Софийската градска конференция, предаде репортер на  Агенция „Фокус“ . Възможно е, нека да се стегнем и да го направим. Пожелавам ви успехи разумни решения на конференцията\", посочи лидерът на БСП. \"За тези години ние имаме безапелационно спечелена президентска кампания и президентът Румен Радев и Илияна Йотова - вицепрезидент. Удвоихме резултата на парламентарните избори. Единствената партия сме, която увеличи резултата си на европейските и като гласове, и подкрепа, и като брой европейски депутати. Ако гледаме тези процеси в тенденция, БСП за тези години, за тези различни видове избори - расте като подкрепа, расте като присъствие, като доверие в българското общество. Обратно - нашият политически опонент за тези години, ако сравните резултатите спрямо предходните избори, ще видите, че върви надолу. При това в тези години работехме в изключително сложна и трудна ситуация. Още в първия момент, в който заявихме, че искаме да демонтираме паралената държава, да се борим със статуквото и със задкулисието, цялото това задкулисие, паралелна държава, статукво с цялата си мощ и финансова и медийна, се изправи срещу нас и това не спря три години. Беше ни изключително трудно и може би и за това, разбира се, причини има и други, и наши си, и вътрешни, субективни и обективни, не успяхме след президентските избори така категорично да наложим победа на БСП и алтернатива на парламентарните и на европейските. Не успяхме през централни избори да го направим,ако мога да кажа така - централни, национални. Мисля, че е време да го направим през местни. Очевидно голямата промяна ще дойде отдолу. Ние я запонахме още през 2016 г., сега трябва да я продължим, и да я затвърдим на местните избори. Това е абсолютно възможно и имаме огромни шансове. На европейските избори, които не са интересни за нашите хора, ние сме първа политическа сила в 60 общини, при положение, че имаме 30 кметове. В 120 общини бихме били на балотаж, ако имаше такъв. Това показва възможност на местните избори, които са още по-интересни и значими и за членовете на БСП, за симпатизантите, а и за всички в общините, и в градовете, този резултат да го затвърдим и увеличим. На национално равнище си поставихме цел удвояване на кметовете и увеличение на общинските съветници с 30 %. Абсолютно възможна цел, тук няма нужда да вдигаме лозунги, да се помпаме сами себе си, това са възможни неща. Какво ни трябва, за да го направим: идеи, силни личности, които да олицетворяват тези идеи и много работа  в екип. Идеите, само ние имаме платформа и на национално, и вече местни платформи - визия за всеки град и всяка община. В това сме първенци, но за съжаление сме единствени. Все още, макар и да не е започнала официално кампанията, ние сме в активен период на избори вече, никой не говори за идеи, за управление на общините\", посочи още лидерът на БСП. Според нея партията в тази кампаия проявява мъдрост и единство.  \r\nДеница КИТАНОВА", "date": "2019.09.11", "title": "Корнелия Нинова, БСП: Спечелването на София може да бъде част от пътя ни за промяна, но на цяла България"}
{"url": "http://www.focus-news.net/news/2019/09/11/2697373/pregled-na-osnovnite-temi-v-svetovniya-pechat-agentsiya-fokus.html", "text": "Създаването на зона за сигурност в Северна Сирия и намерението на Турция да настани там един милион сирийски бежанци, кактои и заплахата на турския президент,че може да пусне отново мигрантския поток към Европа и намерението на израелския премиер да анексира всики израелски поселения на Западния бряг са сред темите на световния печат. \r\n*** \r\n \r\n Турция, която в продължение на осем години посреща милиони сирийски бежанци, промени курса си, принуждавайки хиляди да напуснат големите  градове през последните седмици и превозва много от тях до границата си със Сирия в автобуси, пише американският вестник  The New York Times . \r\nПрезидентът Реджеп Тайип Ердоган настоява за радикално решение - преселване на бежанци в част от сирийска територия, контролирана от САЩ и нейните кюрдски съюзници. Ако това не се случи, той заплашва да изпрати потоп от сирийски мигранти в Европа. \r\nЕрдоган отдавна говори за буферна зона по границата на Турция със Сирия, за да държи надалеч кюрдските сили, които той смята за заплаха за сигурността. \r\nНо той е преопаковал идеята за зоната като убежище за сирийците, които бягат от войната – бързането за нейното създаване се дължи на негодуванието срещу сирийците в Турция, което рязко се увеличи, а сирийската офанзива в Сирия изпрати още стотици хиляди повече бежанци, които бягат към турската граница. \r\n„Нашата цел е да заселим поне един милион сирийски братя и сестри в страната им в тази зона за сигурност“, каза Ердоган пред лидерите на неговата Партия на справедливостта и развитието в Анкара в четвъртък. „Ако е необходимо, с подкрепата на нашите приятели, можем да изградим нови градове там и да я направим обитаема за нашите сирийски братя и сестри.“ \r\nНито една от другите сили, участващи във войната в Сирия, не се е съгласила изцяло с идеята, но Ердоган изисква незабавен достъп до територията или заплашва да я завземе сам. Ако не, каза той,  ще \"отвори вратите\" за голям брой бежанци да се отправят към Европа, както през 2015 г. \r\nЕвропейският съюз отпусна на Турция около 6,7 милиарда долара от 2015 г., за да помогне за контрола на потока от мигранти. Но Турция, която е дала убежище на 3,6 милиона сирийци, казва, че проблемът с мигрантите нараства експоненциално. \r\n\"Ако няма зона за сигурност, ние не можем да преодолеем това\", каза  Ердоган в събота. \r\nСирийците вече отново насочиха своите погледи към Европа. Турски и международни бежански служители съобщават за увеличение на мигрантите и бежанците, които се опитват да преминат с лодка в Европа от Турция, много сирийци напускат Истанбул след разследването на полицията. Над 500 бежанци пристигнаха с лодка на гръцкия остров Лесбос преди седмица. \r\nЕрдоган отдавна се разглежда като благодетел за сирийските бежанци. Неговата по-строга политика по отношение на тях идва, след като неговата партия претърпя унизително поражение при изборите за кмет на Истанбул през юни и фона на задълбочаваща се рецесия, нарастващата безработица и инфлация, които  предизвикаха антисирийски чувства сред турците. \r\nДлъжностните лица преследват сирийците, които работят нелегално или без документи за пребиваване, глобяват работодателите и принуждават затварянето на фабрики и работилници. Проправителствените медии станаха по-критични към сирийците, хазяите вдигат наемите си, а социалните медии са пълни с антисирийски коментари. \r\n*** \r\n \r\n Турция може да се наложи да изпрати бежанци в Европа, пише англоезичното издание на турският вестник  Sabah  в материал, представен без редакторска намеса. \r\nНикой политик от Европа не може да каже нищо на Турция за бежанците. И все пак последните изявления на Гърция са доста глупави. Правителството на Гърция направи изявления, които ще разстроят турския народ, въпреки че Анкара ясно заяви, че е направила сметки и може да се окаже в тежко положение по отношение на бежанците в бъдеще. Ако лодките на турската брегова охрана не патрулираха в Егейско море, дори не искам да мисля каква би била ситуацията в Гърция. Въпреки това безразличието на Европейския съюз по отношение на бежанците и зоната за сигурност в Сирия, съчетано с неблагодарността на Гърция, когато трябва да бъде благодарна, ще се окаже доста скъпо и за Европа, и за Гърция. \r\nНека припомним на всички, че броят на сирийските бежанци в Турция набъбна с 10 466 към 15 август 2019 г., в сравнение с предходния месец и сега наброява 3 649 750 души. \r\nОколо 1 977 562 от тези бежанци са мъже, а 1 672 188 жени. С тези числа Турция вече е запълнила капацитета за бежанци, които може да  настани. Не може да приема повече бежанци. \r\nТурция не може да бъде класифицирана като богата страна като някои от държавите от ЕС. Гражданите на Република Турция не са толкова богати, колкото някои граждани на ЕС. Въпреки това те са споделили всичко, което имат, с бежанците. Години наред ги подкрепяха и приемаха в своите градове и села. \r\nОбаче сега казват „достатъчно“. Защото те виждат, че ЕС не спазва обещанията, които е дал на Турция по този въпрос. Всеизвестен факт е, че ЕС не е изпратил общата сума пари, която е обещал. ЕС не спазва изискванията на подписания с Турция договор за бежанците. \r\nВ допълнение, ЕС открито подкрепя определени терористични организации, които са филиал на ПКК в Сирия, като Отрядите за народна самоотбрана (YPG). Тези терористични организации работят съвместно с „Ислямска държава“ и сирийския режим, който потиска хората и ги кара да напуснат страната си. ПКК с подкрепата на САЩ се опитва да завземе северната част на Сирия и нейните представители в Сирия, а YPG потиска и избива хората, живеещи в този район. От една страна съществуват силите на режима в Сирия, а от друга терористични организации като YPG нападат хората, така че те да напускат Сирия. \r\nТурските граждани с право казват \"достатъчно\", тъй като виждат безотговорността на ЕС. От години Турция отправя призиви за създаване на зона за сигурност в Сирия, която да позволи на бежанците да живеят там под защита и в хуманни условия. Но за съжаление нито ЕС, нито САЩ до този момент не са направили нищо по този въпрос. Всъщност те винаги са блокирали Турция. \r\nВ тази ситуация, ако Турция трябва да отвори своите граници и Егейско море, народите на ЕС трябва да знаят, че самият ЕС и правителствата на страните членки са виновни. \r\nНаистина се чудя какво ще направи ЕС, когато бъде нападнат от потока от хиляди бежанци. Ще открият ли войниците огън по бежанците по тези граници? Гръцките войници са използвали подобни методи понякога. Опитите им да спрат лодки, превозващи хора да стигнат до Гърция, чрез пробиване на дупки в тях са документирани с камери. Гледахме. Чудя се какво ще направят хората, които причиняват това на няколко бежанци на хиляди от тях. \r\nТурция не отправя заплахи по този въпрос. На Турция просто не й остава нищо, което може да направи, за да помогне. \r\nИли в северната част на Сирия ще бъде създадена голяма зона за сигурност за бежанци и бежанците ще могат да живеят там или ще мигрират в Европа. \r\nНай-добрият интерес на Европа би бил да се вземат сериозно предупрежденията на президента Реджеп Тайип Ердоган по този въпрос. Хората, живеещи в Турция, вече нямат търпение за тази злоупотреба. \r\nЗа гражданите на Република Турция и ЕС най-правилното решение би било да се позволи на бежанците да живеят в зоната за сигурност. В противен случай предстои хаос и бедствие за всички. \r\n*** \r\n \r\n Бенямин Нетаняху обяви във вторник, че ако бъде избран отново, той ще обяви суверенитет над всички селища в Юдея и Самария, започвайки от долината на река Йордан, пише израелското англоезично издание  The Jerusalem Post . \r\nНетаняху заяви, че стъпките ще бъдат предприети в координация с администрацията на американския президент Доналд Тръмп. Той разкри, че Тръмп възнамерява да обяви мирния си план в Близкия изток скоро след изборите на 17 септември, като добави, че ще изчака с плана си за анексиране, докато не бъде разкрита „Сделката на века“ на Тръмп. \r\n„Няма да направя нищо, без да получа ясен мандат от обществото и затова гражданите на Израел, аз Ви моля за ясен мандат да го направим“, заяви Нетаняху „Има уникална и жизнена възможност да се направи нещо с широк консенсус и да се осигурят безопасни постоянни граници на държавата Израел. Това ще гарантира, че Юдея и Самария няма станат Газа и Кфар Саба, Нетания и Тел Авив няма да станат като общности по границата на Газа.\" \r\nПосочвайки карта на долината на река Йордан, той каза, че Израел може да изпълни плана, без да анексира нито един палестинец и да гарантира, че палестинците ще запазят пълна свобода на движение по Западния бряг. Той намекна, че планът е съгласуван със САЩ. \r\n„През последните няколко месеца аз ръководех дипломатически усилия, а през последните няколко дни дипломатическите условия приключиха“, каза Нетаняху, говорейки за срещата му в Лондон в четвъртък вечер с министъра на отбраната на САЩ Марк Еспър и дългите телефонни разговори миналата седмица с вицепрезидента на САЩ Майк Пенс. \r\nИзточници, близки до Нетаняху, заявиха, че израелските селища  в долината на река Йордан, са в плана на Тръмп. Израелските власти предварително информираха Белия дом за предстоящото изявление на Нетаняху. Преговорният екип на Белия дом не разглежда изявлението като такова, което ще попречи на бъдещо споразумение между Израел и палестинците. \r\n\"В момента няма промяна в политиката на Съединените щати\", заяви Белият дом. „Ще представим нашето виждане за мир след изборите в Израел и ще работим за определянето на най-добрия път за постигане на дълго търсената сигурност, възможности и стабилност в региона.“", "date": "2019.09.11", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/11/2697704/korneliya-ninova-bsp-vaprosat-e-v-kakva-stepen-maya-manolova-shte-pripoznae-nashata-platforma-edinstvoto-mozhe-da-se-postigne-samo-ako-se-obedinim-okolo-ideite.html", "text": "Въпросът е в каква степен Мая Манолова ще припознае нашата платформа - единството на идеи, личности и екип, може да се постигне само ако се обединим около идеите. Това каза лидерът на БСП Корнелия Нинова в изказване по време на Софийската градска конференция, предаде репортер на  Агенция „Фокус“ . \"Все още макар и да не езапочнала официално кампанията, ние сме в активен период на избори, никой не говори за идеи за управление на общините. Силните личности, ще ги изберете вие за София. Мисля, че партията в тази кампания проявява изключителна мъдрост, единство, за издигане на такива кандидати. Ние всички и кметове, и общински съветници, национален съвет и парламентарна група, трябва да работим в екипност. Уважаеми другарки и другари, кампанията съвпада с най-активния политически сезон в България - приемането на бюджета и съпътстващите го закони. От ПГ ще имате пълна подкрепа за онези политики, които за да станат общински, трябва държавна политика. Т.е. парламентарната група ще внесе Закон за местното самоуправление и местната администрация с реална децентрализация, а не само на приказки. С оставане на част от данъците, събрани от общините там, за да ги ползват техните граждани, с нов здравен модел, който поставя съвсем нова рамка на общинското здравеопазване, със Закон за публичните предприятия, държавни, общински, което ще даде възможност да се развие на място политиката за това комуналните услуги да се изпълняват от общински дружества, а не да се дават на концесии, със Закона за възрастните хора, който ще ви даде възможност в кампанията да говорите за социалните услуги, за социални домове на възрастни по общините. Това ще бъде наша държавна политика през цялата кампания. Започнаха вече да внушават на хората: нека парламентът да не се използва за политиканстване по време на кампанията. Ама парламентът е място за политика и нищо друго. Ние ще го използваме във всичките му законови и политически форми, за да покажем една общност, екипност и една последователна политика на БСП то тези въпроси\", подчерта Нинова. Тя посочи, че спечелването на изборите не може и не трябва да е цел на БСП. \"Това е средство за постигане на истинската цел, а тя е да променим модела на управление в страната, в частност и модела на управление в София. Победата в София по всички прогнози, проучвания, настроения, е възможна победа и зависи от тези неща, които ви казах: идеите, личностите, екипната ни работа. Вие ще изберете кандидатът за кмет, когото ще подкрепим.  \r\nВие ще си подредите листата. Ще си кажа личното мнение. Човек с голямо доверие, който е уважаван от БСП, но може да събере и допълнителна подкрепа извън нас с ясни ангажименти към софиянци и с нашата сила като партия и екип, може да бъде успешен модел за спечелване на София и промяна в София\", подчерта лидерът на БСП.  \r\n\"Разбира се, пак казвамвие ще си го изберете. Аз, за разлика от Калоян, няма да предпоставям нещата, но ако изберем Мая - личността е много важно нещо. Бих искала Мая да отговори на въпроси и да поеме ангажименти, защото над всеки един от нас стои политиката на БСП. Те са ще се работи ли за поетапно почистването да се възлага на на общинско дружество, ще се въведе ли безплатно ползване на транспорта със зелен билет, ще има ли видеонаблюдение по спирки, детски градини и подлези, ще има ли специален фонд за строителство на общински жилища и облекченото им раздаване на бедни семейства. Ще има ли стипендии за студенти и учащи, примерно за лекари, които след това да имат ангажименти към общинското здравеопаздване в София. Ще се поеме ли ангажимент да не се увеличават местните данъци и такси, а да се преразгледа договорът за концесия със \"Софийска вода\". Защото това е нашата политика. Единството на идеи, личности и екип, може да се постигне само, ако се обединим около идеите. Около платформата. Ние още не сме чули нейната, но аз бих поставила така въпроса. В каква степен тя ще припознае нашата платформа\", допълни Нинова.  \r\nДеница КИТАНОВА", "date": "2019.09.11", "title": "Корнелия Нинова, БСП: Въпросът е в каква степен Мая Манолова ще припознае нашата платформа - единството може да се постигне само ако се обединим около идеите"}
{"url": "http://www.focus-news.net/news/2019/09/11/2697712/dragomir-stoynev-bsp-kogato-obedinim-usiliyata-si-i-kogato-horata-zhelayat-promyana-tya-shte-se-sluchi.html", "text": "Считам, че Мая Манолова ще бъде кандидатът за кмет, зад когото ще застане не само БСП, но и други политически сили. Има нещо, което е безспорно – тя е острие и пътят й започна от левицата. В момента Мая Манолова е надпартиен кандидат. Тя спечели доверието на българите, които не вярват не само на институциите, но и на политическите партии. Тя има огромен шанс да спечели София. Това ще бъде битка, заяви зам.-председателят на ПГ на „БСП за България” Драгомир Стойнев пред Канал 3. Това съобщиха от пресцентъра на  партията . По думите му след два мандата управление на Йорданка Фандъкова е време София да бъде променена. „Желанието на столичани е да бъде променено управлението на града”, категоричен бе Стойнев.  \r\n„Считам, че когато обединим усилията си и когато хората желаят промяна, тя ще се случи. Трябва да бъдем спокойни и уравновесени”, заяви още зам.-председателят на ПГ на „БСП за Бългапия”. Той изрази мнение, че не е имало по-добър омбудсман от Манолова и че когато поеме кауза, тя изцяло се отдава на нея. „Каузата София за нея ще бъде основният й приоритет”, изрази мнение Стойнев. \r\n„Постът кмет на София е тежък и ангажиращ. Проблемите в София са много– от чистотата на въздуха до постоянните ремонти, които говорят за некачествено строителство. Всеки проблем се превръща в криза, това е стил на управлението – не само на правителството, но и на общината”, заяви още Драгомир Стойнев.  \r\nСтойнев изтъкна, че целта на левицата на местните избори е да удвои общините, в които БСП е първа политическа сила и да има повече общински съветници. „С оглед резултатите от Евроизборите, които показаха, че в между 5 и 7 областни центъра БСП е първа политическа сила – това ни вдъхва самочувствие, че можем да спечелим градове като Перник и Ямбол, Русе, Разград”, каза социалистът.  \r\n„В крайна сметка хората са уморени от управлението на ГЕРБ, те искат да имат община, която да е близко до тях и кметовете да имат по-голяма независимост от изпълнителната власт”, коментира още зам.-председателят на ПГ на „БСП за България”.  \r\nСтойнев коментира и шпионския скандал от последните дни: „Когато се случиха арестът и разпитът, всички бяхме притеснени, защото това изглеждаше като атака срещу една неправителствена организация, атака срещу свободата на сдружение, защото в сдружение „Русофили” има представители на „Атака” и ГЕРБ. Не приемаме интелектуалци и журналисти да бъдат водени на разпити с белезници”. Драгомир Стойнев изтъкна, че от левицата искат спокойствие и призова на първо място да стои българофилството. „Да видим как отстояваме българския национален интерес - било то пред американците, руснаците или други държави”, заключи Стойнев.", "date": "2019.09.11", "title": "Драгомир Стойнев, БСП: Когато обединим усилията си и когато хората желаят промяна, тя ще се случи"}
{"url": "http://www.focus-news.net/news/2019/09/11/2697376/novi-merki-sreshtu-achs-se-obsadiha-na-14-tata-godishna-sreshta-na-postoyannata-ekspertna-grupa-za-afrikanska-chuma-po-svinete-v-evropa.html", "text": "Министърът на земеделието, храните и горите Десислава Танева, еврокомисарят по здравеопазване и безопасност на храните Витянис Андриукайтис и генералният директор на Световната организация по здравеопазване на животните (OIE) Моник Елоит взеха участие в 14-тата годишна среща на Постоянната експертна група за Африканска чума по свинете в Европа, която се състоя в град София.  \r\nМинистърът на земеделието, храните и горите Десислава Танева коментира, че месец вече нямам регистрирано огнище на африканска чума по свинете. „35 са огнищата за 2019 година, от които от първи август насам са регистрирани пет. Две, от които са диви свине. От първи август интензитета драстично го намалихме. Като последното регистрирано огнище тип домашна свиня е от 15 август. Към момента не са под наблюдение регистрирани животновъдни обекти от типа за домашни свине, които да се следят или да имат симптоматика на африканска чума по свинете\", допълни тя. Министърът обясни също така, че през месец август на практика повечето от регистрираните случаи на африканска чума бяха на дива свиня, при домашна свиня бяха само пет, два от които бяха за първи път източнобалкански свине. Танева подчерта, че ако искаме да имаме национално производство на свинско месо, ако искаме да продължим да имаме такъв изключително добър сектор като конкурентоспособност, ние трябва да продължим с ясното съзнание, че африканската чума по свинете е влязла, че за нея няма лечение и че единствената възможност да продължим това производство е промяна на условията и средата в посока повишаване на мерките на биосигурност. „Тъй като мерките, които взехме за овладяване на кризисната ситуация и спирането на разпространението на болестта бяха с цел спиране. Така и продължаваме“, обясни тя. Министърът допълни, че има създадена работна група с експерти и се комуникира с индустрията и външни експерти. „За да улесним и стопаните, които искат да продължат да отглеждат домашни свине, без значение какъв е техният обем и типът на тяхното стопанство, сме го разделили на три категории: „индустриални ферми“, „фамилни ферми“ и „лични стопанства“. За всяка от тези три категории в момента подготвяме нови мерки за биосигурност или по-скоро нови нива“, допълни тя. Танева подчерта, че с цел подкрепа на надграждането на мерките за биосигурност се подготвят няколко целеви приема по програмата за развитие на селските райони. „След приемането и дебата на тези подобрения на мерките за биосигурност, ще подкрепим тяхното изграждане по отношения на личните стопанства“, посочи министър Танева. Тя обясни, че ще се намали броя на отглежданите прасета в лични стопанства. „Никъде не е разрешено да се отглеждат свободно без мерки за сигурност. Това е един рисков фактор за разпространението на заболяването. Не може да го допуснем. Тази развъдна дейност може да бъде разрешена за фамилни ферми с друго ниво и обем на мерки за биосигурност и те ще бъдат подкрепени от мярка 6.3\", допълни тя. Министърът допълни, че за всички гранични пунктове работим в посока „трайни мерки“ по отношение на дезинфекция и проверка на багажи. „Както виждате заболяването се разпространява. То вече е в Сърбия и Северна Македония. Безспорно всичко това трябва да влезе и в съответни промени в нормативната уредба, ако има нужда от това. Не е тайна, че в част от тези мерки, които започнахме да прилагаме веднага при регистрирането и установяването на огнището, срещнахме и съпротива. Но ясен е пътят, по който се разпространява заболяването. Науката работи и по повод други начини за установяване на болестта, но ние трябва превантивно да вземем мерки за всичко“, обясни тя.  \r\nИзпълнителният директор на БАБХ Дамян Илиев подчерта, че прилагането на 100% от мерките е единственият начин да имаме някакви резултати срещу африканската чума. „Ние тук ще се помъчим да излезем с една конкретна мярка за биосигурност, която да даде възможност ясно на всички да знаят какви мерки трябва да прилагат, за да предпазят особено индустриалните ферми и разпространението на заболяването. Заболяването е изключително сериозно. Наистина имаме нужда от подкрепа на цялата общественост, за да решим въпроса“, допълни той. „Основното в борбата със заболяванията е да следваме разписаните мерки за отделните заболявания. Няма място за обсъждане дали мерките са правилни или не. Въпросът е да имаме възможност да ги приложим на сто процента.  \r\n14-тата годишна среща на Постоянната експертна група за Африканска чума по свинете в Европа се провежда под патронажа на Глобалната рамка за трансгранични болести по животните (Standing group of experts GF-TADs) на Организацията по прехрана и земеделие (FAO) на ООН и Световната организация по здравеопазване на животните (OIE). Резултатите от проведените дискусии и взети решения ще бъдат част от изготвянето на Глобална стратегия за контрол и изкореняване на АЧС в световен мащаб. В събитието, на което България е домакин,  се включиха над 90 експерти и представители от 34 страни, сред които министри и заместник-министри на шест държави от Балканския полуостров - Албания, Босна и Херцеговина, Черна гора, Северна Македония, Косово, Сърбия. Срещата ще бъде ключова за осигуряване на подходяща координация и действия по отношение на АЧС в този регион на Европа. Постоянната експертна група е създадена през 2014 г., с цел събиране на опит и добри практики в борбата срещу АЧС в регион Европа. Предвид икономически въздействия върху свиневъдството на три континента в света, представители на OIE за Америка и Азия също ще се включат в срещата. \r\nТеодора ПАТРОНОВА", "date": "2019.09.11", "title": "Нови мерки срещу АЧС се обсъдиха на 14-тата годишна среща на Постоянната експертна група за Африканска чума по свинете в Европа"}
{"url": "http://www.focus-news.net/news/2019/09/11/2697374/predstoyashti-sabitiya-v-stranata-za-11-septemvri-agentsiya-fokus.html", "text": "*** \r\n \r\nОт 17.00 часа на „Дондуков“ 2 президентът Румен Радев ще се срещне с министъра на външните работи на Гърция Николаос Дендиас. \r\n \r\n*** \r\n \r\nОт 09:00 часа ще се проведе заседание на Народното събрание. \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 11:50 часа в МВнР вицепремиерът и министър на външните работи Екатерина Захариева ще приеме министъра на външните работи на Република Гърция Николаос Дендиас. \r\n \r\n*** \r\n \r\nОт 9.00 часа ПП ВМРО ще се регистрира в ЦИК за участие в местните избори на 27 октомври. \r\n \r\n*** \r\n \r\nОт 11.30 часа в Клуба на народния представител в Народното събрание ще бъде представен сборник с неизвестни спомени и изследвания за Николай Хайтов. \r\n \r\n*** \r\n \r\nОт 14:00 часа на ул. „Ал. Екзарх“ 44 ще бъде официално открита реновираната сграда на Пета районна служба по пожарна безопасност и защита на населението. \r\n \r\n*** \r\n \r\nОт 14.00 часа в Литературен клуб „Перото“ в НДК ще се проведе дискусия на тема „Консервативни ли са българите? 30 години след 1989 г.“ \r\n \r\n*** \r\n \r\nОт 15:00 часа пред Народното събрание ще се проведе протест на медицинските сестри.  \r\n \r\n*** \r\n \r\nОт 16.00 часа в залата на „Позитано“ №20, етаж 1, ще се проведе заседание на Градската конференция на Софийската организация на БСП. \r\n \r\n*** \r\n \r\nОт 18:00 часа, във фоайето пред зала „София“ на Столична библиотека, ще се състои изложба на маски от колекцията на Театър Но „Ямамото“ и икебана от школата „Кагецу“. \r\n \r\n*** \r\n \r\nОт 18:00 часа в Театър „Българска армия“, зала „Миракъл“, ще се състои представяне на книгата на проф. Валентин Мутафчиев - книга „Гражданин с безсмислен вот“. \r\n \r\n*** \r\n \r\nОт 18.30 часа ще се състои откриването на първата динамична изложба в Галерия Сердика на Женски пазар. \r\n \r\n*** \r\n \r\n \r\nОт 11.00 часа в Апелативен съд – Бургас председателят на Апелативен съд – Бургас - съдия Деница Вълкова ще проведе редовния брифинг с журналисти. Темата на срещата е процедурата за определяне на съдебни заседатели за мандат 2020 г.  – 2024 г. за бургаски съдебен район. \r\n \r\n*** \r\n \r\n \r\nОт 18.00 часа в зала 110 на БСУ ще се проведе демоурок по програмиране . \r\n \r\n*** \r\n \r\nОт 18.30 часа в Еврейския културен дом на ул. „Митрополит Симеон” № 24, ще се проведе концерт на староеврейски език.  \r\n \r\n*** \r\n \r\nOт 13.30 часа, в Юнашкия салон във Варна ще се проведе информационна среща, на която ще бъде разяснено как варненски културни институции могат да кандидатстват за финансиране по Програмата „Културно предприемачество, наследство и сътрудничество“ по Финансовия механизъм на Европейското икономическо пространство. В събитието ще се включи зам.-министърът на културата Амелия Гешева. \r\n \r\n*** \r\n \r\nОт 17.30 часа от Детски кът- Варна ще започне карнавално шествие По случай 15-тото издание на Световен Фестивал на Анимационния Филм, Детски кът-Варна \r\n \r\n*** \r\n \r\nОт 14.00 ч. кметът на общината Огнян Ценков ще направи обиколка на асфалтирани през месец септември междублокови пространства в жилищни комплекси \r\n \r\n*** \r\n \r\nОт 17.30 часа в залата на Община Дупница ще се проведе публично обсъждане на отчета за изпълнение на Общинския бюджет за 2018 година. \r\n \r\n*** \r\n \r\n \r\nОт 11.00 часа  пред Костницата в Скобелев парк музей ще се проведе отбелязване на 142 години от Третия кървав щурм за освобождението на Плевен. \r\n \r\n*** \r\n \r\n \r\nОт 11:30 часа в залата на отдел „Държавен архив” – Плевен, ул. „Стоян Заимов” № 3 ще се проведе пресконференция, организирана от отдел „Държавен архив“ – Плевен, при дирекция „Регионален държавен архив“ – Монтана, с участието на доц. д-р Михаил Груев – председател на Държавна агенция „Архиви” за стартиране и представяне на проект „Позитивни спомени от старите негативи“.  \r\n \r\n*** \r\n \r\nВ 09.30 часа в зала 1 на Окръжния съд ще се проведе заседание по делото срещу Халина М.-П., обвинена в това, че е избегнала установяването и плащането на данъчни задължения по ЗДДС в особено големи размери – 469 275 лв. \r\n \r\n \r\n*** \r\n \r\nВ 10.00 часа в зала 5 на Окръжния съд ще се проведе заседание по делото срещу Симеон П. и Явор Ч., обвинени в притежание и разпространение на високорискови наркотични вещества.  \r\n \r\n*** \r\n \r\nВ 10.00 часа в долно фоайе на Драматичен театър-Пловдив ще се проведе пресконференция за 23-ото издание на Есенния театрален фестивал \"Сцена на кръстопът\".  \r\n \r\n \r\n*** \r\n \r\nОт 10.00 часа в сградата на Регионална дирекция „Пожарна безопасност и защита на населението“ на ул. „Преслав“ ще се състои официално отдаване на почит към паметта на загиналите при изпълнение на служебните си задължения пожарникари и поднасяне на венец пред паметната плоча. \r\n \r\n*** \r\n \r\nОт 10.30 часа в пресклуба на БТА адв. Георги Колев от Земеделски съюз \"Ал. Стамболийски\" ще представи кандидатът за кмет за предстоящите местни избори за район \"Източен\".  \r\n \r\n \r\n*** \r\n \r\nВ 11.00 часа пред сцената на FLUCA ще се състои пресконференция по повод XIV-то издание на НОЩ Пловдив с неговите събития, лица и партньори. В присъствието на организатори, партньори и артисти. \r\n \r\n \r\n*** \r\n \r\nВ 11.00 часа на ул. “Любен Каравелов” 26 ще се състои откриването на нов корпус на Медицинския университет.  \r\n \r\n \r\n*** \r\n \r\nВ 15.00 часа в зала 5 на Окръжния съд ще се проведе заседание по делото срещу Димитър Ш. , обвинен в притежание с цел разпространение на високорискови наркотични вещества  \r\n \r\n*** \r\n \r\nОт 9.00 часа в зала \"Панорама\", ще се проведе извънредно заседание на Общинския съвет. \r\n \r\n*** \r\n \r\nОт 11.00 часа в село Дебелт ще се състои представяне на проекта \"Древен шепот - креативен отзвук“. \r\n \r\n*** \r\n   \r\nОт 10.00 часа в зала 203 на Общината ще се проведе редовен брифинг.  \r\n \r\n*** \r\n   \r\nОт 11.30 часа в Националния пресклуб на БТА ще се състои пресконференция на ръководството на „Фикосота“.", "date": "2019.09.11", "title": "Предстоящи събития в страната за 11 септември (Агенция „Фокус“)"}
{"url": "http://www.focus-news.net/news/2019/09/11/2697377/balgariya-poluchi-resor-inovatsii-i-mladezh-v-sastava-na-novata-evropeyska-komisiya-obzor.html", "text": "България получи ресор „Иновации и младеж“ в състава на новата Европейска комисия. Това стана ясно по време на представянето на новия състав на изпълнителния орган на Общността от новия му председател Урсула фон дер Лайен. Като признание за България го определи от Брюксел самата Мария Габриел, която застава начело му. Тя поздрави председателя на ЕК Урсула фон дер Лайен за смелостта най-после да бъдат обединени под една шапка основни елементи на така наречения „златен триъгълник“: наука, бизнес и образование. Мария Габриел определи  като много голяма и смела амбиция високо в дневния ред на ЕС да стоят иновациите и младите хора. Габриел маркира конкретните си цели в новия ресор, като напомни, че за нея е било важно в него да бъдат голяма част от нещата, които сме успели да свършим по време на изминалия мандат в Сектор „Цифровизация“. Тя напомни, че суперкомпютрите, дигиталните иновационни хъбове, всичко свързано с киберсигурността ,се финансира от програмата „Хоризонт 2020“. ОТ изявлението на Габриел стана ясно, че  тази програма ще има наследник в новия програмен период под името „Европа“. Начело на програмата ще застане именно българският еврокомисар. Габриел заяви желанието си Централна и Източна Европа да имат достойно място в програмата. Тя постави акцент и върху учителите, като заяви, че ще им обърне специално внимание. От думите ѝ стана ясно, че  важни за нея ще бъдат практическите измерения на работата ѝ, като заяви, че желанията й са свързани с развитие на научните изследвания, иновациите и нещата, свързани с младите хора. Тя обясни, че знанията трябва да се превръщат в практически умения така, че младите да успяват да се реализират и адаптират към цифровата ера и трансформация, която преживяваме. От изявлението на Мария Габриел стана ясно, че за нея приоритет е да върне Европа на цифровата карта, разработвайки нейните приоритети, свързани с намирането на европейски решения за днешните предизвикателства. От думите ѝ стана ясно, че в областта на образованието проблем остава изтичането на мозъци и във връзка с това фокусира вниманието върху европейски програми, свързани с младите, като  заяви, че ще работи , за да може този феномен да намали значението си. Полученият ресор коментира от Брюксел и председателят на Народното събрание Цвета Караянчева, която го окачестви като много важен и голям и го видя като признание към България и персонално за Мария Габриел. Президентът Румен Радев също коментира положително новия ресор на България в ЕК, като заяви, че Ресор „Иновация и младеж“ е важен и очаква България да има активна роля в развитието на иновациите и връщането на Европа на цифровата сцена. Депутатът от ГЕРБ Тома Биков също изрази задоволството си от получения от България ресор като заяви, че ресор, който включва в себе си образованието, науката, иновациите, младежта, които са все неща, които бяха приоритетни за българското европредседателството, са оценени по подобаващ начин и това е радващо. Полученият ресор коментира и заместник-председателят на БСП Деница Златева, като нейният тон далеч не беше толкова екзалтиран. Златева заяви, че ресорът, който България е получила, по-слаб за нас в сравнение с първоначалните възможности, които имаше страната ни. Тя изрази надежда, че имайки комисар, който отговаря за иновациите и младежта ще доведе и до по-приоритетно използване на тези средства за развитието на този важен сектор.    \r\nТеодора ПАВЛОВА", "date": "2019.09.11", "title": "България получи ресор „Иновации и младеж“ в състава на новата Европейска комисия (ОБЗОР)"}
{"url": "http://www.focus-news.net/news/2019/09/11/2697380/die-welt-zashto-tryabva-da-posetite-balgariya-segai.html", "text": "Вторият по големина град в България – Пловдив, е Европейска столица на културата за 2019 г. Дори и само този единствен град предлага много на посетителите си, но има още много причини да пътувате до балканската държава, пише Кристофер Неринг в статия за германския национален ежедневник  Die Welt . Авторът живее повече от две години в страната ни с цел проучване на Държавния архив за дейностите на ЩАЗИ \r\nБългария все още е неизвестна като туристическа дестинация. Експериментът на Комунистическата партия, който започва в края на 50-те години на миналия век за създаването на „Червената Ривиера“ на Черноморието като евтина ваканционна дестинация за Запада, продължава да работи и до днес: ол инклузив предложенията за почивки и празници може да бъдат резервирани за всяко кътче, при това на цени, които не биха привлекли всеки местен към крайбрежието на страната. Но престоят в България се превръща в преживяване. \r\nПловдив: Пиршество в столицата на културата \r\nПловдив е вторият най-голям град в страната, най-старият по продължителност на заселването град в Европа и един от най-древните в света като цяло. Известен е с историческия си център и с римския амфитеатър, заедно с италианската Матера, градът сега е Европейска столица на културата. Разположен в равнината на Марица между Стара планина и Родопите, до него може да се стигне от столицата София за два часа. \r\nНай-добрият начин да започнете деня е да отидете до едно от многото кафенета на тротоарите в пешеходната зона и да поръчате турски сладкиши като баклава или толумбички . Най-красиво е привечер, пише авторът, като препоръчва на гостите на града да се разходят из Стария град и да си купят билет за някое от събитията в Античния театър. „Ако не са останали, почерпете се с малко хапване в модерните заведения в квартал Капана и чуйте звуците, които идват от разположения в съседство амфитеатър“. \r\n„След това идва най-важното: храната. Обилното хранене в ресторанти и има висока културна стойност. Банкетите служат като сложен съпровод за дискусии относно политиката, шегите и дългата история на германско-българската солидарност“, уверен е авторът, като предлага на читателите си съвети за това какви напитки и ястия да подберат – ракия и задължителната шопска салата, мезе, скара, мусака или гювечи. На вегетарианците се препоръчват чушки бюрек или печени чушки с доматен сос. \r\nЗа да „слегне храната“, Пловдив предлага някои възможности за разходки пеша. Градът е построен между седем хълма, шест от които се издигат и до днес. Най-красив безспорно е Бунарджик, на чийто връх паметник на руски войник отбелязва Освобождението от османско владичество през 1878 година. \r\nПо посока на войника са Родопите, идеални за туризъм . Възможно е също така за един ден от Пловдив да стигнете до Бачковския манастир или Асеновградската крепост. На север от столицата на културата можете да се насладите и на контрастна програма: престой в Хисаря или Павел баня. \r\nВ материала следват препоръки за посещение в Мелник, Априлци и черноморската ни перла – Созопол. На читателите се предлага информация за най-известните събития в тези градове. \r\nВ последния абзац авторът припомня на читателите за това какво свързва българи и германци – като например скулпторът и художник Христо Явашев – Кристо. Припомня се и за Валя Балканска. Дори световна звезда на съвременната литература свързва Германия и България: Илия Троянов, чието семейство бяга от България в Германия през 1971 г. \r\nПодчертава се, че немският е вторият най-изучаван език в България. На първо място е руският, а на трето място е английският. Немските училища в страната подготвят десетки хиляди българи за обучението им в Германия. \r\n \r\n Тереза Герова \r\n***", "date": "2019.09.11", "title": "Die Welt: Защо трябва да посетите България сега?"}
{"url": "http://www.focus-news.net/news/2019/09/11/2697379/kathimerini-migratsiya-i-geopolitika.html", "text": "Значителното увеличение на пристигането на бежанци и мигранти, регистрирано на егейските острови на Гърция през последните няколко седмици, е причина за безпокойство, тъй като показва, че Турция се стреми да използва проблема, за да напомни на Европейския съюз за критичната роля на Анкара в ограничаването на притока, пише електронното издание на гръцкия ежедневник  Kathimerini  в материал, представен без редакторска намеса. \r\nТова също е начин за нея да окаже натиск върху Гърция. Естествено, Турция се грижи бройката им да не е толкова прекомерна, че да премине определени червени линии. \r\nТова не е единствената причина за скока на пристигащите, тъй като Турция също има вътрешен интерес да намали броя на сирийските бежанци в страната, било чрез връщането им в „сигурни“ зони в Сирия, или чрез прехвърлянето им към Гърция. \r\nОсвен това сблъсъците в северозападно-сирийската провинция Идлиб допринасят за увеличението на броя на напускащите страната бежанци, което е съпътствано с опасения, че ислямските екстремисти ще се опитат да преминат границата като мигранти, за да избягат. За да бъде спряно това, службите за информация и сигурност от всички страни трябва да работят заедно активно. \r\nНе на последно място, трябва да се отбележи, че също така се забелязва промяна в състава на новите пристигащи, с подчертано увеличаване на съотношението на икономическите мигранти, тенденция, която се очаква да продължи в бъдеще. \r\nЩо се касае до това, как Гърция трябва да се справи с последната криза, единственият й избор в момента е да контролира по-добре морската си граница с колкото е възможно по-голяма помощ от Европа в Егейско море и сухоземната граница по река Марица, заедно с ускоряване на процедурите за убежище, депортация на тези, на които им е отказана защита и утилизация на съществуващите ресурси – всички области, в които усилията на предишното правителство се оказаха неадекватни. \r\nПрехвърлянето на мигранти и бежанци от островните лагери в съоръжения на континенталната част също трябва да продължи. Разбира се, единственият реален начин за решаване на проблема е на европейско равнище, където обаче има значителни разногласия относно това как трябва да се разпредели тежестта в рамките на Европейския съюз. \r\nПо-големи усилия от страна на Атина да общува с Турция на двустранно ниво - колкото и трудно да изглежда това в момента - също биха били полезни. \r\nВ дългосрочен план приоритетът трябва да бъде предотвратяването на насилствена радикализация на бежанци и мигранти в Гърция чрез осигуряване на тяхната гладка асимилация в обществото, а на този фронт образованието е най-ценният инструмент. \r\n \r\nПревод и редакция:  \r\n***", "date": "2019.09.11", "title": "Kathimerini: Миграция и геополитика"}
{"url": "http://www.focus-news.net/news/2019/09/11/2697382/kiriakos-mitsotakis-turtsiya-prodalzhava-s-provokatsiite-okolo-kipar.html", "text": "Гръцкият премиер заяви във вторник, че Турция \"продължава да провокира\" в подхода си към етнически разделената островна държава на Кипър и че Анкара се изолира в международен план, цитира думите му гръцкото електронно издание  Katimerini . \r\nКириакос Мицотакис направи коментарите по време на среща с гостуващия кипърски президент Никос Анастасиадис, първият чуждестранен държавен глава, посетил Атина, след като Мицотакис спечели изборите през юли. \r\nПосещението на Анастасиадис дойде ден след усилията за възобновяване на преговорите за обединяване на острова, когато турският външен министър Мевлют Чавушоглу каза, че кипърските гърци трябва да се съгласят, че кипърските турци ще имат паритет при вземане на решения в управлението на страната, преди преговорите да продължат. \r\nТой каза също, че сондажите за природен газ на Турция във води, където международно признатото правителство на Кипър има изключителни права, ще продължи, докато кипърските гърци отхвърлят предложение за съвместно провеждане на търсенето на въглеводороди с  турските киприоти. \r\nЧавушоглу отхвърли насрещно предложение от Анастасиадис: разделянето на потенциални постъпления от газ с кипърските турци пропорционално на тяхното население, ако Турция се съгласи да договори границите на Кипър и офшорните икономически зони на Турция. \r\nНапрежението в региона напоследък е високо, особено по отношение на правата за проучване на природен газ във водите край Кипър, където международно признатата държава има изключителни икономически права. Турция настоя, че тя също има право да извършва проучвания в района, заявявайки, че защитава правата на кипърските турци. \r\n\"Незаконното поведение на Турция край Република Кипър продължава да провокира\", заяви Мицотакис. \"Придружено от конфронтационна реторика, то също демонстрира нейната международна изолация.\" \r\nАнастасиадис заяви, че неотдавнашните изявления на външния министър на Турция предизвикаха „сериозна загриженост сред гръцката кипърска общност заради пълния контрол над турската кипърска общност от страна на Турция“. \r\n \r\n  Юлиян Марков \r\n***", "date": "2019.09.11", "title": "Кириакос Мицотакис: Турция продължава с провокациите около Кипър"}
{"url": "http://www.focus-news.net/news/2019/09/11/2697381/defense-news-rumaniya-i-balgariya-uskoryavat-pokupkite-na-voenna-tehnika-na-fona-na-straha-ot-rusiya.html", "text": "На фона на увеличената решителност на Русия да проектира военната си мощ в Черно море, Румъния и България ускоряват програмите си за модернизация на своите въоръжени сили и замяна на съветската военна техника с оръжие и оборудване, произведени на Запад, пише американското издание  Defense News  в материал, представен без редакторска намеса. \r\nС най-големите договори за отбрана в историята на двете страни в ход, Букурещ и София са изправени пред предизвикателството да увеличат военните разходи след години на недостатъчни инвестиции. \r\n„2014-та беше повратна за сигурността на черноморския регион“, посочва Георге Скутару, член на румънската Националнолиберална партия и директор за развитието на базирания в Букурещ Нов стратегически център. \r\n„Руската анексия на Крим, войната в Източна Украйна, рязкото увеличение на руските A2/AD способности в региона, предизвикаха Румъния да предприеме конкретни мерки за увеличение на възпиращите и отбранителните способности“, добави той. „Увеличението на военните способности е още една от основните цели за Румъния“. \r\nСъкращението A2/AD означава „anti-access, aerial denial“. То описва отбранителните военни мерки, насочени към задържане на вражеските сили възможно най-далеч от важните тактически места, чиято окупация може да реши изхода на битката. \r\nКато част от усилията си да се противопостави на подобни действия от страна на евентуалния противник Русия, румънското правителство през юли обяви, че ще закупи четири нови корвети Gowind от консорциума френската „Военноморска група“ и нейния румънски партньор, местния корабостроител Santierul Naval Constanta. \r\nСпоред сделката за 1,2 милиарда евро, компаниите ще модернизират и двете фрегати тип 22 на Румънския флот - F-221 Regina Maria и F-222 Regele Ferdinand, както и ще построят съоръжение за поддръжка и учебен център. \r\n„Румъния също иска да закупи противокорабни ракетни установки“, каза Скутару. „Друга цел на Румъния ще бъде да засили способностите си [за разузнаване и наблюдение] в Черно море. По този начин Румъния иска да покаже решителност в процеса на увеличаване на собствените си отбранителни способности, като по този начин допринася за усилията на НАТО за възпиране на руските действия в Черноморския регион“. \r\nВ челото на списъка с желания на Румъния е придобиването на произведената от Raytheon противовъздушна ракетна система „Пейтриът“ по сделка на стойност 3,9 милиарда долара, поръчката на Артилерийска ракетна система с висока мобилност (HIMARS) и Залпова ракетна установка (GMLRS) от Lockheed Martin за 1,25 милиарда долара. \r\nСкутару отбелязва, че Букурещ е поръчал и 54 пускови установки HIMARS за три системи и 81 унитарни варианта на GMLRS. Депутатът добавя, че правителството „продължава да преследва придобиването на F-16, за да допълни съществуващите си способности за въздушен отговор“. \r\n \r\n България иска изтребители и бронирани машини \r\n \r\nРуската активност в Украйна се отрази и на военната политика на България, която постави покупката на ново въоръжение начело в дневния ред на страната, посочват местни анализатори. \r\n„България счита, че дестабилизацията на региона и незаконната анексия на Крим водят до трайно нарушение на геостратегическия и военен баланс в Черноморския регион“, заяви Цветан Цветков, доцент в катедрата по национална и регионална сигурност от  Университета за национално и световно стопанство в София. \r\nБългария също е решена да модернизира своите военновъздушни сили, като планира да замени остарелите съветски изтребители на „Микоян“ МиГ-29 със западен самолет, най-вероятно изтребителите на Lockheed Martin F-16 Block 70. Планираното придобиване на осем самолета беше одобрено както от Министерския съвет, така и от Комитета по отбрана на българския парламент, сделка, която се оценява на стойност около 1,3 милиарда долара, проправяйки пътя към най-големия външен отбранителен договор след завръщането на независимостта на страната през 1989 г. \r\nПланираната покупка в последно време е източник на раздор между хората взимащи решения в страната. В края на юли президентът Румен Радев наложи вето на сделката, като заяви, че е нужен по-широк дебат по условията за придобиване на самолетите. \r\nПрезидентът каза, че българските законодатели трябва да обсъдят и оценят условията на предложения договор, включително цената, графика за доставка и неуточнените такси за логистика и обучение. Парламентът на страната отмени ветото на 26 юли с мнозинство от 128 гласа, със 73 депутати против и трима въздържали се. \r\nМеждувременно българското министерство на отбраната поиска оферти за доставка на 150 бронирани машини от четири европейски производители по сделка на стойност около 840 милиона долара. Те включват германската ARTEC, финландската Patria, френската Nexter Group и базираната в Швейцария General Dynamics Land Systems-MOWAG. \r\nОфертите трябва да бъдат подадени до 31 октомври и се очаква междуведомствена работна група да избере победителя в търга до 20 декември, се казва в съобщение на министерството. \r\n \r\nПревод и редакция:  \r\n***", "date": "2019.09.11", "title": "Defense News: Румъния и България ускоряват покупките на военна техника на фона на страха от Русия"}
{"url": "http://www.focus-news.net/news/2019/09/11/2697386/pregled-na-mezhdunarodnite-novini-do-6-chasa-agentsiya-fokus.html", "text": "Руският посланик в Сърбия Александър Боцан-Харченко напомни на САЩ за агресията срещу Югославия, убийството на хора и бомбардировките с обеднен уран. Това се казва в коментар на дипломата, публикуван във вторник в отговор на думите на специалния представител на САЩ за Балканите Матю Палмър, цитиран от  ТАСС .  \r\n\"Изявлението на специалния представител на държавния секретар на САЩ за Западните Балкани Матю Палмър, че Русия би искала да вижда Балканите като нестабилен регион, е смущаващо и унищожително. Очевидно признаците на подкрепа за стабилността са военна агресия срещу суверенна държава, убиване на хора, унищожаване на инфраструктура, замърсяване с обеднен уран. Или разчленяването на държави, разделението на народите, живеещи в една общност, или налагането на избор в полза на членството в НАТО, противно на волята и решенията на законодателите и правителствата, или героизирането на злодей  и низвергването на патриоти и герои, фалшифициране на историята \"- се казва в коментар, публикуван от пресслужбата на руската дипломатическа мисия в Белград. \r\nБоцан-Харченко отбеляза, че единственият аргумент на американския политик са неоснователни обвинения в опита на Русия да организира „преврат“ в Черна гора, въпреки факта, че „стратегията на Вашингтон за укрепване на стабилността чрез антиконституционен преврат е очевидна и добре известна“. \"Коментарът на Палмър дори не съответства на здравия разум: защо Русия ще се нуждае от нестабилност и недоверие в региона, след като нейни водещи компании изпълняват мащабни, съвременни, дългосрочни проекти тук, заедно със Сърбия?\" - пита дипломатът. \r\n*** \r\n \r\n Президентът Доналд Тръмп заяви във вторник, че е помолил съветника по националната сигурност Джон Болтън да подаде оставка, като отбелязва, че „категорично не е съгласен с много от неговите предложения, както и другите в администрацията“, предава  CNN \r\n\"Информирах Джон Болтън снощи, че услугите му вече не са необходими в Белия дом. Не бях съгласен категорично с много от неговите предложения, както и другите в администрацията и затова помолих Джон за оставката му, която ми бе връчена \"тази сутрин\", написа Доналд Тръмп в социалната мрежа „Туитър“. \"Благодаря на Джон много за неговата служба. Ще назнача нов съветник по национална сигурност следващата седмица\", добави той. \r\nНовината дойде само един час след като пресслужбата на Белия дом заяви, че Болтън трябва да се яви на брифинг във вторник заедно с държавния секретар Майк Помпео и министъра на финансите Стивън Мнучин. \r\n*** \r\n \r\n Великобритания обвини Иран във вторник, че е нарушил уверенията, че танкерът, задържан край Гибралтар по-рано тази година, няма да транспортира нефт до Сирия и извика иранския посланик в Лондон, за да му отправи официален протест, предава  AFP . \r\n\"Вече е ясно, че Иран е нарушил тези уверения и че петролът е бил прехвърлен в Сирия на престъпния режим на президента Башар Асад\", заяви външното министерство. \r\nТой заяви, че Великобритания ще повдигне въпроса пред Организацията на обединените нации, като външният министър Доминик Рааб предупреди, че това е част от \"модел на поведение ... предназначен да наруши регионалната сигурност\". \r\n\"Искаме Иран да се върне от изолация, но единственият начин да го направи е да държи на думата си и да спазва международната система, основана на правилата\", каза той. \r\n*** \r\n \r\n Новото коалиционно правителство на Италия, оглавено от Джузепе Конте, получи вот на доверие в горната камара (Сената) на  парламент. Според агенция ANSA във вторник 169 сенатори са гласували \"за\", 133 са гласували \"против\", пет са се въздържали, предава  TACC . \r\nГласуването в Сената след дебата беше последната официална стъпка в процеса на одобряване на кабинета, формиран въз основа на новото управляващо мнозинство, съставено от бивши политически противници от Движението „5 звезди“ и Демократическата партия (ДП). Един министър (на здравеопазването) представлява партията \" Свободни и равни \", чиято подкрепа е особено важна в Сената, където мнозинството е само с няколко гласа. Новият кабинет, който положи клетва на 5 септември, вече получи вот на доверие в долната камара. \r\n*** \r\n \r\n Ръководителят на комисията по външни работи на Федерацията Константин Косачев смята, че с оставката на съветника на президента на САЩ по националната сигурност Джон Болтън шансовете за продължаване на Договора за мерки за по-нататъшно намаляване и ограничаване на стратегическите нападателни оръжия (СТАРТ-3) могат да се увеличат, цитира думите му  TACC . \r\n„Надеждата за продължаването на СТАРТ-3 остава до края на неговата валидност, т.е. до февруари 2021 г. Но шансовете, че необходимите споразумения ще бъдат постигнати навреме и без излишни караници, (с оставката на Болтън), поне не са намалени и може би те се увеличават \", заяви Косачов пред ТАСС във вторник. \r\nТой отбеляза, че Болтън е привърженик на твърдостта в американските подходи. \"Той винаги се е противопоставял на споразуменията в областта на стратегическата стабилност и контрола върху оръжията, вярвайки, че те неоправдано ограничават САЩ и не им позволяват да демонстрират своето превъзходство\", заяви сенаторът. \r\n\"Не знам дали това е причината президентът на САЩ Доналд Тръмп да уволни Болтън, но поради тази причина аз лично няма да тъгувам за уволнението му\", добави той. \r\n*** \r\n \r\n Организацията на обединените нации във вторник предупреди израелския премиер Бенямин Нетаняху, че планът му за анексиране на долината на река Йордан на окупирания Западен бряг, ако бъде преизбран, няма да има \"международно правен ефект\", предава  AFP . \r\nНетаняху даде предизвикващо дълбоки противоречия обещание, преди изборите на 17 септември. Той каза също, че Израел ще анексира всички израелски селища в целия Западен бряг. \r\nПодобни стъпки биха могли ефективно да сложат край на всички останали надежди за решение с две държави на израелско-палестинския конфликт, фокус на международната дипломация. \r\n\"Позицията на генералния секретар винаги е била ясна: едностранните действия не са полезни в мирния процес\", заяви говорителят на ООН Стефан Дюжарик. \r\n\"Всяко решение на Израел да налага законите, юрисдикциите и администрацията си на окупирания Западен бряг е без никакво международно правно действие\", добави говорителят. \r\n*** \r\n \r\n Заев и Мицковски пристигнаха на срещата със своите преговорни екипи, водени от министъра на правосъдието Рената Десковска и депутата Антонио Милошовски. Те ще трябва да намерят съвместно решение и да приемат окончателния вариант на Закона за прокуратурата, който също ще се занимава със статута на Специализираната прокуратура, информира македонският телевизионен  “Канал 5“ . \r\nОсвен  Закона за прокуратурата се съобщава че по предложение на опозицията ще бъдат обсъдени и предсрочни избори. \r\nПремиерът Заев заяви днес, че очаква на срещата с Мицковски да бъде показана отговорност и да се направи опит за решаване на проблема със Закона за прокуратурата. Заев подчерта, че това е законосъобразно искане, но настоя, че това е безпрецедентен период, когато акцентът трябва да бъде върху пълноправното членство в НАТО и началото на преговорите за присъединяване към ЕС. \r\nВ зависимост от резултата от срещата между двамата лидери ще стане ясно кога ще продължи разглеждането в комисиите и в пленарната зала, както и кога ще се проведе парламентарната сесия за освобождаване на специалния прокурор Катица Янева, като тя трябва да бъде освободена най-късно до 15 септември. \r\n*** \r\n \r\n Американските агенти са изтеглили „къртица“ от високите нива в руското правителство, който потвърди пряката роля на Владимир Путин при намесата в президентските избори през 2016 г., съобщават американски медии, предава  AFP . \r\nЛицето е предоставяло информация на американското разузнаване от десетилетия, имал е достъп до Путин и е изпращал снимки на документи на високо ниво от бюрото на руския лидер, съобщи CNN. \r\nШпионинът е бил изтеглен от Русия, както CNN, така и New York Times съобщиха  \r\nThe New York Times съобщава, че първоначално ЦРУ предлага да изтегли източника в края на 2016 г. заради опасения от медийно представяне, след като официалните лица разкриват сериозността на руската намеса в изборите. \r\nПървоначално информаторът отказа - позовавайки се на семейни проблеми и предизвика опасения, че е станал двоен агент, пише The New York Times. \r\nМесеци по-късно агентът се е съгласил, след като медийните разследвания за дейността му продължават. \r\nCNN, позовавайки се на неназовано лице, което заяви, че е участвало в дискусии относно дейността му, заяви, че изтеглянето му през 2017 г. е заради опасенията, че президентът Доналд Тръмп и неговият кабинет могат да разкрият агента след многократно неправилно управление на класифицираната информация. ЦРУ решително отрече това обвинение.", "date": "2019.09.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/11/2697383/tass-poslanikat-na-rusiya-v-belgrad-napomni-za-amerikanskite-bombardirovki-na-yugoslaviya.html", "text": "b> Белград.  Руският посланик в Сърбия Александър Боцан-Харченко напомни на САЩ за агресията срещу Югославия, убийството на хора и бомбардировките с обеднен уран. Това се казва в коментар на дипломата, публикуван във вторник в отговор на думите на специалния представител на САЩ за Балканите Матю Палмър, цитиран от  ТАСС .  \r\n\"Изявлението на специалния представител на държавния секретар на САЩ за Западните Балкани Матю Палмър, че Русия би искала да вижда Балканите като нестабилен регион, е смущаващо и унищожително. Очевидно признаците на подкрепа за стабилността са военна агресия срещу суверенна държава, убиване на хора, унищожаване на инфраструктура, замърсяване с обеднен уран. Или разчленяването на държави, разделението на народите, живеещи в една общност, или налагането на избор в полза на членството в НАТО, противно на волята и решенията на законодателите и правителствата, или героизирането на злодей  и низвергването на патриоти и герои, фалшифициране на историята \"- се казва в коментар, публикуван от пресслужбата на руската дипломатическа мисия в Белград. \r\nБоцан-Харченко отбеляза, че единственият аргумент на американския политик са неоснователни обвинения в опита на Русия да организира „преврат“ в Черна гора, въпреки факта, че „стратегията на Вашингтон за укрепване на стабилността чрез антиконституционен преврат е очевидна и добре известна“. \"Коментарът на Палмър дори не съответства на здравия разум: защо Русия ще се нуждае от нестабилност и недоверие в региона, след като нейни водещи компании изпълняват мащабни, съвременни, дългосрочни проекти тук, заедно със Сърбия?\" - пита дипломатът. \r\n \r\n  Юлиян Марков", "date": "2019.09.11", "title": "ТАСС: Посланикът на Русия в Белград напомни за американските бомбардировки на Югославия"}
{"url": "http://www.focus-news.net/news/2019/09/11/2697387/api-vazstanoveno-e-dvizhenieto-po-pat-3-byala-pleven-v-rayona-na-selo-peychinovo.html", "text": "Възстановено е движението по път I-3 Бяла – Плевен в района на село Пейчиново. Това съобщиха от пресцентъра на  Агенция „Пътна инфраструктура“ .", "date": "2019.09.11", "title": "АПИ: Възстановено е движението по път I-3 Бяла – Плевен в района на село Пейчиново"}
{"url": "http://www.focus-news.net/news/2019/09/11/2697715/kristian-vigenin-edinstveno-bsp-ima-programa-za-upravlenie-na-obshtinite.html", "text": "Единствено БСП има програма за управление на общините. Партийните организации навсякъде по места  приемат и платформи, програми за работа в конкретните общини. Това заяви зам.-председателят на Народното събрание от ПГ на „БСП за България“ Кристиан Вигенин по БТВ, съобшиха от пресцентъра на  БСП . \"Независимо от обвиненията, които още на предварителен етап се опитва да ни вмени Борисов, ние водим позитивна кампания. В БСП искаме честно състезание между личности. Ако то е такова, БСП ще спечели тези избори. Ние не можем да играем на терена на калта, мръсотията, фалшификациите на изборите - затова подаваме ръка на всички, които искат честна и открита кампания\", допълни той. \r\nОтносно кандидата на левицата за кмет за София, Вигенин изрази предположение, че в сегашната политическа ситуация един независим кандидат, подкрепен от много широко ветрило от организации, може да сложи край на дългогодишното управление на столицата от  ГЕРБ. \"Манолова показа, че  наистина се интересува от проблемите на хората, търси и намира решения. Точно такъв кмет е нужен на София - който не дели хората, мисли не само за централните квартали и престижните райони, а за целия град\", каза той. \"Промяна наистина е нужна за София и тя ще дойде с Мая Манолова\", допълни Вигенин. \r\nОтносно ресорът на българския еврокомисар в ЕК, социалистът заяви, че не намира смисъл  в опита на управляващите  да говорят с нереални суперлативи какъв изключителен ресор е получила Мария Габриел. \"Ако някой си мисли, че тези 100 милиарда са за България - да обясня, че не е така. Не може през прозореца на джипа да се раздават, както Борисов прави с българския бюджет\", категоричен бе Вигенин. Той обясни, че в нейния ресор са събрани почти всички политики, по които ЕС няма правомощия, а  вместо това те са приоритет на националните правителства. \"Ресорът, който се дава на Мария Габриел е ресор,  в който България е изключително слаба. България не отбеляза напредък в  цифровото общество и киберсигурността, когато тя бе комисар в тази област. Стигнахме дотам НАП да е с глоба, че не е опазила личните ни данни\", припомни той. \r\nОтносно думите на Борисов, че не е имал информация за шпионския скандал, Вигенин коментира, че това е притеснително за националната сигурност. \"ДАНС прави разследване от доста дълго време, а пряко министър-председателят отговаря за тази агенция.    Ако министър-председателят не знае за такъв сериозен случай, това ме кара да се притеснявам за националната сигурност. Ако ни лъже, пак е притеснително. Отговорността за подобни неща се носи от министър-председателя\", коментира още зам.-председателят на Народното събрание.  \r\n\"Това, което научихме днес от шефа на ДАНС, от министъра на вътрешните на работи, които бяха в НС и на практика не казаха нищо, и след това главният прокурор - предстои да видим какво следва от цялата тази работа. Много от нещата, които се изнасят, звучат нелепо. Хората имат право да харесват Русия, имат право да развиват дейност,  която да подпомага отношенията между България и Русия. В такъв случай - всеки от нас, който е председател на група за приятелство с българския парламент, може да бъде заподозрян в шпионска дейност\", изрази мнение Вигенин. \"За шпионаж никой не обвиняван от края на 70-те години. Трява да подхождаме с реализъм\", изрази още мнение Вигенин.", "date": "2019.09.11", "title": "Кристиан Вигенин: Единствено БСП има програма за управление на общините"}
{"url": "http://www.focus-news.net/news/2019/09/11/2697389/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Дунав мост“, ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Гърция на ГКПП „Кулата“ трафикът е интензивен на изход за леки автомобили. Във връзка с извършване на ремонтно строителни дейности на ГКПП „Златарево“ за времето до 14 октомври 2019 г. движението през ГКПП „Златарево ще бъде затруднено. На българо-сръбската и на границата със Северна Македония трафикът е нормален на всички гранични контролно-пропускателни пунктове. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет ще работи само по светлата част на денонощието – от 08.00 часа до 22.00 часа.", "date": "2019.09.11", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“, ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/11/2697392/nimh-dnes-shte-preobladava-slanchevo-vreme-s-razkasana-oblachnost-i-maksimalni-temperaturi-mezhdu-25-i-30.html", "text": "Днес ще преобладава слънчево време с разкъсана, предимно висока облачност. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Ще остане почти без валежи. Ще продължи да духа слаб до умерен вятър от изток-североизток. Максималните температури ще са между 25° и 30°. Атмосферното налягане слабо ще се повиши и ще е малко по-високо от средното за месеца.  \r\nНад Черноморието ще е е предимно слънчево, с временни увеличения на облачността. Валежи са малко вероятни. Ще духа до умерен североизточен вятър. Максимални температури на въздуха 25 - 28°, температурата на морската вода е 24 - 25°. Вълнението на морето ще е 3 бала.   \r\nНад планините облачността ще е променлива, често намаляваща до слънчево. Ще е почти без валежи. Ще духа слаб до умерен изток-североизточен вятър.  Максимална температура на височина 1200 метра – около 20°, на 2000 метра – около 13°.", "date": "2019.09.11", "title": "НИМХ: Днес ще преобладава слънчево време с разкъсана облачност и максимални температури между 25° и 30°"}
{"url": "http://www.focus-news.net/news/2019/09/11/2697375/shpionski-skandal-mezhdu-balgariya-i-rusiya-obzor.html", "text": "Шпионски скандал между България и Русия (ОБЗОР) \r\nШпионски скандал между България и Русия се разразява от понеделник. Тогава стана ясно, че под ръководството на Специализираната прокуратура, следователи от Следствения отдел на СП, подпомагани от агенти на ДАНС, са извършили процесуално-следствени действия по досъдебно производство по чл. 105 НК.  В отговор на многобройни запитвания от медиите от Прокуратурата уточниха, че Юрий Борисов е разпитан в качеството му на свидетел. По-късно към сагата се присъединиха имената на проф. Ваня Добрева, Живко Георгиев и други от движение \"Русофили\".  \r\nВъв вторник  главният прокурор Сотир Цацаров  съобщи, че българският гражданин Николай Малинов е привлечен като обвиняем в организиране на престъпна схема за изпиране на пари и финансиране на мероприятия, които засягат националната ни сигурност. „В хода на разследване на престъпление против финансовата и кредитната система установена изградена и действаща схема за изпиране на пари. Веднага след установяването на тази схема, прокуратурата възложи на ДАНС изпълнението на множество оперативни мероприятия, включително и по линия на финансовото разузнаване. В резултат на това са събрани данни, че тази схема се използва и за трансфер на финансови средства от лица, ръководители на чужди организации, които имат определени интереси в политическия живот на страната. Тези интереси са свързани с различни области от българския обществен и политически живот, както и от дейността на българските държавни органи. По този начин се финансират разностранни мероприятия, които пряко засягат националната сигурност на РБ и представляват опити за целенасочено влияние и по отношение на нейната външна политика. Събрани са доказателства за пряко участие на български гражданин, както в схемата за финансиране, така и в действия на българска територия, които обслужват посочените по-горе интереси чрез различни форми, включително и чрез предаване на информация, защитена от закона. Българският гражданин е Николай Малинов. Днес Николай Малинов е привлечен в качество на обвиняем за престъпление по чл. 105, ал. 1 от Българския наказателен кодекс. По отношение на господин Малинов прокуратурата взе мярка за неотклонение „парична гаранция в размер на 50 хиляди лева“. На Николай Малинов е наложена забрана да напуска територията на страната и към този момент той вече е освободен от следствения арест“, допълни още главният прокурор. Главният прокурор Сотир Цацаров съобщи, че на руския гражданин Леонид Решетников е наложена забрана за влизане на територията на Република България.  Заместник-главният прокурор Иван Гешев  съобщи, че в понеделник  са проведени 11 претърсвания на недвижими имоти и свързаните с тях изземване на веществени доказателства – телефони и множество документи. Той поясни, че е намерен документ на руски език, изготвен от Николай Малинов относно „необходимата геополитическа преориентация на България“. „В хода на разследването е установено, че обвиняемият е приел срещу заплащане да изпълнява задачите, възложени му от ръководителите на посочените от главния прокурор организации. Заплащането се е извършвало под различни форми, като е било предназначено от една страна за него и притежаваните от него търговски дружества и тяхната дейност, а от друга за финансиране на всички мероприятия за оказване на влияние върху българската вътрешна политика“, обясни Гешев. Той посочи, че на 09.09 г. 2019 г. са проведени 11 претърсвания на недвижими имоти и свързаните с тях изземване на веществени доказателства – телефони и множество документи, като е намерен документ на руски език, изготвен от Николай Малинов относно „необходимата геополитическа преориентация на България“. По думите на Гешев, той е изготвен с цел информиране на организациите каква е настоящата ситуация в България и какви мерки да бъдат взети да се промени из основи геополитическата ориентация на България. Председателят на Национално движение \"Русофили\" Николай Малинов е с обвинение по чл. 105* от Наказателния кодекс. Обвинението вече му е повдигнато, освободен е от ареста и е с гаранция от 50 000 лв. Той е със забрана за напускане на страната.  \r\nСлучилото се коментира  президентът Румен Радев . Той посочи, че безсилието на управляващите да се справят с тежките проблеми в страната и пълният провал на правителството в стратегически за европейското ни развитие приоритети се изражда в паническо търсене на враг и в миналото, и в настоящото, така че хората да се противопоставят непрекъснато един на друг и да не могат да се обединят в търсене на отговорност за проблемите и провалите днес. В отговор на въпрос за вчерашните процесуално-следствени действия за шпионаж в полза на чужда държава президентът заяви още, че това е „изключително тежко обвинение“ и ако от следствието не представят неоспорими факти, „ще остане съмнението, че български институции са употребени в режисиран вътрешнополитически сценарий“. „Очаквам наистина категорични доказателства, че българската външна политика не се е превърнала в заложник на вътрешнопартийни интереси и обслужваща интересите на управляващите“, заяви президентът.С позиция по темата излезе и Изпълнителното бюро на БСП, което изслуша проф. Ваня Добрева, член на Националния съвет на партията и една от разпитваните. На пресконференция  лидерът на БСП Корнелия Нинова  обяви, че случилото се с Юрий Борисов и проф. Ваня Добрева е провокация. По думите й  арестите се използват в предизборна кампания  и Борисов е готов на всичко за властта. Тя отчете обаче, че са се минали граници. \"Шпионаж в полза на чужда държава е едно от най-тежките престъпления по глава първа от НК. Разбира се, то трябва да бъде доказано. Ние много внимателно ще следим оттук нататък дали и как то ще бъде доказано. Оценяваме случилото се вчера като провокация. Категорично възразяваме срещу воденето на свидетели с белезници на разпити. Оценяваме случилото се като грубо посегателство на свободата на словото, защото Юрий Борисов е журналист, на дейността на общественика проф. Ваня Добрева, които многократно и публично са изразявали своята позиция за културно сътрудничество, икономическо сближаване между България и Русия. Това не ги прави престъпници“, подчерта Нинова.  \r\nСлед пресконференцията на БСП от ГЕРБ дадоха брифинг по темата. Народният представител от ПГ на ГЕРБ  Тома Биков  коментира, че са крайно невъздържани реакциите на някои от политиците и партиите за арестуваните русофили, дори на някои от институциите. \"Моето лично впечатление в такива ситуации е, че обикновено в нашите служби, в такъв тип ситуации действат съвместно или по сигнал на партьорски служби. Без да сме запознати в детайл с това разследване от изявленията на прокуратурата и на службите ние разбираме, че става въпрос за разследване срещу конкретни лица. Не срещу неправителствени организации, не срещу общности, споделящи една или друга идеология или идея. В подобни ситуации трябва да бъдем много внимателни, обвиненията са изключително сериозни и няма как да бъдат направени без зад тях да стоят сериозни доказателства. Затова смятам и реакциите на някои от политиците и на партиите и, ако щете дори на някои от институциите за крайно невъздържани, при положение, че самите те не знаят за какво става въпрос\", посочи Биков. Той призова партиите и институциите да проявят сдържаност по отношение на разследването на българските служби по отношение на лица, които са действали в ущърб на българския национален интерес. Според него в подобни ситуации трябва да бъдем много внимателни, обвиненията са изключително сериозни и няма как да бъдат направени без зад тях да стоят сериозни доказателства.  „Абсолютно сигурни сме, че няма нищо общо със сегашните избори, с предишните или с по-предишните. Работа на службите е да направят това, което са направили, и ние като общество и най-вече като политици би трябвало поне по тази тема да имаме съгласие\", коментира още Биков. Той съобщи още, че през последните месеци и години българо-руските отношения се развиват в положителна посока. „Работи се по общи проекти и работата продължава. Става въпрос за конкретни личности, които са влезли в нерегламентирани контакти и са нарушили една граница, която е доста сериозна и е свързана с националната сигурност\", коментира Тома Биков. Народният представител от ПГ на ГЕРБ  Спас Гърневски , че всички имаме интерес България да отблъсне тази поредна кибератака срещу себе си, да се доверим на тези хора, които са призвани да пазят националната сигурност и да изчакаме всичко спокойно да приключи. Той отправи апел към политическата система и партиите. „Бих призовал г-жа Нинова да запази самообладание, никой не говори за нея или за дела в миналото. В този момент, когато става въпрос за националната сигурност, да не си позволяват интерпретации, да не влизат в ролята на гузен негонен бяга. Да не коментират“, каза той. По думите му в конкретния случай всеки трябва да запази чувството за национална отговорност, за националната отговорност на България и да не влиза с коментари, които биха застрашили тази сигурност.  \r\nВ свое телевизионно участие  лидерът на АБВ Румен Петков  посочи, че ако руският шпиопнлък в България има за авангард бай Енчо Москов, проф. Ваня Добрева, Юрий Борисов и Живко Георгиев, значи руснаците са много зле. На въпрос с какви данни трябва да разполагат разследващите, за да има обвинение в такова престъпление за национално предателство, Румен Петков отговори: „Ако те имат в ръцете си доказателства за финансови потоци, за предоставяна информация. Хората, които аз изреждам няма откъде да имат информация, за да я предоставят. Ако те имат данни за движение на финансови ресурси, за ангажименти на тези хора да предоставят определен обем информация, да влияят върху българското обществено мнение против интересите на България, да извадят и да ги кажат. Проблемът е, че ние в избори влезем ли или вадим карта на черепите, или събаряме мавзолей, или ритаме паметници. Само не гледаме нашата политика и нашия интерес. Аз затова казах като за Цецко, така и за Цецка. Щом тук ще говорим за чуждо влияние, айде утре премиера при белезниците\". Темата бе обект на коментари и в руските медии. Стана ясно, че  Москва ще защитава заподозрените в шпионаж русофили в България.  \r\nДеница КИТАНОВА", "date": "2019.09.11", "title": "Шпионски скандал между България и Русия (ОБЗОР)"}
{"url": "http://www.focus-news.net/news/2019/09/11/2697385/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Шпионският скандал и руско-българските отношения - коментари в руския печат (Агенция \"Фокус\") \r\n \r\n Шпионският скандал и руско-българските отношения са във фокуса на руските вестници. \r\n*** \r\n \r\n Москва е обезпокоена от арестите в България, пише руският вестник  “Известия“ \r\nРусия изпрати искане до българското външно министерство за установяване на причината за задържането на трима членове на движение „Русофили“ - председателя на организацията Николай Малинов, неговия заместник Милен Чакъров и секретаря Юрий Борисов. Това заяви на  \"Известия\" ръководителят на комисията по външни работи на Съвета на Федерацията Константин Косачов. Според него нападението над приятелите на Русия в България може да бъде свързано с изложба, посветена на 75-годишнината от освобождението на републиката от нацистите. Възможно е това да са части от една антируска кампания, предположи сенаторът. Руското посолство заяви пред \"Известия\", че наблюдават ситуацията, но сред задържаните няма руски граждани. \r\nНа 9 септември Юрий Борисов, секретар на Българското национално движение „Русофили“, бивш главен редактор на вестник „Дума“, беше задържан по подозрение в шпионаж. Първи за това съобщи българският министър на вътрешните работи Младен Маринов, без да разкрива в какво е обвинен задържаният. В редица медийни съобщения се появи информацията, че Юри Борисов има руско гражданство. Руското посолство в София обаче заяви пред \"Известия\", че нямат такава информация. \r\n\"Няма официална позиция на руското посолство по този въпрос. Не сме получили никакви искания от Юрий Борисов да му предоставим помощ, тъй като задържаният е български гражданин\", каза дипломатическата мисия. \r\nТе обаче отбелязаха, че внимателно наблюдават ситуацията. \r\nВ допълнение към ареста на Юрий Борисов, властите започнаха да преследват други членове на русофилското движение. Николай Малинов и заместникът му Милен Чакъров бяха отведени за разпит, като според информациите са обвинени в шпионаж. \r\nКонстантин Косачов заяви пред \"Известия\", че Москва е загрижена за действията на българските власти. Но е рано да се правят изводи, тъй като подробностите все още не са ясни. \r\n„Все още не сме наясно какви искове се предявяват срещу задържаните, така че не бих бързал да изграждам някакви логични, камо ли юридически заключения по отношение на България“, каза сенаторът. „Необходимо е време, за да разберем по-добре подробностите за случващото се, надявам се това да е въпрос на следващите часове. Ние направихме справки чрез Министерството на външните работи на страната, очакваме да получим по-подробна информация за задържанията. След това ще решим за по-нататъшни стъпки. \r\nПолитикът със съжаление призна, че в България има много силни политици, които не искат сближаването между Москва и София. Според него обаче в последно време отношенията между двете страни вървят нагоре. България очевидно се е научила от собствения си тъжен опит, когато напълно безмълвно се поддаде на натиска на американците и техните съюзници в Европа и фактически блокира проекта „Южен поток“, така да се каже, прострелвайки се в крака, каза Константин Косачов. Сега българите активно лобират за възобновяване на проекта за изграждане на газопровода, въпреки че все още нищо конкретно не е решено. \r\n„Ясно е, че подобни положителни тенденции ще срещнат съпротивата на онези, които биха искали да задържат България на най-антируски позиции. Мисля, че агресивната реакция на София към изложбата в чест на 75-годишнината от освобождението на страната от нацистите е свързана с това. Това може да обясни и настоящата атака срещу приятелите на Русия в България“, заяви Косачов. \r\n*** \r\n \r\n В България арестуват приятели на Русия, пише руският вестник  “Российская газета“ .  \r\nВ понеделник вечерта председателят на българското обществено движение \"Русофили\" Николай Малинов трябваше да участва в програмата на един от местните телевизионни канали. Но той не можа да стигне до студиото. Той беше задържан от органите на реда във връзка с разследването по член 105 от Българския наказателен кодекс за \"шпионаж в полза на чужда държава или организация\". Той може да получи от 5 до 15 години затвор. \r\nВ момента разследването срещу Николай Малинов по подозрение в шпионаж продължава. „Вярваме, че той е събирал данни за българската вътрешна и външна политика в интерес на Обществото „Двуглав орел“ и на Руския институт за стратегически изследвания, които са базирани на територията на Руската федерация. Той финансира дейности, които застрашават националната сигурност на страната \", каза главният прокурор на страната Сотир Цацаров по време на брифинг. Главният прокурор информира, че прокуратурата освободи Малинов от арест под гаранция от 50 хиляди лева и писмена забрана да напуска страната. Зам.-главният прокурор Иван Гешев заяви, че усилията на Малинов са насочени към подкрепа на дейността на неправителствени организации, създаване на интернет сайтове и собствен телевизионен канал. \r\nСпоред Гешев те биха могли да бъдат използвани за политически натиск. „Целта му беше да повлияе на политическия живот на страната„ не явно “, а по таен начин“, предположи Гешев. \r\nОсвен това Малинов беше обвинен, че планира да участва в придобиването на българския телекомуникационен оператор, използвайки средствата на руска банка и по този начин чрез придобиване на печелившата индустрия в България също да влияе на социалния и политическия живот. \r\nБългарските служители на реда не са спрели само с ареста на Малинов. В ръцете им попадна секретарят на с движение „Русофили“, бившият главен редактор на вестник \"Дума\" Юрий Борисов, който бе доведен с белезници в прокуратурата за разпит. \r\nСлед повече от четири часа разпит Борисов беше освободен, въпреки че в къщата му бяха извършени претърсвания: разследващи иззеха компютъра, телефона и карти с памет. Освен това разследващите взеха редица изрезки от вестници с интервюта и статии за движението и книга, написана от Малинов. Както самият Борисов разказа пред местния канал NovaTV, разследващите се интересували само от два въпроса: изпратил ли е информация в Русия и какво е получил в замяна. \r\n\"От своя страна настоях да ми бъдат предоставени факти, които свидетелстват, че извършвам шпионски дейности, защото в противен случай този подход е страшен, когато ви обвиняват в шпионаж без доказателства\", заяви Борисов и подчерта, че е призован по делото като свидетел.\" \r\n\"Бях питан десет пъти дали работим като русофили за някой от политиката\", каза секретарят на движението. \r\nПо-късно местните медии съобщават, че още няколко ръководители на „Русофили“ са били поканени за разпит, включително заместник-председателя Милен Чакъров, почетния председател Енчо Москов и политолога Живко Георгиев. \r\nСамото движение “Русофили“ е създадено през 2003 г. като хуманитарна организация, чиято основна цел е да развива сътрудничество с Русия и да поддържа приятелството между народите на двете страни. Нейният председател Малинов  през 2011 г. в Русия е награден с медал Пушкин, а през 2019 г. с Орден за приятелство. \r\nБългарски експерти, към които \"Российская газета\" се обърна за коментар, свързват скандала с шпионажа с плановете на правителството да развие икономическите отношения с Русия. Някои трети страни не харесват, че България планира да изгради атомна електроцентрала в Белене и да прокара нов газопровод през своята територия. Следователно те намират все нови и нови лостове, които пречат на сближаването между двете страни. \r\n*** \r\n \r\n  България предава собствената си история. Официална София не иска да помни за освобождението на страната от окупацията на Турция и Третия Райх. Тези дни Министерството на външните работи на България заяви, че Русия не бива да подкрепя „съмнителната историческа теза“, че борбата на СССР с Нацистка Германия е била освобождение за Европа. От българското ведомство отбелязват също, че Червената армия „донесе на народите от Централна и Източна Европа половин век репресии“, пише Александър Самсонов в материал за популярният руски специализиран портал  „Военное обозрение“ , представен без редакторска намеса. \r\n \r\n Как Русия освободи България от турско робство \r\n \r\nРуснаците и българите имат стари национални, културно-езикови и духовни връзки. Сега малцина помнят, че по времето на руския княз Святослав Игоревич (велик княз киевски 945-972 гг.) русите и българите-славяни са били практически един народ. Когато воините на Святослав воюват в България, те почти с нищо не се различават от местното население. Българите наскоро са приели християнството и в селските местности все още са свежи езическите култове (включително култа към Перун), а езикът, духовните и материалните традиции са били общи. Руснаците и българите са принадлежали към една етнокултурна и езикова общност. Не е учудващо, че самият Святослав възнамерява да пренесе столицата на Рус на Дунав, в България. \r\nТова дълбоко чувство на принадлежност към един-единствен народ може да се проследи и след това. Обикновените българи винаги са се чувствали като братя на руснаците. В края на XIV век настъпва дългият период на османската окупация. Османските турци окупират голяма част от Балканския полуостров, включително отслабената от предишни войни и раздробена България. За славяните и християните на Балканите настъпва тежко време – турското робство. Правата и свободите на християните са силно орязани и са им наложени тежки данъци. Включително „кръвният данък“, когато турците са взимали деца за служба в корпуса на еничарите. Юношите са възпитавани като мюсюлмани, забравяли са своите национални и религиозни корени и са ставали жестоки врагове на своите сънародници. При това на славяните е било забранено да живеят на определени територии и се е провеждала политика на ислямизация и потурчване. \r\nНе е изненадващо, че славяните, включително и българите, многократно се бунтуват и се опитват да се противопоставят. Местните партизани се бият срещу турците - хайдути, четници. Всички въстания обаче са удавени в кръв. Без външна подкрепа местното националноосвободително движение нямаше шанс. Истинската надежда за освобождение сред балканските славяни и християни се появи само с нарастването на силата на Русия. Руската империя води трудна борба с Турция за надмощие в Черно море, Кавказ и на Балканите. Стъпка по стъпка руснаците изтласкват силния противник и донасят освобождение на балканските народи. Десетки хиляди руски войници положиха глави, за да освободят Балканите от турската власт. \r\nСвободата на по-голямата част от България е донесена от Руско-турската война от 1877-1878 година. През 1875 г. въстават сърбите в Босна. В годините 1875-1876г. в България започва антитурското въстание. То е потушено по най-жесток начин от османците. Десетки хиляди българи са убити, ограбени и изнасилени от турците и техните нередовни формирования (албанци, кюрди и т.н.). Руското общество, което винаги е възприемало болезнено потисничеството на балканските славяни и християни, е дълбоко възмутено. Руски доброволци тръгват към Балканите, за да воюват с турците, обществени организации, църкви и редакции на вестници събират средства в помощ за бежанците. През 1876 година Сърбия и Черна гора започват война против Турция. Сърбия претърпява тежко поражение и е спасена само от твърдата позиция на Русия. \r\nОфициален Петербург, който по традиция е бил предпазлив, опасявайки се от реакция от страна на Запада (освен това още не е завършена военната реформа, а и икономиката не е в най-доброто си състояние), известно време се опитва да оказва дипломатически натиск на Константинопол. Под натиска на европейската общественост, шокирана от кланетата в България, Англия и Франция също настояват пред Турция да проведе реформи. През декември 1876 година Русия поиска Турция да признае автономията на България и Босна под контрола на световните държави. Турците пренебрегват това искане. \r\nПрез 1977 година Русия обявява война на Турция. Конфликтът е тежък. Руската армия не успява да форсира веднага Балкана и засяда в обсадата на Плевен. Въпреки това, руската армия с поддръжката на доброволци от България, румънци и сърби успява да освободи от турците Румъния и България. Авангарда на руската армия начело със Скобелев излизат при Адрианопол и са на подстъпите към Истанбул. Фактически руската армия е можела да вземе Константинопол и да реши изцяло въпроса с освобождението на Балканите от турско владичество. Но Петербург отново (както и през 1829 година: „Адрианопол е наш! Защо руската армия не взе Константинопол“) не се решава да вземе Константинопол и да сложи точка на многовековното историческо противопоставяне с Турция. Ключова роля изиграва страхът от Запада. Петербург се опасява, че против Русия ще се обявят Австрия, Франция и Англия, както по време на Кримската война. Макар Германската империя, където управлява Бисмарк, в този момент да намеква, че ще подкрепи Русия в замяна на възможността за решаването на френския въпрос. Това е разумен обмен. \r\nНа 3 март 1878 година (19 февруари по стар стил) е сключен Санстефанският мирен договор. Турците признават независимостта на Сърбия, Румъния и Черна гора. Сърбия и Румъния са разширени съществено. Босна и Херцеговина става автономия. България става автономно княжество, първоначално под руско управление и само формално зависима от Турция. В България са включени етнически българските територии в Мизия, Тракия и Македония. В резултат България се простира от Дунав до Егейско море, от Черно море до Охридското езеро. Турция плаща на Тусия контрибуция и отстъпва редица територии в Кавказ и Европа. 3 март става национален празник в България – Денят на освобождението на България от османско иго. По-късно в чест на руските освободители в България са издигнати стотици паметници. Включително Паметникът на Свободата в прохода Шипка в памет на падналите за освобождението на братския български народ руски воини. \r\n \r\n Откраднатата победа \r\n \r\nНо против това споразумение се обява „просветеният Запад“ и особено Англия, която изпраща флота си към Дарданелите, и Австро-Унгария. Лондон и Виена не искат Русия да укрепи позициите си на Балканите, където Москва може да получи мощен стратегически плацдарм и изход на Средиземно море чрез своя съюзник България. Под натиска на Запада Петербург отстъпва и плодовете на руската победа са частично откраднати. На 1 (14) юли е подписан Берлинският трактат, който е резултат от работата на Берлинския конгрес, проведен по инициатива на западните държави за преразглеждане на условията на Санстефанския мирен договор в ущърб на Русия и славянските народи на Балканския полуостров. \r\nБългария е разделена на три части: автономно княжество от Дунав до Балкана с център София (формално васал на Турция); българските земи на юг от Стара планина образуват автономната провинция на Турската империя – Източна Румелия с център Пловдив;  Македония – земите до Адриатика и Егейско море са върнати на турците без каквито и да е изменения в статута им. Независимостта на Сърбия, Черна гора и Румъния е призната, но териториалните придобивки на сърбите и черногорците са орязани. Австро-Унгария получава правото да окупира Босна и Херцеговина. Русия трябва да се откаже от част от придобивките си в Кавказ. Многото противоречия, заложени в Берлин, стават предпоставка за бъдещите Балкански войни и Първата световна война. \r\n \r\n България на страната на германците \r\n \r\nВпоследствие България, по предложение на руския император Александър II, е оглавена от племенника на съпругата на руския суверен Мария Александровна Александър Батенберг (1879–1886) от германската династия Батенберг, след това Фердинанд I (1887–1818) от династията Сакскобурггота. България със съгласието на Русия, Германия и Австро-Унгария през 1885 г. се слива с южната си част(Източна Румелия), през 1908 г. се обявява за напълно независима и става царство. \r\nРусия освободи България, но не можа да я привърже политически, икономически и дори културно. София постепенно отива на страната на Виена, Берлин и Париж. Германците и французите финансират икономическото развитие на страната и по-специално строителството на железници. Отношенията със Санкт Петербург се влошават, чак до скъсването на дипломатическите отношения, които са възстановени едва през 1896г. \r\nС подкрепата на Австро-Унгария, Германия и Франция България се готви за война с Турция за Македония. Освен това Македония става спорна територия между България, Сърбия и Гърция. В хода на Първата Балканска война 1912-1913 г. балканските държави разгромяват Турция и й отнемат европейските владения, но след това борят за плячката. Сърбия и Гърция сключват съюз против България. Германия и Австро-Унгария насъскват България срещу сърбите. През лятото на 1913 година България започва война против Сърбия. Война на България обявяват Черна гора и Гърция, а след това Румъния и Турция, за да се разширят за сметка на българите. София губи войната, орязана е териториално и е унижена. Този позор и жажда за мъст окончателно тласкат България в обятията на германския блок. Сърбия става враг номер едно за София. България е на страната на германския блок в Първата световна война. Нейното влизане през 1915 година води до разгрома и окупацията на Сърбия. \r\nБългария претърпява поражение заедно с Германия. Ньоският договор от 27 ноември 1919 година става тежко бреме за страната. Тя е разпокъсана в полза на Сърбия, Гърция и Румъния и е лишена от излаз на Егейско море, а освен това трябва да плаща контрибуции. Българските въоръжени сили са съкратени до минимум, отменена е военната служба, забранено й е да има авиация и тежко въоръжение. Не е учудващо, че през 20-те години в България се установява крайно-десен (фашистки) режим на Цанков, който провежда репресии срещу комунистите и социалистите. Тогава София успява да изгради добри отношения само с фашистка Италия. През втората половина на 30-те години София започва да клони към съюз с Третия райх. Развива се икономическо и военно сътрудничество с Германия. От началото на Втората световна война София става съюзник на Райха. Под натиска на Берлин Румъния връща на българите Южна Добруджа. \r\nПрез 1941 г. България подписва Тройния пакт (съюзът на Германия, Италия и Япония), но не участва във военни действия. Българската територия е използвана от нацистите за нахлуване в Югославия. Български войски окупират Западна Тракия, Македония и Западните покрайнини. През декември 1941 г. София обявява война на САЩ и Англия, но до края на войната тя се опитва да поддържа мир със СССР. В същото време германците използвалат транспортната инфраструктура на България (летища, морски пристанища, железници и магистрали) за военни цели, а българските войски са били използвани за окупиране на териториите на Югославия и Гърция. \r\n \r\n Българската операция \r\n \r\nПрез пролетта и лятото на 1944 година Москва нееднократно изисква от София да развали съюза си с Германия. След съкрушителните победи на Червената Армия през 1944 година – разгромът на немците в Молдова, освобождението на Румъния и излизането на III Украински фронт на румънско-българската граница, на България й се налага да направи избор. На 26 август 1944 година София обявява неутралитет във войната между Германия и СССР и иска изтегляне на германската армия от българска територия. Но немците продължават да използват територията на България за придвижване на войските си, в българските пристанища пристигат германски кораби, а на българска територия има германски сили. Затова на 5 септември СССР обявява война на българия, след което българските власти скъсват отношенията си с Хитлер. На 8 септември войските на III Украински фронт започват Българската операция. Те не срещат съпротива от българската армия. В нощта на 8 срещу 9 септември започва въстание в София. На 9 септември в страната е установена властта на Отечествения фронт начело с Кимон Георгиев. Водещи позиции в Отечествения фронт заемат комунистите и техните привърженици. \r\nПравителството на Отечествения фронт обявява война на Германия и Унгария, разпуска парламента, полицията (създава се народна милиция), предприема чиста в държавния апарат и реформа в армията, забранява нацистките организации. Военните престъпници са предадени на съд. В резултат от референдум в България е отменена монархията. Преминаването на страната на антифашистката коалиция позволява на България да запази Южна Добруджа. През 1946 година страната е оглавена от „българския Ленин“ – Георги Димитров и България става част от социалистическия лагер. \r\n \r\n 16-та Съюзна република и българско икономическо чудо за сметка на руснаците \r\n \r\nСлед Втората световна война България преживява дълбока икономическа криза. Страната е изтощена  и значителна част от населението гладува. Въпреки това, с помощта на Съветския съюз, България от бедна селскостопанска страна се превърна във високоразвита икономика, социално проспериращо общество. Това беше истинско „българско чудо“. \r\nОбщият български Брутен вътрешен продукт (БВП) за 40-те следвоенни години нараства с 14 пъти, на глава от населението – почти 30 пъти. В периода от 1946 до 1986 г. в България са създадени около 80% от индустриалните мощности, повече от една трета от селскостопанските, до 90% от енергетиката, 70% от транспортната мрежа, 80% от пристанищната инфраструктура, повече от 80% от цялата жилищна площ, обекти на здравеопазването, образованието, науката и културата. Всичко това е направено за сметка изключително на материално-техническата и финансовата помощ на СССР, за сметка на съветски кадри. И то безвъзмездно! Сметнато по съвременни цени, СССР влага в България стотици милиарди долари! Също така трябва да се отчетат компенсациите за доставката на български стоки в Съюза: за евтините български продукти Москва плаща на София по цени, близки до световните. За България са занижени цените на доставяните съветски стоки. \r\nЗаслужава да се отбележи, че авторитетът на съветското правителство в България беше много висок. От 1949 г. София многократно предлага да влезе в състава на СССР като 16-та република. За съжаление Москва, където процесите на разлагане започнаха постепенно след смъртта на Сталин (което в крайна сметка доведе до отхвърляне на социализма и бедствието през 1991 г.), не се осмели да го направи. Съветското ръководство се страхуваше от нови усложнения със Запада, от евентуален конфликт с Турция и от остра реакция сред другите балкански страни, в частност Югославия. \r\nВ България е изградено развито социалистическо общество. Доходите на населението са нараснали значително. Около 40% от структурата на БВП в началото на 80-те години е заета от машиностроенето, производството на инструменти и строителството на машини, черната металургия, химическата промишленост и нефтохимията, електрониката и електротехниката. Земеделието стана силно механизирано, което даде възможност на България да се превърне в един от най-големите износители на плодове и зеленчуци в Европа (пресни и консерви) още през 60-те години. Страната достигна високо ниво на образование, наука и култура: за 8,9 милиона души (през 1986 г.) имаше 27 университета, 185 държавни музея, 10,4 хиляди публични библиотеки, 55 театри и др. създаден е отличен курортен и туристически сектор (също главно благодарение на субсидиите от СССР). \r\nГенералният секретар на БКП Тодор Живков (1954-1989) умело провежда вътрешната и външната политика. Той провежда честа ротация на партийни и държавни лидери, при него няма преследване на православието, частният сектор в селското стопанство не беше ограничен, имаше бързо повишаване на жизнения стандарт. Оказва се всестранна подкрепа на работниците в културата, науката и изкуството. Това позволява да се запази вътрешната стабилност до средата на 80-те години. Практически няма вътрешна опозиция. На външната арена София подкрепи Москва в конфронтацията с Пекин. \r\nПрез втората половина на 80-те, когато започва подготовката за разпада на СССР и социалистическия лагер, ръководителят на Румъния Чаушеску предложи Живков да създаде румъно-български съюз с участието на ГДР и Албания, където сталинистите все още държаха властта. Новият съюз трябваше да се противопостави на горбачовското ръководство, което последователно разваляше социалистическия лагер и СССР. Но България не посмя да предприеме такава рязка мярка. След оставката на Живков през 1989 г., подготвена от предателската политика на кликата Горбачов и отслабването на икономическите връзки на СССР с България, българският социализъм падна. \r\n \r\n България няма бъдеще в рамките на „европейския райх“ \r\n \r\nСлед това събитията в България се развиват по отработената схема: либерализация, девалвация на валутата, приватизация (разграбване и унищожаване на националната икономика). Значително понижаване на качеството на живот на основната част от населението, поява на неголяма група от „успешни“. Аграрна реформа (предаване на земята на бившите собственици и техните наследници) довежда до раздробяване на поземлените площи на малки участъци и рязък спад на селскостопанското производство. Цените се увеличават, нивото на живот на народа пада рязко, българските стоки (промишлени и аграрни) се оказват ненужни на световния пазар, производството рязко намаля. До 70% от производствените мощности на България, създадени с помощта на Съюза, стоят празни или са закрити и оргабени. Българските плодове и зеленчуци се оказват ненужни на Западна Европа. \r\nБългария всъщност се превръща в полуколония на Запада, под управлението на „специалисти“ по унищожението на конкуренти от МВФ и Световната банка. Тя влиза в НАТО и ЕС. При това равнището на живота пада двойно в сравнение със средата на 80-те, а производственият потенциал на страната практически е унищожен. Сега България е обикновен потребител в състава на ЕС. А София пълзи пред Брюксел и моли за финансиране. Има малко работа, само в туристическия сектор, но и тя е сезонна. Не е учудващо, че народът измира стремително, а младежите бягат в развитите страни от ЕС, заемайки положението на хора от втори-трети клас, роби в „европейския райх“. На този фон за последните три десетилетия населението на България спада с близо една четвърт до 7 милиона души. Освен това намалява броят на българите, а турците и циганите стават повече. \r\nВодещите позиции във властта, икономиката и печата принадлежат на малка прозападна група (само няколко процента от населението), но именно тя определя политическия курс на страната и нарастването на русофобските и антисъветските настроения в обществото. Повечето българи все още смятат руснаците за братя, но не те определят политиките на София. Оттук и желанието на официална София да забрави всички огромни добрини, които Русия е направила за България и да представи бялото за черно. Историците и публицистите изпълняват държавната поръчка: по всякакъв начин занижават, зачертават и омаловажават ролята на Русия в историята на България. \r\nОчевидно е, че днешната прозападна България няма бъдеще. Полуколониална периферия на развитите страни от Запада, пазар за тях и евтина работна сила, плацдарм за НАТО на Балканите против Русия, незначителни нападки срещу руснаците във външната политика и бързо измиране, остаряване и бягство на коренното славянско население. В резултат на това – пълно изгасване и гибел на националното самосъзнание, на славянския народ.", "date": "2019.09.11", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/09/11/2697393/predstoyashti-mezhdunarodni-sabitiya-za-11-septemvri-agentsiya-fokus.html", "text": "*** \r\n  18 години от атентатите на 11 септември 2001 \r\n \r\n*** \r\n  Демонстрация за каталунска независимост \r\n \r\n*** \r\n  Ежегоден икономически и екологичен форум на ОССЕ \r\n \r\n*** \r\n  Японският премиер обявява новия състав на кабинета си \r\n \r\n*** \r\n  Визита на новия латвийски президент Егилс Левиц \r\n \r\n*** \r\n  Ангела Меркел ще представи бюджета в Бундестага \r\n \r\n*** \r\n  Среща на Сергей Лавров с молдовския външен министър Нику Попеску \r\n \r\n*** \r\n  Реч на бразилския външен министър \r\n \r\n*** \r\n  Среща за обсъждане на проблемите на бежанците от Сахел \r\n \r\n*** \r\n   46 години от преврата на Аугусто Пиночет", "date": "2019.09.11", "title": "Предстоящи международни събития за 11 септември  (Агенция \"Фокус\")"}
{"url": "http://www.focus-news.net/news/2019/09/11/2697384/pregled-na-osnovnite-temi-v-britanskiya-pechat-agentsiya-fokus.html", "text": "Вероятността за връщане към първоначалния вариант на предпазния механизъм за ирландската граница, включващ само Северна Ирландия и създаващ търговска бариера в Ирландско море и опасностите, които могат да произтекат от него, както и отказа на депутатите да подкрепят искането на Борис Джонсън за предсрочни избори са сред основните теми на британския печат. \r\n*** \r\n \r\n Британското и ирландското правителство търсят връщане към първоначалния план на ЕС за предпазен механизъм за ирландската граница, отхвърлен от Тереза Мей, като начин за преодоляване на задънена улица,пише британският вестник  The Independent . \r\nТака “предпазен механизъм“ само за  „Северна Ирландия“ беше отхвърлен от бившия премиер по време на разговорите, защото постави митническа и регулаторна граница в Ирландско море - ход,на  който силно се противопоставя Демократичната юнионистка партия  и много тори. \r\nТой бе заменен в споразумението за оттегляне от сегашния предпазен механизъм, който включва цялото Обединеното кралство,  който беше отхвърлен от брекзитиърите по друга причина: защото може да обвърже цялото Обединено кралство с митническия съюз на ЕС за неопределено време. \r\nНо програмата на BBC Newsnight съобщава за високопоставени консерватори, запознати с начина на мислене на Борис Джонсън, които са \"убедени\", че новият премиер се стреми да се върне към стария план. \r\nОсвен това ЕС - и по-специално Ирландия - даде знак, че подобна промяна обратно към стария вариант може  да бъде добро решение. \r\nВ интервю за The Irish Times еврокомисарят на Ирландия Фил Хоган - който ще бъде отговорен за търговските преговори с Обединеното кралство - заяви, че посоката е към стария предпазен механизъм. \r\n*** \r\n \r\n Старшите политици на  Демократичната юнионистка партия (ДЮП) се срещнаха  с Борис Джонсън на фона на твърденията, че премиерът търси споразумение с Брюксел, което може да раздели Северна Ирландия от останалата част на Обединеното кралство, пише британският вестник  The Тimes . \r\nНовият еврокомисар по търговията, Фил Хоган, каза, че решението остава изцяло в Лондон и че единствената алтернатива на това цялото Обединено кралство да попадне в предпазния механизъм е да се създадат специфични договорености за Северна Ирландия. \r\nНо всеки ход за поставяне на търговска граница между Северна Ирландия и останалата част от Обединеното кралство е червена линия за Демократичната юнионистка партия, която наложи вето върху предложението, когато бе разглеждано за първи път от Европейската комисия през 2017 г. \r\n„Премиерът Джонсън направи предложение през последните няколко дни, като говори за общоирландска хранителна зона,“ каза Хоган пред The Irish Times. Той е ирландският комисар по земеделието и известен критик на Брекзит. \r\n„Това със сигурност е ясна индикация за различия между Северна Ирландия и Република Ирландия и ЕС и останалата част от Обединеното кралство. \r\n„За първи път това се казва от британски премиер, че те са готови да приемат някакво различие. Ако можем да надградим това, със сигурност можем да се доближим един до друг по отношение на евентуален резултат. \" \r\nНо лидерът на ДЮП сър Джефри Доналдсън отхвърли идеята, че Джонсън може да игнорира партията и да търси сделка, която запазва Северна Ирландия съобразена с правилата на ЕС. \r\n„Не виждам премиера, който се обяви за премиер на Съюза, да се съгласи на споразумение, което да разделя Северна Ирландия от Великобритания за търговските условия“, каза той пред  BBC Radio 4.“ \r\n*** \r\n \r\n  Пророгацията на парламента на Обединеното кралство започна след хаотични сцени в ранните часове на вторник, когато стана ясно, че премиерът Борис Джонсън загуби шести вот за последните шест дни – депутатите отново гласуваха „против“ провеждането на предсрочни избори в страната и настояха за публикуване на тайните подготовки на Даунинг стрийт за Брекзит без сделка, отбелязва националният ежедневник  The Guardian . \r\nДепутатите влязоха на последното заседание на парламента преди едномесечното прекъсване на работата му с табели с различни надписи като „Засрамете се“ и „Замълчете“. В залата бяха изпълнени и няколко различни песни, допълват от редакцията.  \r\nПредседателят на законодателния орган Джон Бъркоу се обърна към Джонсън с думите: „Това не е нормална или стандартна пророгация“.Депутатите от опозицията се опитаха физически да попречат на Бъркоу да напусне мястото си, за да отиде в Камарата на лордовете, където да завърши формалностите на пророгацията. \r\nПо-рано Джонсън разпореди спиране на работата на парламента за период от пет седмици и многократно отказа да се съгласи на ново отлагане на излизането на страната от Общността, въпреки че законопроектът за предотвратяване на Брекзит без сделка влезе в сила в понеделник и депутатите отказаха общи избори преди 31 октомври 2019 г.  \r\nДжонсън също не отговори на искането на парламента да публикува документи, подробно описващи плановете на Даунинг стрийт за Брекзит и евентуалните мерки, които ще предприеме, ако прогнозите в изтеклия от началото на август доклад за последиците от „развода“ с Брюксел – като недостиг на храна и лекарства – се сбъднат.", "date": "2019.09.11", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/09/11/2697390/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nЩе е слънчево време с разкъсана, предимно висока облачност. Почти без валежи. Ще продължи да духа слаб до умерен вятър от изток-североизток. Максималните температури ще са между 25° и 30°. \r\nНад планините облачността ще е променлива, често намаляваща до слънчево. Ще е почти без валежи. Ще духа слаб до умерен изток-североизточен вятър. Максимална температура на височина 1200 метра – около 20°, на 2000 метра – около 13°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15.09.2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п.в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в тунел „Траянови врата\" посока Бургас се осъществява в една лента поради ремонт на пожароизвестителната система. Затворена е изпреварващата лента, като движението се извършва в активната. Срок: от 10:00 до 12:00 часа на 11.09.2019 г.; \r\nДвижението в тунел „Траянови врата\" посока Бургас се осъществява в една лента поради ремонт на пожароизвестителната система. Затворена е активната лента, като движението се извършва в изпреварващата. Срок: от 12:30 до 15:00 часа на 11.09.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г. \r\nОбласт Пазарджик: \r\nДвижение от км 57+500 до км 58+800 посока София се осъществява в една лента поради изсичане на храсти в средна разделителна ивица. Ограничено е движението в изпреварващата лента. Движението се извършва в активната лента и се контролира с пътни знаци. Срок от 09:00 ч. до 17:00 ч. на 11.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г.; \r\nДвижението от км 375+800 до км 386+000 се осъществява с повишено внимание поради ръчно косене. Участъкът сигнализиран с пътни знаци. Срок до 11.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\nДвижението в участъка Коневец – Елхово от км 283+000 до км 290+100 се осъществява в една лента поради частични ремонти на пътната настилка. Участъкът е сигнализиран с пътни знаци. Срок 15.09.2019 г.; \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 11.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 Риш – Камчия от км 45+000 до км 46+000 се осъществява с повишено внимание поради монтаж на предпазна мрежа на свлачище. Участъкът е сигнализиран с пътни знаци и скоростта е ограничена до 30 км/ч. Срок до 13.09.2019 г. \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\nПът III-6222: Движение с повишено внимание в свободната лента по път с. Пелатиково - с. Граница от км 11+000 до км 29+3000 поради ремонтни дейности на асфалтовата настилка. Срок до 11.09.2019 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 20.09.2019 г.; \r\nПът III-112: Движението по път ІІІ-112 с. Д-р Йосифово – Монтана от км 37+825 до км 47+806 е ограничено за всички МПС поради ремонтни дейности на асфалтовата настилка. \r\nОбходен маршрут: Славотин – Долна Рикса – Клисурица – Винище – Долна Вереница – Монтана – Студено Буче и обратно. Срок до 20 .09.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 16.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 15.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 15.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движението по път II-37 гр. Батак /м. Превала/ – гр. Доспат /яз. Г. Беглик/ се извършва в една лента от км 165+000 до км 185+000 поради ремонт на асфалтовата настилка. Ограничено движението поетапно в лявата лента. Движението се извършва в дясната лента и се регулира с пътни знаци. Срок от 09:00ч. до 17:00ч. на 11.09.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 13.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г.; \r\nПът ІІІ-205: Движението по път III-205 път I-2 – Разград – Исперих в участъка между град Разград и село Ясеновец е ограничено за всички МПС поради въведена временна организация на движението заради ремонт на железопътен прелез на км 5+318. Движението в затворения участък се регулира с пътни знаци и сигналисти. \r\nОбходен маршрут: за всички ППС движещи се по направление  Разград – Исперих и обратно: по път I-2 „Русе – Разград – Шумен“ от кръстовище с път ІІІ-205 „Разград – Исперих” по път II-49 /отклонение за гр. Кубрат/ - до кръстовище с път ІII-4904 /завод Амилум/, по път ІII-4904 до кръстовище на път RAZ1113 „Разград – Дянково”, по общински път RAZ 2110 /път за сметище/ до кръстовище с път III-205 „Разград – Ясеновец“. Срок: от 08:00 часа до 17:00 часа на 11.09.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 25.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 18.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 13.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 е ограничено поради извършване на ремонтни работи. Участъкът се сигнализира с пътни знаци. \r\nОбходен маршрут: от разклона за с. Ценово посока гр. Чирпан през обиколния път II-66. Срок до 20.09.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.11", "title": "Актуална пътна обстановка"}
{"url": "http://www.focus-news.net/news/2019/09/11/2697378/politico-sravnenie-mezhdu-ekipite-na-yunker-i-fon-der-layen.html", "text": "Европейската редакция на  Politico  прави сравнение между екипа на новоизбрания председател на Европейската комисия Урсула фон дер Лайен и този на предшественика й Жан-Клод Юнкер, който встъпи в длъжност преди пет години. \r\n \r\nИзданието поставя на първо място „джендър баланса“, където в екипа на УФДЛ успяха да постигнат равенство: 14 мъже на 13 жени. При Юнкер мъжете са били 19, а жените 9. \r\nСледващият показател е колко нови е имало в Европейската комисия. При Юнкер те са 22-ма при шестима комисари от предишния екип, а при УФДЛ „свежа кръв“ са 19 души при 8, които ще продължат работата си в Комисията. \r\n„Политико“ прави сравнение и на това от кои политически семейства идват комисарите. В екипа на Юнкер има 14 от ЕНП, 8 социалисти, 5 от АЛДЕ и 1 от Европейските консерватори и реформисти. При УФДЛ обаче ще има 10 комисаря на социалдемократите,  9 на ЕНП, 6 на либералите и зелените и 1 на ЕКР. \r\nСъщо така 20 от комисарите на Юнкер никога не са били избирани за европейски депутати, докато при УФДЛ този показател е 16. \r\nЮнкер е избрал четирима бивши премиери, а УФДЛ – двама. \r\nПри бившите министри в страните си има паритет между двата екипа – по 20. \r\nСредната възраст на екипа на Юнкер е 53,4 години, а тази на УФДЛ е 55,9. \r\n \r\nПревод и редакция:  \r\n***", "date": "2019.09.11", "title": "Politico: Сравнение между екипите на Юнкер и Фон дер Лайен"}
{"url": "http://www.focus-news.net/news/2019/09/11/2697388/sofiya-vremenno-se-ogranichava-dvizhenieto-pri-km-210-na-pat-i-1-sofiya-botevgrad-v-rayona-na-ankernata-stena-poradi-patnotransportno-proizshestvie.html", "text": "Временно се ограничава движението при км 210 на път I-1 София - Ботевград в района на анкерната стена поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите изчакват на място.", "date": "2019.09.11", "title": "София: Временно се ограничава движението при км 210 на път I-1 София - Ботевград в района на анкерната стена поради пътнотранспортно произшествие"}
{"url": "http://www.focus-news.net/news/2019/09/11/2697391/predstoyashti-sabitiya-v-stranata-za-11-septemvri-agentsiya-fokus.html", "text": "*** \r\n \r\nОт 17.00 часа на „Дондуков“ 2 президентът Румен Радев ще се срещне с министъра на външните работи на Гърция Николаос Дендиас. \r\n \r\n*** \r\n \r\nОт 09.00 часа ще се проведе заседание на Народното събрание. \r\n \r\n*** \r\n \r\nОт 10.00 часа ще се проведе заседание на Министерски съвет.  \r\n \r\n*** \r\n \r\nОт 11:50 часа в МВнР вицепремиерът и министър на външните работи Екатерина Захариева ще приеме министъра на външните работи на Република Гърция Николаос Дендиас. \r\n \r\n*** \r\n \r\nОт 9.00 часа ПП ВМРО ще се регистрира в ЦИК за участие в местните избори на 27 октомври. \r\n \r\n*** \r\n \r\nОт 11.30 часа в Клуба на народния представител в Народното събрание ще бъде представен сборник с неизвестни спомени и изследвания за Николай Хайтов. \r\n \r\n*** \r\n \r\nОт 14.00 часа на ул. „Ал. Екзарх“ 44 ще бъде официално открита реновираната сграда на Пета районна служба по пожарна безопасност и защита на населението. \r\n \r\n*** \r\n \r\nОт 14.00 часа в Литературен клуб „Перото“ в НДК ще се проведе дискусия на тема „Консервативни ли са българите? 30 години след 1989 г.“ \r\n \r\n*** \r\n \r\nОт 15.00 часа пред Народното събрание ще се проведе протест на медицинските сестри.  \r\n \r\n*** \r\n \r\nОт 16.00 часа в залата на „Позитано“ 20, етаж 1, ще се проведе заседание на Градската конференция на Софийската организация на БСП. \r\n \r\n*** \r\n \r\nОт 18.00 часа във фоайето пред зала „София“ на Столична библиотека ще се състои изложба на маски от колекцията на Театър Но „Ямамото“ и икебана от школата „Кагецу“. \r\n \r\n*** \r\n \r\nОт 18.00 часа в Театър „Българска армия“, зала „Миракъл“, ще се състои представяне на книгата на проф. Валентин Мутафчиев - книга „Гражданин с безсмислен вот“. \r\n \r\n*** \r\n \r\nОт 18.30 часа ще се състои откриването на първата динамична изложба в галерия „Сердика“ на Женски пазар. \r\n \r\n*** \r\n \r\nОт 11.00 часа в Апелативен съд – Бургас председателят на Апелативен съд – Бургас съдия Деница Вълкова ще проведе редовния брифинг с журналисти. Темата на срещата е процедурата за определяне на съдебни заседатели за мандат 2020 г.  – 2024 г. за бургаски съдебен район. \r\n \r\n*** \r\n \r\nОт 18.00 часа в зала 110 на БСУ ще се проведе демоурок по програмиране . \r\n \r\n*** \r\n \r\nОт 18.30 часа в Еврейския културен дом на ул. „Митрополит Симеон” 24 ще се проведе концерт на староеврейски език.  \r\n \r\n*** \r\n \r\nОт 13.30 часа в Юнашкия салон във Варна ще се проведе информационна среща, на която ще бъде разяснено как варненски културни институции могат да кандидатстват за финансиране по Програмата „Културно предприемачество, наследство и сътрудничество“ по Финансовия механизъм на Европейското икономическо пространство. В събитието ще се включи зам.-министърът на културата Амелия Гешева. \r\n \r\n*** \r\n \r\nОт 17.30 часа от Детски кът - Варна ще започне карнавално шествие По случай 15-ото издание на Световен Фестивал на Анимационния Филм, Детски кът - Варна \r\n \r\n*** \r\n \r\nОт 14.00 часа кметът на Общината Огнян Ценков ще направи обиколка на асфалтирани през месец септември междублокови пространства в жилищни комплекси \r\n \r\n*** \r\n \r\nОт 17.30 часа в залата на Община Дупница ще се проведе публично обсъждане на отчета за изпълнение на Общинския бюджет за 2018 година. \r\n \r\n*** \r\n \r\nОт 11.00 часа в зала 202 в сградата на Областната администрация в Кърджали ще се проведе брифинг във връзка със Седмицата на пожарната безопасност и професионалния празник на пожарникарите.  \r\n \r\n*** \r\n \r\nОт 11.00 часа  пред Костницата в Скобелев парк музей ще се проведе отбелязване на 142 години от Третия кървав щурм за освобождението на Плевен. \r\n \r\n*** \r\n \r\nОт 11.30 часа в залата на отдел „Държавен архив” – Плевен на ул. „Стоян Заимов” 3 ще се проведе пресконференция, организирана от отдел „Държавен архив“ – Плевен, при Дирекция „Регионален държавен архив“ – Монтана, с участието на доц. д-р Михаил Груев – председател на Държавна агенция „Архиви” за стартиране и представяне на проект „Позитивни спомени от старите негативи“.  \r\n \r\n*** \r\n \r\nВ 09.30 часа в зала 1 на Окръжния съд ще се проведе заседание по делото срещу Халина М. П., обвинена в това, че е избегнала установяването и плащането на данъчни задължения по ЗДДС в особено големи размери – 469 275 лв. \r\n \r\n*** \r\n \r\nВ 10.00 часа в зала 5 на Окръжния съд ще се проведе заседание по делото срещу Симеон П. и Явор Ч., обвинени в притежание и разпространение на високорискови наркотични вещества.  \r\n \r\n*** \r\n \r\nВ 10.00 часа в долно фоайе на Драматичен театър - Пловдив ще се проведе пресконференция за 23-тото издание на Есенния театрален фестивал „Сцена на кръстопът\".  \r\n \r\n*** \r\n \r\nОт 10.00 часа в сградата на Регионална дирекция „Пожарна безопасност и защита на населението“ на ул. „Преслав“ ще се състои официално отдаване на почит към паметта на загиналите при изпълнение на служебните си задължения пожарникари и поднасяне на венец пред паметната плоча. \r\n \r\n*** \r\n \r\nОт 10.30 часа в пресклуба на БТА адв. Георги Колев от Земеделски съюз „Ал. Стамболийски\" ще представи кандидатът за кмет за предстоящите местни избори за район „Източен\".  \r\n \r\n*** \r\n \r\nВ 11.00 часа пред сцената на FLUCA ще се състои пресконференция по повод XIV-ото издание на НОЩ Пловдив с неговите събития, лица и партньори. В присъствието на организатори, партньори и артисти. \r\n \r\n*** \r\n \r\nВ 11.00 часа на ул. „Любен Каравелов” 26 ще се състои откриването на нов корпус на Медицинския университет.  \r\n \r\n*** \r\n \r\nВ 15.00 часа в зала 5 на Окръжния съд ще се проведе заседание по делото срещу Димитър Ш., обвинен в притежание с цел разпространение на високорискови наркотични вещества  \r\n \r\n*** \r\n \r\nОт 9.00 часа в зала „Панорама\" ще се проведе извънредно заседание на Общинския съвет. \r\n \r\n*** \r\n \r\nОт 11.00 часа в село Дебелт ще се състои представяне на проекта „Древен шепот - креативен отзвук“. \r\n \r\n*** \r\n   \r\nОт 10.00 часа в зала 203 на Общината ще се проведе редовен брифинг.  \r\n \r\n*** \r\n   \r\nОт 11.30 часа в Националния пресклуб на БТА ще се състои пресконференция на ръководството на „Фикосота“.", "date": "2019.09.11", "title": "Предстоящи събития в страната за 11 септември (Агенция „Фокус“)"}
{"url": "http://www.focus-news.net/news/2019/09/11/2697394/prezidentat-rumen-radev-shte-se-sreshtne-s-ministara-na-vanshnite-raboti-na-gartsiya-nikolaos-dendias.html", "text": "От 17.00 часа на „Дондуков“ 2 президентът Румен Радев ще се срещне с министъра на външните работи на Република Гърция Николаос Дендиас. Това съобщиха от  Прессекретариата на държавния глава .", "date": "2019.09.11", "title": "Президентът Румен Радев ще се срещне с министъра на външните работи на Гърция Николаос Дендиас"}
{"url": "http://www.focus-news.net/news/2019/09/11/2697399/pravitelstvoto-shte-obsadi-odobryavane-proekt-na-zakon-za-izmenenie-i-dopalnenie-na-zakona-za-ministerstvoto-na-vatreshnite-raboti.html", "text": "Правителството ще обсъди одобряване проект на закон за изменение и допълнение на Закона за Министерството на вътрешните работи. Това предвижда  дневният ред  на днешното правителствено заседание. Кабинетът ще обсъди и доклад за напредъка по изпълнението на решение № 436 на Министерския съвет от 2017 г. за приемане на списък с набори от данни по приоритетни области, които да се публикуват в отворен формат на портала за отворени данни. Министрите ще разгледат и проект на решение за изменение и допълнение на националния план за разпределение на радиочестотния спектър. В дневния ред се предвижда и гласуване на проект на постановление за преобразуване на Общинския културен институт етнографски музей на открито „Етър” - Габрово, в Регионален етнографски музей на открито „Етър“ – Габрово. Правителството ще гласува и приемане на доклад за касовото изпълнение на Консолидираната фискална програма за първото полугодие на 2019 г. Точка в дневния ред на днешното заседание е и проект на постановление за одобряване на допълнителни разходи/ трансфери за 2019 г. за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г. Министрите ще обсъдят и одобряване на допълнителни разходи/ трансфери по бюджета на Министерството на отбраната за 2019 г. за изплащане на минимални диференцирани размери на паричните средства за физическо възпитание и спорт. На правителственото заседанието ще бъде обсъдено и предложение до Народното събрание за ратифициране на Конвенцията на Съвета на Европа за кине-матографичната копродукция (ревизирана) 30 януари 2017 г., Ротердам, подписана от името на Република България на 12 юни 2019 г. в Страсбург. Кабинетът ще разгледа и доклад за дейността на Координационния съвет по концесиите през 2018 г. В дневния ред е включена и точка за проект на постановление за изменение и допълнение на Правилника за прилагане на Закона за Държавна агенция „Национална сигурност”.", "date": "2019.09.11", "title": "Правителството ще обсъди одобряване проект на закон за изменение и допълнение на Закона за Министерството на вътрешните работи"}
{"url": "http://www.focus-news.net/news/2019/09/11/2697395/parlamentat-shte-razgleda-godishniya-doklad-za-sastoyanieto-na-natsionalnata-sigurnost-na-balgariya.html", "text": "Парламентът ще разгледа годишния доклад за състоянието на националната сигурност на България. Това предвижда седмичната проектопрограма за работа на  Народното събрание .  Докладът е за 2018 г. Документът трябва да бъде приет с решение на Народното събрание. Такива са разпоредбите на Закона за държавна агенция „Национална сигурност“. В Закона е разписано, че председателят на агенцията представя на Министерския съвет ежегодно до 31 март годишен доклад за дейността на агенцията, а кабинетът от своя страна да го внася в Народното събрание. Депутатите ще разгледат на първо четене и промени в Законa за местното самоуправление и местната администрация. Измененията са внесени от съпредседателя на ПГ на „Обединени патриоти“ Искрен Веселинов и народния представител от ГЕРБ и зам.-председател на парламента Емил Христов. Предложените промени създават правна възможност, а не задължение, общините да изграждат звена за контрол по изпълнението на актовете на общинския съвет и на кмета на общината. На вниманието на народните представители се поставя и ратификацията на Протокола за изменение на Конвенцията за защита на лицата при автоматизираната обработка на лични данни. След пленарния ден ще заседават 12 парламентарни комисии.", "date": "2019.09.11", "title": "Парламентът ще разгледа годишния доклад за състоянието на националната сигурност на България"}
{"url": "http://www.focus-news.net/news/2019/09/11/2697397/vitsepremierat-ekaterina-zaharieva-shte-se-sreshtne-s-ministara-na-vanshnite-raboti-na-gartsiya-nikolaos-dendias.html", "text": "Вицепремиерът и министър на външните работи Екатерина Захариева ще се срещне с министъра на външните работи на Република Гърция Николаос Дендиас в МВнР. Това съобщиха от пресцентъра на  Министерството на външните работи . \r\nНиколаос Дендиас, който пое поста на външен министър на 9 юли 2019 г., е на първо посещение у нас.  \r\nЕкатерина Захариева ще се срещне с Николаос Дендиас за разговор на четири очи в 11.30 часа, в 11.50 часа ще се състоят пленарни разговори между двете делегации, а в 12.45 часа двамата министри ще направят изявления пред медиите.   \r\nБългария и Гърция са стратегически партньори. Двете страни ще отбележат 140 г. от установяване на дипломатически отношения през 2020 г.  \r\nГърция е сред първите пет най-значими инвеститори в България. За първото тримесечие на 2019 г. стокообменът между двете държави е отбелязал ръст от 6.8% в сравнение със същия период на миналата година и е достигнал 817.1 млн. евро.", "date": "2019.09.11", "title": "Вицепремиерът Екатерина Захариева ще се срещне с министъра на външните работи на Гърция Николаос Дендиас"}
{"url": "http://www.focus-news.net/news/2019/09/11/2697401/sbornik-s-neizvestni-spomeni-i-izsledvaniya-za-nikolay-haytov-shte-bade-predstaven-v-kluba-na-narodniya-predstavitel-v-narodnoto-sabranie.html", "text": "Сборник с неизвестни спомени и изследвания за Николай Хайтов ще бъде представен от 11.30 часа в Клуба на народния представител в Народното събрание. Това съобщиха от пресцентъра на  ПП НФСБ .  \r\nПрез годините във вестник „Десант\" – издание на ТВ СКАТ,  са публикувани множество статии, посветени на личността, творчеството, изследванията и обществените дела на Николай Хайтов. Една голяма част от тях са обнародвани единствено на страниците на вестника, заедно със снимки от личния архив на авторите, които също виждат бял свят за първи път в националния седмичник „Десант“.  \r\nИменно тези спомени, разказани от първо лице, са намерили място между кориците на сборника „Живи разкази за Николай Хайтов\", посветен на 100-годишнината от неговото рождение.  \r\nНякои от авторите, включени в изданието, вече не са между живите, което прави тази книга особено ценно и уникално свидетелство за едно неотдавна отминало време, в което присъствието на Хайтов е било така осезателно.", "date": "2019.09.11", "title": "Сборник с неизвестни спомени и изследвания за Николай Хайтов ще бъде представен в Клуба на народния представител в Народното събрание"}
{"url": "http://www.focus-news.net/news/2019/09/11/2697402/sofiya-kolona-ot-tovarni-avtomobili-se-e-obrazuvala-na-mosta-kam-prohoda-vitinya-v-posoka-varna.html", "text": "Колона от товарни автомобили се е образувала на моста към прохода Витиня в посока Варна, съобщи  слушател на Радио „Фокус“ . По думите му причината е аварирал ТИР.", "date": "2019.09.11", "title": "София: Колона от товарни автомобили се е образувала на моста към прохода Витиня в посока Варна"}
{"url": "http://www.focus-news.net/news/2019/09/11/2697398/sport-elitsa-kostova-se-klasira-za-vtoriya-krag-na-turnira-po-tenis-za-zheni-v-meytar.html", "text": "Елица Костова се класира за втория кръг на турнира по тенис за жени в израелския град Мейтар. Поставената под номер пет българка се наложи с 6:3, 6:0 над Илона Чиорайе от Румъния в двубой, продължил 66 минути. Във втория кръг Костова ще играе срещу Шанел Симъндс от Южна Африка. \r\nИзабелла Шиникова също победи с 4:6, 7:6, 6:1 Джоди Анна Бурад от Великобритания и в следващия етап на надпреварата ще играе срещу  Юлия Глушко от Израел или Юлия Хатука от Беларус.", "date": "2019.09.11", "title": "Спорт: Елица Костова се класира за втория кръг на турнира по тенис за жени в Мейтар"}
{"url": "http://www.focus-news.net/news/2019/09/11/2697400/sofiya-v-grada-shte-bade-ofitsialno-otkrita-renoviranata-sgrada-na-peta-rspbzn.html", "text": "В града ще бъде официално открита реновираната сграда на Пета РСПБЗН. Това съобщиха от пресцентъра на  МВР . Събитието ще се проведе от 14.00 часа в район „Подуяне“ на ул. „Ал. Екзарх“ 44. В рамките на извършените ремонтни дейности на стойност за около 80 хил. лева са сменени покривът и дограмата на сградата, изградена е абонатна станция и е извършено външно боядисване. Сумата за реновирането е осигурена от бюджета на Министерството на вътрешните работи.  \r\nСградата на тази пожарна служба е построена в периода 1947 – 1950 година. В нея работят 75 огнеборци, които обслужват 160 хиляди жители от две столични общини - Слатина и Подуяне.", "date": "2019.09.11", "title": "София: В града ще бъде официално открита реновираната сграда на Пета РСПБЗН"}
{"url": "http://www.focus-news.net/news/2019/09/11/2697396/a1-on-makedoniya-sreshtata-mezhdu-zaev-i-mitskovski-prodalzhi-do-kasna-nosht-nyama-postignati-rezultati.html", "text": "Лидерската среща между премиера на Северна Македония и лидер на управляващия СДСМ и опозиционния лидер Християн Мицковски от ВМРО-ДПМНЕ започна в 20:00 часа местно време във вторник (21:00 часа българско време) и продължи до около 02:30 часа, без да бъде обявен официалният й край, отбелязва скопската електронна медия  A1 On . \r\nСлед края на преговорите бе разпространено малко информация, но стана ясно, че двете страни не са успели да съгласуват позициите си за Закона за прокуратурата, който ще регламентира статута на Специализирана прокуратура. \r\nПреговарящият екип на правителството информира, че основната цел на опозицията е да не се продължават делата на СП, т.е. подсъдимите да не отговарят пред съдебните органи. За правителството обаче това означава, че въпросът е приключен, защото с прехвърлянето на делата на СП към главния прокурор те вече не зависят от политическите споразумения, а само от независимата съдебна институция. \r\nВМРО-ДПМНЕ не предостави точна информация относно изхода на преговорите. \r\nСрещата между правителството и опозицията се организира половин година, след като работните групи не успяха да намерят взаимно приемливи решения на Закона за СП, които да бъдат приети в парламента с мнозинство от две трети от депутатите. \r\nМеждувременно специалният прокурор Катица Янева, която е в ареста по делото „Рекет\", поиска от Прокуратурата да поеме всички дела от СП. Прокуратурата прие предложението, но имаше много съмнения как ще протече този процес. \r\n \r\n Тереза Герова", "date": "2019.09.11", "title": "A1 On (Македония): Срещата между Заев и Мицковски продължи до късна нощ, няма постигнати резултати"}
{"url": "http://www.focus-news.net/news/2019/09/11/2697403/vecher-makedoniya-nyama-napredak-pri-pregovorite-mezhdu-vlast-i-opozitsiya.html", "text": "Източници от преговарящите екипи на управляващия в Скопие СДСМ и опозиционната ВМРО-ДПМНЕ разкриват, че не е постигнат напредък в преговорите за съдбата на Специализираната прокуратура (СП), съобщава електронното издание на македонския вестник  „Вечер“  . \r\nСрещата започна в 20:00 часа местно време (21:00 часа българско време). В парламента дойдоха премиерът Зоран Заев, министър Рената Дескоска, съветника на министър-председателя Боян Маричич, Соня Мираковска. Опозицията бе представена от лидера на ВМРО-ДПМНЕ Християн Мицковски и Тони Менкиноски.  \r\nЗаради съкратените срокове се очакваше Закона за Прокуратурата да бъде приет най-късно до 15 септември. За да бъде утвърден се изисква мнозинство от две трети от депутатите в парламента. \r\nСлед края на преговорите в ранните часове на деня бе разпространено малко информация, но стана ясно, че двете страни не са успели да съгласуват позициите си за Закона за прокуратурата, който ще регламентира статута на Специализирана прокуратура. \r\n \r\n Тереза Герова", "date": "2019.09.11", "title": "„Вечер“ (Македония): Няма напредък при преговорите между власт и опозиция"}
{"url": "http://www.focus-news.net/news/2019/09/11/2697404/api-ot-1000-chasa-do-1500-chasa-dvizhenieto-shte-e-v-edna-lenta-v-tunel-trayanovi-vrata-na-am-trakiya-v-posoka-burgas.html", "text": "От 10.00 часа до 15.00 часа ще бъде ограничено движението в изпреварващата лента в тунел „Траянови врата“ на АМ „Тракия“ в посока Бургас. Това съобщиха от пресцентъра на  Агенция „Пътна инфраструктура“ . Ще се извършва ремонт на противопожарната система. Трафикът ще се осъществява в активната лента. От 12.30 часа до 15.00 часа ремонтните дейности ще са в активната лента, а движението ще е в изпреварващата. \r\nНеобходимо е шофьорите да карат внимателно и със съобразена скорост, като спазват стриктно поставената пътна сигнализация.", "date": "2019.09.11", "title": "АПИ: От 10.00 часа до 15.00 часа движението ще е в една лента в тунел „Траянови врата“ на АМ „Тракия“ в посока Бургас"}
{"url": "http://www.focus-news.net/news/2019/09/11/2697406/denyat-11-septemvri-v-balgarskata-istoriya.html", "text": "На тази дата през 1877 г. в хода на Руско-турската освободителна война започва вторият етап на третата атака на Плевен. Тогава се състои непосредственият щурм на града. През 1924 г. започва Татарбунарско въстание в българските райони на Бесарабия срещу румънския режим, организирано от Коминтерна и жестоко потушено от румънската армия. На същата дата през 1940 г. в Добрич е учреден Централен добруджански комитет за подпомагане на установяването на българската власт в Южна Добруджа. През 1960 г. приключват XVII олимпийски игри  в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране. \r\n \r\n \r\n 2002 г.  \r\nПрезидентът Георги Първанов участва в официална възпоменателна церемония на ООН във връзка с годишнината от атентатите на 11 септември, която се провежда в Ню Йорк. Българският президент провежда многобройни срещи, между които са с Джордж Сорос, с проф. Джефри Сакс, с представители на Американския еврейски комитет и на българския Уолстрийт клуб. \r\n \r\n \r\n 1986 г.  \r\nГърция и България подписват декларация за приятелство, добросъседство и сътрудничество. \r\n \r\n \r\n 1960 г.  \r\nПриключват XVII олимпийски игри, състояли се в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране. \r\n \r\n \r\n 1940 г.  \r\nВ Добрич е учреден Централен добруджански комитет за подпомагане на установяването на българската власт в Южна Добруджа. \r\nС подписването на Крайовския договор от 7 септември 1940 г. Южна Добруджа се връща на България. Южна Добруджа е включена в границите на Румъния след сключения на 28 юли 1913 г. Букурещки мирен договор, с който се слага край на Междусъюзническата война - 1913 г. Румъния получава Южна Добруджа, Сърбия – Вардарска Македония, с изключение на Струмица, Гърция – Егейска Македония. Договорът е сключен между България, от една страна, и Румъния, Гърция, Сърбия и Черна гора – от друга. Отношенията с Турция се уреждат с отделен мирен договор. Тези два договора очертават първата национална катастрофа за България. След подписването на тези договори, за България, от придобивките, получени след Балканската война 1912–1913 г., остават земите между реките Струма и Места в Западна Тракия. \r\nСлед сключването на Ньойски мирен договор от 27 ноември 1919 г., с който се слага край на Първата световна война, Южна Добруджа остава в границите на Румъния. \r\n \r\nСпоред Крайовският договор границата между двете държави отново се възстановява такава, каквато е била през 1913 г. Договорена е размяна на българите от Тулчански и Кюстенджански окръг срещу румънски колонисти от Силистренски и Калиакренски окръзи. Тази размяна трябва да се осъществи до 3 месеца след ратифицирането на договора. Останалото българско население в Румъния и румънско население в България извън посочените окръзи може да се изсели в продължение на 1 година. Според договора българското правителство се задължава да изплати на Румъния 1 000 000 леи като обезщетение за изоставените румънски имоти. Създадена е българо-румънска комисия с център Гюргево, която да следи за уреждането на всички възникнали във финансово и правно отношение въпроси. Този договор е безспорен дипломатически успех на българската външна политика. По мирен начин в годините на Втората световна война 1939–1945 г. България успява да си върне територия. \r\n \r\n \r\n 1924 г.  \r\nЗапочва Татарбунарско въстание в българските райони на Бесарабия срещу румънския режим, организирано от Коминтерна и жестоко потушено от румънската армия. \r\nПрез 1861 г. над 20 000 българи от румънската част на Бесарабия се преселват в Русия и получават земя в Таврия на мястото на напусналите този край ногайци. Преселниците от Бесарабия поставят началото на друга българска общност - таврийските българи. \r\n \r\n \r\n 1916 г.  \r\nБългарският торпедоносец „Шумни\" се натъква на руски мини и потъва край Варна. \r\n \r\nУчастие на България в Първата световна война: В Царство България започва мобилизация на българската армия за Първата световна война. \r\n \r\n \r\n 1877 г.  \r\nВ хода на Руско-турската освободителна война започва вторият етап на третата атака на Плевен. Тогава се състои непосредственият щурм на града. \r\nПърва атака срещу Плевен е проведена на 20 юли 1877 г., като руските части са отблъснати. Долнодунавският отряд достига линията Черна вода–Кюстенджа, Добруджа. На 30 юли 1877 г. oтрядът на ген. Н. Криденер осъществява втората атака срещу Плевен. Тя е отблъсната, като загубите от руска страна са 7032 души. На 2 септември Военният съвет, свикан от Главната квартира на руската армия в с. Пордим, Плевенско, приема плана за третата атака на Плевен. В с. Пордим пристига и румънският княз Карол. Първият етап започва на 7 септември със засилена артилерийска подготовка. \r\n \r\n \r\n На тази дата умират:    \r\n \r\n 1993 г.  \r\nУмира Марко Недялков (М. Н. Христов) – български писател, поет. Роден е на 15 септември 1931 г. в с. Овчи кладенец, Ямболско. Следва българска филология в Софийския университет “Св. Климент Охридски” в периода 1951-1957 г. Той е един от учредителите на Кабинета на младия писател при СБП. Дебютира със стихове през 1951 г. Автор е на книгите: \"Рачо Ковача\" (1973 г.), \"С гласа на Балкана. Есета\" (1974 г.), \"След хиляда години раздяла. Любовна лирика\" (1974 г., 1993 г.), \"Разузнавачи. Разкази\" (1975 г.), \"Усмивката на моя ден\" (1975 г.), \"Зорницата за мама плаче\" (1980 г.), \"Стрелчански балади\" (1981 г.), \"Куцото Ване. Повест за деца\" (1984 г.), \"Живот - сълза неутешима\" (1986 г.), \"Колко малко се учим от птиците\" (1988 г.), \"Моят и твоят приятел Пеньо Пенев. Спомени\" (1989 г.), \"Думи за Денчо Знеполски\" (1990 г.). \r\n \r\n \r\n 1978 г.  \r\nУмира Георги Иванов Марков – български писател белетрист, драматург, журналист. Роден е на 1 март 1929 г. с. Княжево, Софийско. Произведенията му изследват пораженията, които тоталитарната система нанася върху обществото. В емиграция писателят работи в Би Би Си и “Свободна Европа”, откъдето излъчва в ефир “Задочни репортажи за България” (репортажите и есетата - “биография на политическия режим в България”, са издадени след 1989 г.). Убит е по политически причини. На 7 септември 1978 г. в Лондон, на моста \"Ватерло\", е извършено нападение срещу него. На следващия ден състоянието му се влошава и той постъпва в болница, където на 11 септември умира. Причината за смъртта му е отравяне с рицин. \r\n \r\n \r\n \r\n На тази дата са родени:    \r\n \r\n 1951 г.  \r\nРодена е Валентина Димитрова Радинска – българска поетеса. Следва българска филология в СУ “Св. Климент Охридски” в периода 1969-1971 г. Завършва Литературния институт \"Максим Горки\" в Москва през 1976 г. От 1979 г. е редактор в СИФ \"Бояна\". От 2000 г. е главен редактор на сп. \"Европа 2001\". Член е на българския ПЕН клуб. В годините от 1998 г. до 2001 г. е член на НСРТ. Превежда стихове и проза от Б. Золотарьов, В. Сипов, М. Цветаева, А. Ахматова, Б. Ахмадулина, Юнна Мориц, Силва Капитукян и др. През 1998 г. получава наградата \"Мара Белчева\" за цялостно творчество. Автор е на книгите: \"Към мен върви човек\" (1977 г.), \"Нощна книга\" (1983 г.), \"Не\" (1989 г.), \"Чистилище\" (1992 г.), \"Поне 66 избрани и нови стихове\" (2001 г.). \r\n \r\n \r\n 1922 г.  \r\nРоден е Димитър Методиев (Д. М. Христов) – български поет. Следва агрономство в Софийския университет в периода 1941-1944 г. Участва в Отечествената война. Кмет на Белово е в периода 1946-1947 г. и директор на фабрика “Родопи” от 1947 г. до 1948 г. Следва журналистика в Уралския институт “Максим Горки” в Свердловск в годините между 1948-1950 г. Завършва Московския литературния институт “М. Горки” през 1953 г. Работи като редактор в редица издания. Член е на ЦК на БКП от 1976 г. Член е на СБП. Носител е на украинската литературна награда “Максим Рилски” (1974 г.) и на международната награда “Солензара” (1982 г., Франция). Автор е на съчиненията: “На щурм” (1945 г.), “Димитровско племе” (роман в стихове, 1951 г.), “Страна на мечтите” (поема, 1956 г.), “Шумят тополите” (1958 г.), “Така ще си умра” (1961 г.), “Затварянето на кръга” (1967 г.), “Великото преселение” (1970 г.), “И всичко пак ще се повтаря” (1975 г.), “В часа на есенната яснота” (1977 г.), “Монолози по пътя” (1979 г.), “И мирис сладък…” (1980 г.), “Песен за генералната линия” (1981 г.), “Душата ми е пълна с теб” (1984 г.), “Антология Манускрипта” (1985 г.), “Реките, от които пих вода” (1985), “Лиричен дневник” (1988 г.). Умира на 19 юли 1995 г. в София. \r\n \r\n \r\n 1920 г.  \r\nРоден е Иван Маринов Братанов – български актьор. В периода 1943-1944 г. е концлагерист в Белене. В киното дебютира през 1954 г. с \"Песен за човека\" на Б. Шаралиев. Участва в: \"Септемврийци\" (1954 г.) и \"Неспокоен път\" (1955 г.). Снима се в: \"Границата\" (1954 г.), \"Тайната вечеря на седмаците\" (1957 г.), \"Гераците\" (1958 г.), \"Командирът на отряда\" (1959 г.), \"В тиха вечер\" (1960 г.), \"Бедната улица\" (1960 г.), \"Първи урок\" (1960 г.), \"Стубленските липи\" (1960 г.), \"Тютюн\" (1962 г.), \"Веригата\" (1964 г.), \"Паролата\" (1965 г.), \"Вечен календар\" (1966 г.), \"Горещо пладне\" (1966 г.), \"Най-дългата нощ\" (1967 г.), \"Привързаният балон\" (1967 г.), \"Шибил\" (1968 г.), \"Свобода или смърт\" (1969 г.). Носител е на множество награди: Национална награда на мира за \"Песен за човека\" (1955 г.), Медал за актьорска игра (Мито) за филма \"Неспокоен път\" на Международния кинофестивал (Венеция). Умира на 30 януари 1968 г. \r\n \r\n \r\n 1890 г.  \r\nРоден е Петър Осоговец (псевдоним на Петър Лазаров Петков) – български писател, ентомолог. Следва естествени науки в София и Загреб. Завършва образованието си през 1914 г. в София. Работи като учител в Бургас и Самоков и като директор на Ихтиманската гимназия. Асистент е по зоология във Физико-математическия факултет на СУ “ Св. Климент Охридски” от 1918 г. до 1925 г. От 1925 г. е доцент, а от 1930 г. - професор в Агрономическия факултет. Член е на Българското природоизпитателно дружество, на Българското ентомологическо дружество, на Хърватското природоизпитателно дружество. Публикува повече от 50 научни труда в български и чуждестранни вестници и списания. Автор е на импресии и размишления - \"Безмълвният Париж\" (1941 г.), а също и на съчиненията: \"Безмълвният Париж\" (1941 г.), \"Ентомология. Лекции\" (1942 г.), \"Горска зоология\" (1943 г.), \"Гьоте като природоизпитател\" (1943 г.), \"1000 рецепти. Полезни съвети по всички отрасли на земеделието\" (1945), \"Зоология\" (1947, 1948, 1964, 1970 г.), \"Приложна зоология\" (1950 г. и др.), \"Курс по физиология на селскостопанските животни с основи на анатомията\" (1956 г., в съавторство), \"Нашите млади питомци\" (1961 г.), \"Следи из планините\" (1960 г.). Умира на 20 юни 1972 г. в София. \r\n \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.11", "title": "Денят 11 септември в българската история"}
{"url": "http://www.focus-news.net/news/2019/09/11/2697409/afp-shindzo-abe-naznachi-novi-ministri-za-vanshnite-raboti-i-otbranata.html", "text": "Министър-председателят на Япония Шиндзо Абе обяви планираните промени в кабинета в Токио, като нови министри за външните работи и отбраната и определи изгряваща политическа звезда за министър на околната среда, предава  AFP . \r\nТошимицу Мотеги бе избран за нов външен министър, заменяйки Коно Таро, който бе преместен в ресора отбрана. Шинджиро Коизуми, 38-годишният син на бившия премиер Юничиро Коизуми, беше назначен за министър на околната среда. \r\n \r\n Тереза Герова", "date": "2019.09.11", "title": "AFP: Шиндзо Абе назначи нови министри за външните работи и отбраната"}
{"url": "http://www.focus-news.net/news/2019/09/11/2697407/kathimerini-gratskiyat-premier-shte-se-sreshtne-s-turskiya-prezident-v-nyu-york.html", "text": "Министър-председателят на Гърция Кириакос Мицотакис ще се срещне с турския президент Реджеп Тайип Ердоган в кулоарите на 74-ата сесия на Общото събрание на ООН, която ще се проведе в Ню Йорк в периода между 17 и 30 септември, съобщава електронното издание на атинския ежедневник  Kathimerini . \r\nВ хода на преговорите двамата лидера ще обсъдят засиленото напрежение в Източното Средиземноморие и действията на Турция в Изключителната икономическа зона (ИИЗ) на Кипър и в района на Фамагуста в северната част на разделения остров. \r\nИзказвайки се по-рано във вторник по време на посещение на президента на Република Кипър Никос Анастасиадес, Мицотакис критикува Турция за отприщването на напрежение на острова, подчертавайки, че с действията си Анкара се изолира в международен план. \r\nДвамата лидери отново подчертаха „абсолютната си воля за възобновяване на съществените преговори, които ще доведат до жизнеспособно и функционално решение на кипърския въпрос“. \r\n. \r\n Тереза Герова", "date": "2019.09.11", "title": "Kathimerini: Гръцкият премиер ще се срещне с турския президент в Ню Йорк"}
{"url": "http://www.focus-news.net/news/2019/09/11/2697408/api-po-narezhdane-na-mvr-se-ogranichava-dvizhenieto-na-mps-nad-12-t-po-am-hemus-v-posoka-sofiya-poradi-patnotransportno-proizshestvie-na-pat-i-1-sofiya-botevgrad.html", "text": "По нареждане на МВР се ограничава движението на МПС над 12 т по АМ \"Хемус\" в посока София поради пътнотранспортно произшествие на път I-1 София - Ботевград. Това съобщиха от пресцентъра на  Агенция „Пътна инфраструктура“ . Тежкотоварните автомобили движещи се по път I-4 В. Търново - София и по път I-3 Плевен - София се спират на територията на област Ловеч в района на Ябланица. \r\nТежкотоварните автомобили, които се движат по път I-1 Видин - Монтана - Враца - София се отклоняват по път II-16 Ребърково - Нови Искър - София.", "date": "2019.09.11", "title": "АПИ: По нареждане на МВР се ограничава движението на МПС над 12 т по АМ \"Хемус\" в посока София поради пътнотранспортно произшествие на път I-1 София - Ботевград"}
{"url": "http://www.focus-news.net/news/2019/09/11/2697405/manol-genov-bsp-predi-plenarnoto-zasedanie-pg-na-bsp-za-balgariya-shte-reshi-dali-da-poiska-izslushvane-na-premiera-boyko-borisov-za-shpionskiya-skandal.html", "text": "Преди пленарното заседание ПГ на „БСП за България“ ще реши дали да поиска изслушване на премиера Бойко Борисов за шпионския скандал. Това каза народният представител от ПГ на „БСП за България“ и член на Изпълнителното бюро на БСП Манол Генов в сутрешния блок на  БСТВ .  „Може би ще има интересен ден днес по отношение на подобен тип събития. Който има сантимент и се интересува, нека ги наблюдава и да види тяхното развитие“, каза още той. На въпрос дали целта на този скандал е свързан с изборите, Генов коментира:  „Има различни версии. В България от 1918 г. до 1944 г. все сме в \"гражданска война\". Това са все едни години в българската история, в които рязко има противопоставяне вътре в обществото. Може би с този скандал се цели една голяма част от десните избиратели да прелеят към управляващата партия ГЕРБ. Това го казвам като хипотеза. Изконно и в корените си тези избиратели не са от хората, които питаят най-добри чувства към Русия“, каза Манол Генов. Той припомни за акциите на 9 септември. По думите му противопоставянето в българското общество не е най-добрият вариант и ход в политическия живот. „Нека да видим доказателствата, които прокуратурата и службите ще извадят за тези обвинени, защото мен повече ми прилича на сглобен икономически шпионаж\", поясни народният представител и член на Изпълнителното бюро. Според него по-скоро става въпрос за някакви търговски отношения между определени субекти. \"Добре, че има все още български съд, който обективно и независимо, бих казал, решава такива казуси, защото в крайна сметка прокуратурата си е прокуратура, обвинението си е обвинение, но съдът е този, който правораздава по Конституцията в нашата държава“, коментира още Манол Генов.", "date": "2019.09.11", "title": "Манол Генов, БСП: Преди пленарното заседание ПГ на „БСП за България“ ще реши дали да поиска изслушване на премиера Бойко Борисов за шпионския скандал"}
{"url": "http://www.focus-news.net/news/2019/09/11/2697410/shte-se-provede-zasedanie-na-gradskata-konferentsiya-na-sofiyskata-organizatsiya-na-partiyata.html", "text": "Ще се проведе заседание на Градската конференция на Софийската организация на БСП, съобщиха от пресцентъра на  БСП - София . На заседанието ще бъде обсъдена и приета предизборната платформа на организацията за местните избори. Конференцията ще определи кандидата за кмет на София. Ще бъде избран водач и ще бъде подредена листата за общински съветници от „БСП за България“. \r\nФорумът ще се проведе от 16.00 часа в залата на „Позитано“ №20, етаж 1.", "date": "2019.09.11", "title": "Ще се проведе заседание на Градската конференция на Софийската организация на партията"}
{"url": "http://www.focus-news.net/news/2019/09/11/2697415/sliven-uchebni-strelbi-se-provezhdat-na-poligon-batmish.html", "text": "Учебни стрелби се провеждат на полигон „Батмиш”, съобщиха от пресцентъра на  Община Сливен . По информация на Военно формирование 22 220, във връзка с разпределението и реда за използване на учебните полигони и стрелбищата за подготовка на военните формирования и организациите извън въоръжените сили, планирани стрелби на Огневи комплекс „Батмиш“ край Сливен ще се провеждат от 08.30 до 13.30 часа днес (11 септември) и на следните дати: 13, 20, 24, 25 и 26 септември.  \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Напомня се на собствениците на ферми, че трябва да предприемат и адекватни мерки за защита на животните си.", "date": "2019.09.11", "title": "Сливен: Учебни стрелби се провеждат на полигон „Батмиш”"}
{"url": "http://www.focus-news.net/news/2019/09/11/2697411/denyat-11-septemvri-v-svetovnata-istoriya.html", "text": "В сградата на Пентагона във Вашингтон намират смъртта си още около 800 души. Терористичният атентат е извършен с четири отвлечени самолета. През 1940 г. - в Добрич е учреден Централен добруджански комитет за подпомагане на установяването на българската власт в Южна Добруджа. През 196 0 г. приключват XVII олимпийски игри  в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране. Установени са дипломатически отношения с Малта (1971 г.). 1777 г. – Британската армия, предвождана от генералите Уилям Хау и Чарлс Корнуалис, побеждават американските военни части, предвождани от генерал Джордж Вашингтон в битката при Брандиуайн, Пенсилвания и превзема Филаделфия, принуждавайки членовете на Континенталния конгрес да избягат.  1974 г. - императорът на Етиопия Хайле Селасие I е принуден да се откаже от престола. Страната е обявена за република.  \r\n \r\n \r\n 2016 г.  \r\nПровеждат се предсрочни парламентарни избори в Хърватия. Хърватска демократична общност (ХДО) печели изборите. \r\n \r\n \r\n 2015 г. \r\nНа парламентарните избори в Сингапур победа удържа управляващата Партия на народното действие. \r\n \r\nМащабни горски пожари в Индонезия довеждат до рекордно замърсяване на въздуха в Сингапур. \r\n \r\n \r\n 2014 г. \r\nКапсулата на космическия кораб „Союз ТМА-12М“ се приземява в планирания район в Казахстан на 147 км от град Джезказган. След 170 денонощия на борда на МКС на Земята се завръщат руските космонавти Александър Скворцов, Олег Артемиев и астронавтът от НАСА Стивън Суонсън. На борда на МКС остават руския астронавт Максим Сураев като командир в МКС на мястото на Суонсън, а също американския космонавт Рийд Уайсмен и европеецът Александър Херст. \r\n \r\nВ Барселона, Испания се провежда митинг в подкрепа провеждането на референдум за отделяне на Каталония. \r\n \r\n \r\n 2013 г.  \r\nКосмическият кораб Союз ТМА-08М извършва кацане в Казахстан. \r\n \r\n \r\n 2011 г.  \r\nВ Гватемала премина първият тур на президентските и парламентарните избори. На вторият тур от президентските избори останаха бившият генерал и председател на дясната „Патриотична партия“ Ото Перес Молина и бизнесменът Мануел Балдисон от партия „Обновена свободна демокрация“. \r\n \r\n \r\n 2001 г.  \r\nИзвършено е терористично нападение срещу Световния търговски център в Ню Йорк. Под рухналите небостъргачи загиват 2843 души. Предполага се, че в сградата на Пентагона във Вашингтон намират смъртта си още около 800 души. Терористичният атентат е извършен с четири отвлечени самолета. Няма оцелели от 226- имата пътници в отвлечените самолети. \r\nЧасове след нападението в различни медии по света се получават факсове и съобщения от името на терористични групировки, поемащи отговорност за атентатите. Сред споменатите имена са тези на: \"Японската червена армия\", \"Лашкар и Тайба\" (Армия на чистите). \r\nПрез април 2002 г. говорител на \"Ал Кайда\" поема отговорност за атентатите на 11 септември чрез видеозапис, от сателитната арабска телевизия Мидъл Ийст Броудкастинг Сенчър. Ал-Кайда е добре организирана ислямска терористична групировка, ръководена от Осама бин Ладен, от Саудитска Арабия. \r\n \r\n \r\n 1974 г.  \r\nИмператорът на Етиопия Хайле Селасие I е принуден да се откаже от престола. Страната е обявена за република. \r\n \r\n \r\n 1973 г.  \r\nИзвършен е военен преврат в Чили от генерал Аугусто Пиночет, който демонстративно сваля демократично избрания президент Салвадор Алиенде. Пиночет запазва властта си 17 години. \r\n \r\n \r\n 1971 г.  \r\nУстановени са дипломатически отношения с Малта. \r\nРепублика Малта е разположена на Малтийския архипелаг, съставен от три населени (Малта,Гоцо и Комино) и три необитаеми (Коминото,Филфла и Свети Павел) острова. Държавата се намира в центъра на Средиземно море южно от Италия, източно от Тунис и северно от Либия. Площта й е 316 кв. км., с население от 400 000 души. 97% са католици. Столицата е Ла Валета. Административно се разделя на 6 окръга. Парична единица - малтийска лира. \r\n \r\n \r\n 1961 г.  \r\nФормиран е Световният фонд за дивата природа. \r\n \r\n \r\n 1960 г.  \r\nПриключват XVII олимпийски игри, състояли се в Рим в периода 25 август – 11 септември. България участва с 96 спортисти и печели един златен, три сребърни и три бронзови медала и се класира на 17-то място в крайното класиране. \r\n \r\n \r\n 1940 г.  \r\nСпоред Крайовският договор границата между двете държави отново се възстановява такава, каквато е била през 1913 г. Договорена е размяна на българите от Тулчански и Кюстенджански окръг срещу румънски колонисти от Силистренски и Калиакренски окръзи. Тази размяна трябва да се осъществи до 3 месеца след ратифицирането на договора. Останалото българско население в Румъния и румънско население в България извън посочените окръзи може да се изсели в продължение на 1 година. Според договора българското правителство се задължава да изплати на Румъния 1 000 000 леи като обезщетение за изоставените румънски имоти. Създадена е българо-румънска комисия с център Гюргево, която да следи за уреждането на всички възникнали във финансово и правно отношение въпроси. Този договор е безспорен дипломатически успех на българската външна политика. По мирен начин в годините на Втората световна война 1939–1945 г. България успява да си върне територия. \r\n \r\n \r\n 1921 г.  \r\nПодписан е помирителен протокол в Женева между Временната комисия и Изпълнителния комитет на македонските братства на основата на идеята за независима Македония. \r\n \r\n \r\n 1777 г.  \r\nБританската армия, предвождана от генералите Уилям Хау и Чарлс Корнуалис, побеждават американските военни части, предвождани от генерал Джордж Вашингтон в битката при Брандиуайн, Пенсилвания и превзема Филаделфия, принуждавайки членовете на Континенталния конгрес да избягат. \r\nБитката при Брандиуайн е сражение в хода на Американската революция, състояло се около Чадс Форд, Пенсилвания, на приблизително 40 км. югозападно от Филаделфия. \r\n \r\n \r\n На тази дата умират:  \r\n \r\n 2003 г.  \r\nУмира шведският външен министър Ана Линд. Предишният ден тя е нападната с нож от неизвестен мъж, докато пазарува в хипермаркет в центъра на Стокхолм. \r\n \r\n \r\n 1979 г.  \r\nУмира Алексей Яковлевич Каплер – руски сценарист. Роден е на 1 октомври 1904 г. От 1921 г. работи с Козинцев и Трауберг във ФЕКС и играе в техните филми “Дяволското колело” (1926 г.) и “Шинел” (1926 г.), асистент е на Довженко в “Арсенал” (1929 г.). Като сценарист работи от 1928 г. Той е един от първите, създал образа на В. И. Ленин на екрана в подчертано патетично-митологичен план. По-известни филми по негови сценарии са “Тримата другари” (1935 г.), “Миньори” (1937 г.), “Ленин през Октомври” (1937 г.), “Ленин през 1918” (1939 г.), “Дзерджински” (1940 г.), “Котовски” (1943 г.), “Тя защитава родината” (1943 г.). След войната е репресиран от сталинския режим и за повече от десетилетие неговите филми са свалени от екрана. Появява се отново през 1956 г. със “Зад витрината на универмага”, “Първи радости” (1956 г.), “Необикновено лято” (1957 г.) по Федин, “Два живота” (1961 г.), “Необикновен рейс” (1961 г.), “Човекът амфибия” (1962 г.), “Приемам боя” (1966 г.), “Вяра, Надежда, Любов” (1972 г.), “Синята птица” (1976 г.). \r\n \r\n \r\n 1971 г.  \r\nУмира Никита Сергеевич Хрушчов – руски общественик, държавник, висш партиен функционер. Той е роден на 17 април 1894 г. в с. Калиновка, Курска губерния. Работник и миньор е в Донбас от 1908 г. Участва в Гражданската война (1918-1920 г.). Учи известно време в Московската промишлена академия (1929-1931 г.), след което работи в московския партиен апарат (1931-1935 г.). Той е първи секретар на московския градски партиен комитет (1935-1938 г.); първи секретар на ЦК на украинска болшевишка партия (1938 - март 1947 г.); ръководител на украинското правителство (1944-1947 г.). По време на войната като партиен комисар воюва на много фронтове и получава званието генерал-лейтенант (1943 г.). От декември 1949 г. е секретар на ЦК на ВКБ (б). От 1939 г. е член на Политбюро. След смъртта Й. В. Сталин заема неговата длъжност. Въвежда определен ред и започва да осъществява контрол върху работата на органите за държавна сигурност. Свален е от длъжност и пенсиониран по решение на Октомврийския пленум на ЦК на КПСС от 1964 г. \r\n \r\n \r\n 1677 г.  \r\nУмира Джеймс Харингтън – английски публицист, идеолог на новото дворянство и буржоазията. Той е роден на 7 януари 1611 г. С произведенията си “Република Океания” (1656 г.), “Предимствата на народното управление” (1657 г.), “Изкуството на законодателството” (1659 г.) и други се обявява срещу възстановяването на феодалната монархия в Англия. Разработва конституция, в която определя буржоазната дворянска република като най-добра форма на държавно управление в Англия и като единствен възможен начин да се защитят завоеванията на буржоазната революция (от средата на ХVII в.). През 1658-1660 г. оглавява републиканската група, която се опитва да реализира неговите идеи. Прилагайки индуктивния метод на Ф. Бейкън, доказва зависимостта на държавна форма на управление и нейните учреждения от разпределението на собствеността в обществото. \r\n  \r\n \r\n На тази дата са родени:  \r\n \r\n 1965 г.  \r\nРоден е Моби (псевдоним на Ричард Мелвил) – американски диджей, представител на техномузиката. В началото на 90-те години на ХХ в. създава ново, специфично звучене в денсмузиката, като съчетава силно китарен саунд с пънкритъм и бързата диско пулсация. Започва да свири в пънкгрупата “Vatican Commandos”. По-късно пее във “Flipper”. Учи в колеж преди да започне кариерата си на диджей в Ню Йорк. В края на 80-те и началото на 90-те години на ХХ в. записва серия от сингли. През 1991 г. използва темата от сериала “Туин Пийкс” на Д. Линч и създава “Go”, достигнал върхови позиции в класациите. След този успех Моби е поканен да направи ремикс на песни на М. Джексън, Б. Ино, “Депеш Мод”, “Ирейджър”, “Орбитъл” и др. През 1992 г. издава първия си албум “Moby”. През 1993 г. се появява сингълът “Thousand” (според Книгата на Гинес това е най-бързият сингъл - ок. 1000 удара в минута). Дискография: “Moby (Instinct)” (1992 г.); “Early Underground (Instinct) (1993 г.); “Ambient (Instinct); (1994 г.); “Everything Is Wrong (Mute/Elektra) (1995 г.); “Animal Rights (Mute/Elektra) (1996 г.); “I Like To Score (Mute/Elektra) (1997 г.); “Play (Mute/Virgin)” (1999 г.). \r\n \r\n \r\n 1940 г.  \r\nРоден е Брайън де Палма – американски режисьор. Учи в Колумбийския университет. В киното започва като документалист (\"Икар\", 1960 г.). Известност му донасят серията филми, в които съчетава детективски, фантастични и хорорелементити - \"Сестри\" (1970 г.), \"Кари\" (1976 г. ), \"Световъртеж\" (1975 г. ), \"Ярост\" (1978 г. ), \"Облечен за убийства\" (1980 г. ), \"Избухване\" (1981 г.). Снима още: \"Отмъщението\" (1982 г.), \"Белязаният\" (1983 г.), \"Автосдружение\" (1984 г.), \"Хей, миг!\" (1985 г.), \"Призракът на умните момчета\" (1986 г.), \"Недосегаемите\" (1987 г.), \"Пораженията на войната\" (1989 г.), \"Кладата на суетата\" (1990 г.), \"Възкресяването на Кайн\" (1992 г.), \"Ти си баща ми\" (1992 г.), \"Пътят на Карлито\" (1993 г.), \"Мисията невъзможна\" (1996 г.), \"Змийски очи\" (1998 г.), \"Мисия до Марс\" (2000 г.), \"Фатална жена\" (2002 г.). \r\n \r\n \r\n 1937 г.  \r\nРоден е Йосиф Кобзон - руски певец. Завършва Музикалния педагогически институт “Гнесини” (1973 г.). Пее като солист на оркестъра на Всесъюзното радио (1959-1962 г.). Народен артист на СССР (1984 г.). Преподава в Естрадния факултет към Музикалния институт в Москва. Голямо значение има сътрудничеството му с композиторите А. Пахмутова, М. Таривердиев, М. Фрадкин, Н. Богословски. Според Ян Френкел той е певец, който “създава песента”. Лауреат на Всесъюзните конкурси за естрадни артисти (1962 г., 1966 г.) и фестивала в Сопот, Полша. Получава трета награда на фестивала “Златният Орфей” (1968 г.). Изнася концерти във всички бивши социалистически страни, в Перу, Коста Рика, Уругвай, Еквадор, в някои страни на Африка. Прави концертно турне в България през 1971 г. През 1987 г. фирмата “Мелодия” издава двоен албум по случай 25-години от творческата му дейност. През 1987 г. излиза двойният албум “Песента не се разделя с теб”. През май 1995 г. гостува в България във връзка с Дните на Русия в страната, изнася концерт в София. \r\n \r\n \r\n 1935 г.  \r\nРоден е Герман Степанович Титов - руски летец космонавт, генерал-майор от авиацията (1975 г.). През 1957 г. завършва Сталинградското военноавиационно училище. Служи в авиационните части на Ленинградски военен окръг. В отряда на космонавтите влиза през 1960 г. От 6 до 7 август 1961 г. извършва втория в света космически полет на борда на космическия кораб “Восток-2”. За 25 ч. и 11 мин. корабът прави 17 обиколки около Земята, като изминава повече от 700 000 км. През 1968 г. завършва Военновъздушната инженерна академия “Н. Е. Жуковски”, през 1972 г. - Военната академия “К. Е. Ворошилов” на Генералния щаб. Делегат във Върховния съвет на СССР на VI и VII конгреси. На негово име е наречен кратер на обратната страна на Луната. \r\n \r\n \r\n 1900 г.  \r\nРоден е Семьон Алексеевич Лавочкин – руски авиоконструктор, член-кореспондент на Академията на науките на СССР (1958 г.). Завършва Московското висше техническо училище през 1927 г. От 1935 г. е главен конструктор, ръководител на конструкторско бюро. Под негово ръководство са създадени изтребителите \"ЛаГГ-3\" (заедно с В. П. Горбунов и М. И. Гутков), \"Ла-5\", \"Ла-7\" и много техни модификации, които имат високи бойни качества и са използвани по време на Втората световна война. След войната създава реактивни самолети (Ла-15 и др.), сред които и първия експериментален свръхзвуков самолет в СССР, както и няколко типа ракети \"земя-въздух\". Умира на 9 юни 1960 г. в Москва. \r\n \r\n \r\n 1882 г.  \r\nРоден е Борис Степанович Житков – руски писател. Има голям принос за утвърждаването на детската литература в Русия след 1917 г. Участва в революционните събития в Одеса от 1905 г. Работи като ихтиолог, капитан на научноизследователски морски кораб, щурман на ветроход, работник металург, морски офицер, инженер. Публикува свои творби от 1924 г. Автор е на повести с морски сюжети \"Зло море\" (1924 г.), \"Морски истории\" (1925-1937 г.); на пиеси, приказки, повести, научно-художествени книги (\"За тази книга\", 1927 г.; \"Параходът\", 1935 г., и др.); на детската повест енциклопедия \"Какво видях\" (1939 г., посмъртно), на романа \"Виктор Вавич\" (1929-1934 г.), посветен на революцията от 1905-1907 г. Умира на 19 октомври 1938 г. в Москва. \r\n \r\n \r\n 1845 г.  \r\nРоден е Жан Морис Емил Бодо – френски инженер и изобретател. Открива практическо решение на проблема за многократно телеграфиране (едновременно предаване на няколко съобщения) чрез последователно предаване на равномерни електрически импулси. Патентова апаратура за двукратно (1874 г.) и петкратно (1876 г.) последователно телеграфиране. Първите телеграфни апарати на Бодо са използвани по линията Париж - Бордо (1877 г.). През 1927 г. на негово име е наречена извънсистемната единица за скорост на телеграфиране. \r\n \r\n \r\n \r\n \r\nЗа изготвянето на историческата справка на Агенция “Фокус” са използвани следните източници: \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.11", "title": "Денят 11 септември в световната история"}
{"url": "http://www.focus-news.net/news/2019/09/11/2697413/kardzhali-po-pat-haskovo-kardzhali-iii-5009-ot-izhoda-na-selo-kozlets-do-26-km-dvizhenieto-e-ogranicheno-za-mps-nad-12-t.html", "text": "По път Хасково-Кърджали III-5009 от изхода на село Козлец до 26 км движението е ограничено за МПС над 12 т. Това съобщиха за  Радио „Фокус“  от ОПУ-Кърджали. Продължава ограничението за минаване по същия път ІІІ-5009, но в посока от село Зорница към Бели пласт – Стремци – Кърджали за МПС над 12 т. Обходният маршрут е по път I-5 Хасково–Кърджали за МПС до 15 тона или по път III-507 Кърджали–Мост през село Мост за всички МПС, в срок до края на тази година.  \r\nОграничено е придвижването по път Кърджали-Маказа в участъка Надлез Кирково – ГКПП „Маказа за МПС над 3,5 т. до края на годината. \r\nДвижението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка, в срок до 30.09.2019 г. \r\nПътните настилки са сухи и проходими. Интензивен е трафикът на входовете и изходите от града. Времето е облачно, духа слаб вятър, температурата е 15 градуса, очаква се до обяд да достигне до 25 градуса. \r\nДарина ДЕЕНИЧИНА", "date": "2019.09.11", "title": "Кърджали: По път Хасково-Кърджали III-5009 от изхода на село Козлец до 26 км движението е ограничено за МПС над 12 т"}
{"url": "http://www.focus-news.net/news/2019/09/11/2697416/kyustendil-obshtina-dupnitsa-shte-se-vklyuchva-traditsionno-v-natsionalnata-kampaniya-da-izchistim-balgariya-zaedno.html", "text": "Община Дупница ще се включва традиционно в националната кампания „Да изчистим България заедно”. Това съобщи за  Радио „Фокус” – Кюстендил  Христо Апостолов, пресаташе на Община Дупница. Кампанията ще се проведе на 14 септември. В голямото чистене могат да участват институции, организации, фирми, учреждения, училища и физически лица. За целта, от Община Дупница ще осигурят ръкавици и чували за всички желаещи, които могат да ги получат от днес до 13 септември в сградата на Общината, като заявят мястото, където ще се ангажират да почистват. В този ден, кампанията е насочена и към доброволци, които могат и искат да обновят детски площадки и градинки. „Идеята за посочване на мястото за почистване е свързана с последващото събиране на натрупания отпадък, който да бъде извозван”, каза Христо Апостолов. \r\nВенцеслав ИЛЧЕВ", "date": "2019.09.11", "title": "Кюстендил: Община Дупница ще се включва традиционно в националната кампания „Да изчистим България заедно”"}
{"url": "http://www.focus-news.net/news/2019/09/11/2697417/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Цани Гинчев“ във вилна зона „Симеоново – Драгалевци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Проф. Йордан Иванов“, ул. „Тодор Пеев“, ул. „Васил Попович“, ул. „Никола Пиколо“, ул. „Симеоновска“, ул. „Горска ела“, ул. „Поветица“, ул. „Акад. Стоян Аргиров“, ул. „Красива гледка“, ул. „Еловица“, ул. „Захари Зограф“, ул. „Българска легенда“, ул. „Вера Недкова“, ул. „Проф. Борис Йоцов“, ул. „Наум“, ул. „Свети Ангеларий“, ул. „Григорий Мних“, ул. „Акад. Сандерс“ и ул. „Цар Михаил Асен“; ул. 324, ул. „Ген. Ковачев“ от номер 18 до номер 22, ресторант „Ривърсайд“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Зограф“ 57. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Простор“ в с. Лозен се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Простор“ от ул. „Съединение“ до ул. „Ралица“; ул. „Момина сълза“ от ул. „Детелина“ до ул. „Незабравка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Простор“ ъгъла с ул. „Момина сълза“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/11/2697418/sofiya-vavezhda-se-vremenna-organizatsiya-na-dvizhenieto-za-zasnemane-na-televizionna-produktsiya.html", "text": "Въвежда се временна организация на движението за заснемане на телевизионната продукция „Абсентия“. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 10.00 до 21.00 часа днес на бул. „Витоша“ в частта пред църквата „Света Неделя“;  \r\n- от 08.30 до 17.00 часа днес на ул. „Цар Калоян“ между ул. „Съборна“ и ул. „Позитано“; \r\n- от 19.30 часа на 12 септември т. г. до 09.30 часа на 13 септември т. г. на ул. „Попова шапка“ между ул. „Черковна“ и бул. „Ситняково“;  \r\n- от 12.00 до 19.30 часа на 15 септември т. г. и от 08.30 до 19.30 часа на 16 септември т. г. на ул. „Проф. Георги Брадистилов“ между ул. „Росарио“ и ул. „Проф. Борис Боровски“;  \r\n- от 06.00 до 12.00 часа на 17 септември т. г. на локалното пътно платно на бул. „Цариградско шосе“ пред „Интер Експо Център“;  \r\n- от 18.00 до 23.30 часа на 17 септември т. г. под моста на Околовръстен път на кръговото кръстовище в посока с. Бистрица;  \r\n- от 15.00 до 19.30 часа на 17 септември т. г. и от 06.00 до 17.00 часа на 18 септември т. г. по ул. „Илиянско шосе“ между бул. „Рожен“ и ул. „Гарова“, по тротоара (като се осигурят минимум два метра за пешеходно движение) и по пътното платно, без да се пречи на колите на  обществения транспорт;  \r\n- от 15.00 до 19.30 часа на 20 септември т. г. под моста на кв. „Захарна фабрика“;  \r\n- от 17.00 часа на 04 октомври т. г. до 07.00 часа на 05 октомври 2019 г. на ул. „Боянска“ между ул. „Невена Коканова“ и спирка Киноцентър Бояна, без да се пречи на колите на  обществения транспорт; \r\n- от 07.00 до 19.00 часа на 07 октомври т. г. на ул. „Ген. Кирил Ботев“ между бул. „Тодор Каблешков“ и ул. „Георги Измирлиев“.", "date": "2019.09.11", "title": "София: Въвежда се временна организация на движението за заснемане на телевизионна продукция"}
{"url": "http://www.focus-news.net/news/2019/09/11/2697420/burgas-normalna-e-patnata-obstanovka-v-oblastta.html", "text": "Нормална е пътната обстановка в област Бургас. Това съобщиха за Радио „Фокус“-Бургас от Областното пътно управление. Видимостта е нормална, няма затворени пътни участъци. По-интензивен е трафикът в областния център. Натоварен е автомобилният трафик през кръговото кръстовище “Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”, по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Интензивен е трафикът и на бул. „Захари Стоянов“ в ж.к „Меден рудник“. \r\nДеница ДИМИТРОВА", "date": "2019.09.11", "title": "Бургас: Нормална е пътната обстановка в областта"}
{"url": "http://www.focus-news.net/news/2019/09/11/2697421/kardzhali-s-vodosvet-za-zdrave-shte-zavarshi-sedmitsa-na-pozharnata-bezopasnost-9-13-septemvri.html", "text": "С водосвет за здраве в параклис „Св. Пророк Илия“ ще започне „Седмица на пожарната безопасност 9-13 септември” и честването на професионалния празник на служителите от ГДПБЗН-МВР “ от 10.00 часа на 14 септември 2019 г., съобщиха от  РДПБН-Кърджали . Днес от 10.00 часа пожарникарите ще изнесат информационно-разяснителна беседа  на тема „Как да се предпазим от пожар в училището и в дома“ пред деца от Детска градина „Дъга“-Кърджали и показ с демонстрация на пожарна и спасителна техника. Същият ден в 11.00 ч. ще има брифинг за медиите по актуални въпроси от дейността на РДПБЗН. Същият ден от 16.00 часа ще се състои среща-беседа с ветерани от органите за “ПБЗН” от област Кърджали. РСПБЗН Кърджали-РСПБЗН Момчилград-РСПБЗН Крумовград-РСПБЗН Подкова-РСПБЗН Ардино и РСПБЗН Джебел. На другия ден, 12 септември от 09.30 до 12.00 часа, ще има Ден на отворените врати  в РДПБЗН и РСПБЗН с приемни и открити телефонни линии за граждани по график в РСПБЗН Момчилград, РСПБЗН Крумовград, РСПБЗН Подкова, РСПБЗН Ардино, РСПБЗН Джебел на 10, 11 и 12 септември 2019 г. От 16.00 часа на 12 септември, на тържествено събрание ще бъдат наградени отличили се служители от РДПБЗН. На 13 септември 2019 г. от 9.30 ч. до 10.00 ще бъдат положени венци и цветя пред паметника на загиналите служители на МВР от областта при изпълнение на служебния дълг в Кърджали и Момчилград, а след това от 10.00 часа до 15.00 часа ще бъдат представени пред обществеността и медиите обновените, по линия на европейски програми, тактико–технически способности на силите и средствата за реагиране при пожари, бедствия и извънредни ситуации. Демонстрация на действия при различни по характер произшествия ще има в Кърджали, Момчилград, Крумовград, Кирково, Ардино; Джебел. От 2 до 13 септември 2019 г. ще бъдат монтирани автономни димни пожароизвестителни датчици в домовете на най-рисковата група  възрастни, самотно живеещи граждани в община Ардино: в с. Чубрика, с. Ябълковец, с. Гърбище, с. Синчец, с. Ленище. \r\nДарина ДЕЕНИЧИНА", "date": "2019.09.11", "title": "Кърджали: С водосвет за здраве ще завърши „Седмица на пожарната безопасност 9-13 септември”"}
{"url": "http://www.focus-news.net/news/2019/09/11/2697422/sport-evropa-pobedi-tima-na-sasht-na-dvudnevnata-lekoatleticheska-sreshta-v-minsk.html", "text": "Сборният отбор на Европа победи тима на САЩ на двудневната лекоатлетическа среща в беларуската столица Минск. \r\nАтлетите се състезаваха в 37 дисциплини, като във всяка една от тях участваха по четирима представители на двата отбора. Представителите на САЩ постигнаха 20 победи, а европейците - 17, но и 37 втори места срещу 26 на американците, което им гарантира победата. \r\nСъставът от Стария континент събра 724.5 точки срещу 601.5 точки за американците.", "date": "2019.09.11", "title": "Спорт: Европа победи тима на САЩ на двудневната лекоатлетическа среща в Минск"}
{"url": "http://www.focus-news.net/news/2019/09/11/2697423/pregled-na-osnovnite-temi-v-dobrudzhanskiya-pechat.html", "text": "„Два нови случая на чума по свинете в Добричко“,  съобщава на първа страница вестник  „Добруджанска трибуна“ . До края на седмицата всички стопани, отглеждали прасета в заден двор, ще получат определения размер финансова помощ. За това е информирал секретарят на Областната епизоотична комисия и ръководител на ОДБХ - Добрич д-р Борислав Каменов. Вестникът припомня, че в края на октомври миналата година е регистриран първият случай на инфекция с вируса на Африканската чума по свинете при 4 диви прасета в област Добрич. В рубриката „Новини“ – „Кметът Йордан Йорданов определи 29 места за предизборни плакати“. Агитационните материали могат да се поставят на сгради, огради и витрини само след разрешение на собственика или управителя. Даден е пълен списък на имената на местата, където могат да се слагат рекламните материали. „Празник по повод 15 септември организира Общината на площад „Свобода“, съобщава изданието. Конкурс за рисунка и книжки - подарък ще има за най-малките. Мобилна приемна на Областни информационни център ще разяснява на възрастните възможностите за европейско финансиране на проекти по оперативни програми. Инициативата е съвместна - на Община град Добрич и „Ксела България“ ЕООД. Събитието е на 13 септември от 16,00 до 19,00 часа. „През октомври ще продължи делото, образувано по молба за откриване на производство по несъстоятелност на „Евроманган“ ЕАД“, пише на първа страница другият регионален вестник  „Нова добруджанска трибуна“ . Окръжният съд в Добрич е провел съдебно заседание по дело, образувано по молби за откриване на производството.  На заседанието за пореден път от страна на дружеството не са представени всички документи, необходими за изготвяне на съдебно-счетоводната експертиза. „Със спектакъл на ансамбъл „Тракия“ откриха „Виа Понтика“ в Балчик“, съобщава изданието. Вчера в Белия град е дадено началото на 12-то издание на Международния фестивал на младите в изкуството. Форумът официално е бил открит от председателя на сдружение „Виа Понтика 2010“ Красимира Ранков и Николай Ангелов, кмет на морската община. Среща с Мария Павлова и новата й книга“, съобщава всекидневникът. На 17 септември е премиерата на книгата от 17,30 часа в Регионална библиотека „Дора Габе“. Ще бъде представен роман, който разказва с художествени средства защо изчезват пчелите. Книгата е писана в продължение на пет години. Излиза от печат на 15 май тази година. Досега е била представена на 12 места в страната.", "date": "2019.09.11", "title": "Преглед на основните теми в добруджанския печат"}
{"url": "http://www.focus-news.net/news/2019/09/11/2697425/dobrich-prodalzhava-polaganeto-na-asfalt-po-chast-ot-ulichnata-mrezha-v-grada-v-ramkite-na-proekt-za-rekonstruktsiya-na-patnata-infrastruktura.html", "text": "Продължава полагането на асфалт по част от уличната мрежа в града в рамките на проект за реконструкция на пътната инфраструктура. Навсякъде, където се работи, е създадена временна организация на движението на автомобили, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Ремонтни дейности се извършват по част от третокласния път Добрич – с. Балик. Срокът за приключване на ремонта е удължен до 15 септември. Движението на автомобили  се осъществява с повишено внимание. Ремонтира се асфалтова настилка. Участъкът е сигнализиран с пътни знаци. В Добрич времето е облачно, възможни са превалявания от дъжд, духа слаб вятър, температурата на въздуха е около 18 градуса.  \r\nЖулиета НИКОЛОВА", "date": "2019.09.11", "title": "Добрич: Продължава полагането на асфалт по част от уличната мрежа в града в рамките на проект за реконструкция на пътната инфраструктура"}
{"url": "http://www.focus-news.net/news/2019/09/11/2697424/sofiya-otkriva-se-izlozhba-na-maski-ot-kolektsiyata-na-teatar-no-yamamoto-i-ikebana-ot-shkolata-kagetsu-ot-dnes-do-17-septemvri.html", "text": "Столична община, Посолство на Япония в Р. България, Столична библиотека, Театър Но „Ямамото“ и школа по икебана „Кагецу“ имат удоволствието да Ви поканят на изложба на маски от колекцията на Театър Но „Ямамото“ и икебана от школата „Кагецу“, която ще се състои от днес до 17 септември 2019 г., в зала „София“ на Столична библиотека (пл. „Славейков“ № 4). Това съобщиха от пресцентъра на  Столична община .  \r\nСъбитието се организира по повод 30-ти юбилейни дни на японската култура.  \r\nТеатър Но „Ямамото“ ще представи над 40 маски от колекцията си, направени от японски кипарис.  \r\nНо Театър „Ямамото“ е най-старият съществуващ днес Но театър в Осака.  \r\nТеатър Но е включен в списъка на ЮНЕСКО като нематериално световно културно наследство. Той е създаден преди около 650 години и е най-древното запазено сценично изкуство, което се изпълнява до днес без прекъсване и без съществени изменения.   \r\nШколата по икебана „Кагецу” са последователи на най-модерната школа за икебана „Согецу“ в Токио и на Рима Мирска, която  през 1995 г. създаде първата Школа за икебана в България.", "date": "2019.09.11", "title": "София: Открива се изложба на маски от колекцията на Театър Но „Ямамото“ и икебана от школата „Кагецу“ от днес до 17 септември"}
{"url": "http://www.focus-news.net/news/2019/09/11/2697412/tass-obvineniyata-sreshtu-rusofili-v-shpionazh-razdeli-balgarskite-polititsi.html", "text": "Водещите политически партии в България - управляващите ГЕРБ и опозиционната БСП - коментираха на брифинг скандала, развиващ се в страната, свързан с обвинението на председателя на Националното движение „Русофили\" Николай Малинов в шпионаж, отбелязва информационната агенция  TACC . \r\n„В стремежа си да задържи властта премиерът Борисов е готов на всичко, но сега той премина границите. С действията си той провокира разделянето на българския народ на русофили и русофоби“, цитира агенцията думите на лидера на БСП Корнелия Нинова.  \r\n„Ние оценяваме случилото се като грубо нарушение на свободата на словото. Фактът, че [русофилите] многократно и публично са изразявали позицията си относно културното сътрудничество и икономическото сближаване между България и Русия, не ги прави престъпници“, допълни Нинова. \r\n„Реакциите на някои политици и партии са крайно невъздържани, въпреки факта, че те самите все още не знаят за какво говорят. Работата на специалните служби е да защитават националните интереси и в такива ситуации трябва да им се доверяваме\", заяви депутатът Тома Биков от партия ГЕРБ. Той предположи, че информацията за шпионажа идва в България от партньорските разузнавателни агенции. \r\n„От изявлението на Прокуратурата става ясно, че това е разследване срещу конкретни лица, а не срещу неправителствени организации, не срещу общност, която споделя една или друга идеология“, добави депутатът от ГЕРБ. \r\nПосолството на САЩ приветства усилията на българските специални служби по случая с русофилите чрез съобщение в социалната мрежа „Фейсбук“. \r\n„Ние сме запознати с разследването на българските специални служби по случая на предполагаем шпионаж. САЩ изцяло подкрепят усилията на България да защити суверенитета си от злонамерено влияние\", се казва в съобщение на посолството на САЩ в България. \r\nВъв вторник главният прокурор на България Сотир Цацаров заяви на брифинг, че председателят на Националното движение „Русофили\" Николай Малинов е обвинен в шпионаж. \r\n„В момента разследването срещу Николай Малинов по подозрение в шпионаж продължава. Смятаме, че той е събирал данни за българската вътрешна и външна политика, а не само в интерес на „Двуглав орел“ и на Руския институт за стратегически изследвания, които са базирани на територията на Руската федерация\", обясни Цацаров. \r\nПрокуратурата смята, че обвиняемият е работил срещу националните интереси на България и се стреми да промени политическия вектор на развитието на страната от западния свят към Руската федерация. \r\nПрокуратурата освободи Малинов от арест срещу гаранция от 50 хил. лева и обещание да не напуска страната. \r\n \r\n Тереза Герова", "date": "2019.09.11", "title": "ТАСС: Обвиненията срещу русофили в шпионаж раздели българските политици"}
{"url": "http://www.focus-news.net/news/2019/09/11/2697430/plovdiv-intenziven-e-trafikat-po-uchastaka-na-am-trakiya-sashto-po-patishtata-plovdiv-pazardzhik-i-plovdiv-karlovo.html", "text": "Интензивен е трафикът по пловдивския участък на АМ „Тракия“. Това съобщиха за  Радио „Фокус“ – Пловдив  от Областното пътно управление. Натоварено движение се отчита също по направленията Пловдив-Асеновград-Смолян, Пловдив-Пазарджик и Пловдив-Карлово. Пътищата на територията на областта са сухи и нормално проходими. Прължават ремонтите дейности по някои ключови пътни участъци. До 24 септември движението по пътя Пловдив-Карлово при км 48 ще се осъществява в платното посока Пловдив поради изграждане на кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Може да се използва обходен маршрут – пътя Асеновград-Смолян. Срокът на дейностите е до 30 ноември. Остава забранено движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. \r\nИнтензивен е трафикът и на територията на град Пловдив към този час. По-интензивен трафик се отчита по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Марица“ и „Шести септември“, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.09.11", "title": "Пловдив: Интензивен е трафикът по участъка на АМ „Тракия“, също по пътищата Пловдив-Пазарджик и Пловдив-Карлово"}
{"url": "http://www.focus-news.net/news/2019/09/11/2697414/amerikanskoto-posolstvo-v-sofiya-za-skandala-s-rusofili-sasht-iztsyalo-podkrepyat-usiliyata-na-balgariya-da-zashtiti-suvereniteta-si-ot-zlonamereno-vliyanie.html", "text": "Посолството на САЩ в България публикува съобщение в  социалната мрежа „Фейсбук“  по повод шпионския скандал в страната, чрез което потвърди подкрепата на Вашингтон по повод „усилията на България да защити суверенитета си от злонамерено влияние“. \r\n„Запознати сме с разследването на българските правоприлагащи органи по предполагаем случай на шпионаж. САЩ изцяло подкрепят усилията на България да защити суверенитета си от злонамерено влияние“, се казва в разпространения текст.  \r\nВъв вторник главният прокурор на България Сотир Цацаров обяви, че председателят на Националното движение „Русофили\" Николай Малинов е заподозрян в шпионаж. \r\n„В момента разследването срещу Николай Малинов по подозрение в шпионаж продължава. Смятаме, че той е събирал данни за българската вътрешна и външна политика, а не само в интерес на „Двуглав орел“ и на Руския институт за стратегически изследвания, които са базирани на територията на Руската федерация\", обясни Цацаров. \r\nПрокуратурата смята, че обвиняемият е работил срещу националните интереси на България и се стреми да промени политическия вектор на развитието на страната от западния свят към Руската федерация. Малинов бе освободен от арест срещу гаранция от 50 хил. лева и обещание да не напуска страната. \r\n \r\n Тереза Герова", "date": "2019.09.11", "title": "Американското посолство в София за скандала с „Русофили“: САЩ изцяло подкрепят усилията на България да защити суверенитета си от злонамерено влияние"}
{"url": "http://www.focus-news.net/news/2019/09/11/2697427/burgas-demo-urok-po-programirane-shte-se-provede-v-grada.html", "text": "За поредна година СофтУни организира разнообразни инициативи, имащи за цел да предоставят поглед върху програмирането на всеки, който желае да научи повече за него. SoftUni ще бъде в Бургас от 18:00 ч., зала 110 на БСУ. Това съобщиха от пресцентъра на  Община Бургас . Там ще се проведе безплатен демоурок със Светлин Наков. Продължителността на занятието ще бъде два часа. По време на урока Светлин ще ви разкаже какво е програмирането и практически за какво може да ви послужи. Всички, които имат желание да присъстват, могат да заповядат, като донесат лаптоп със себе си. Демоурокът е безплатен, необходимо е само да се запишете от ТУК. В Бургас ще бъдат проведени и други 2 събития, част от Digital & Creative турнето на Александър Иванов. Можете да заповядате на 14 и 15 септември от 18:00 ч., отново в БСУ, зала 110, за да научите повече подробности за цялостните програми на SoftUni Digital и SoftUni Creative. Александър Иванов ще ви вдъхнови да поемете по пътя на успешната кариера като дизайнери или специалисти по дигитален маркетинг – две от най-търсените професии в днешни дни, предлагащи огромни възможности за развитие и реализация. И двете събития са безплатни, но местата в залата са ограничени, затова е добре да направите регистрация.", "date": "2019.09.11", "title": "Бургас: Демо урок по програмиране ще се проведе в града"}
{"url": "http://www.focus-news.net/news/2019/09/11/2697428/api-dvizhenieto-prez-tunel-krichim-na-patya-krichim-mihalkovo-shte-se-spira-prez-noshtta-zaradi-remont.html", "text": "Движението през тунел „Кричим“ ще се спира през нощта до 13 септември. Това съобщиха от пресцентъра на  Агенция „Пътна инфраструктура“ . От 22.00 часа до 6.00 часа сутринта ще се спре движението през тунел „Кричим“ на третокласния път IIІ-866 Кричим - Михалково. Обходният маршрут е по път II-86 Пловдив - Асеновград - Смолян. \r\nОт 13.00 часа до 15.00 часа днес ще се ограничи преминаването по третокласния път за извършването на взривни работи, свързани с разширяване на пътното платно в района на паметника на 22-та разстреляни перущенци. Той е в отсечката между Кричим и тунел „Кричим“. Обходният маршрут е по път II-86 Пловдив - Асеновград - Смолян. \r\nСтроителните дейности са част от проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, ще се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. В участъка с извършващи се ремонтни дейности е необходимо шофьорите да карат внимателно, със съобразена скорост и да спазват стриктно пътната сигнализация.  \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „Автомагистрали Черно море“ АД, а подизпълнител е „ИСА 2000“ ЕООД. Стойността на договора за строителство е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор ще бъде осъществен от „Илия Бурда” ЕООД. Техният договор е за 9 258 лв. с ДДС.", "date": "2019.09.11", "title": "АПИ: Движението през тунел „Кричим“ на пътя Кричим - Михалково ще се спира през нощта заради ремонт"}
{"url": "http://www.focus-news.net/news/2019/09/11/2697426/faz-v-bundestaga-predstoi-generalen-debat-za-politikata-na-merkel.html", "text": "В Бундестага предстои генерален дебат за политиката на коалиционното правителство на канцлера Ангела Меркел и действията на официален Берлин срещу изменението на климата. В допълнение ще се обсъжда и бюджета на Канцеларията на канцлера, а дискусиите се очаква да бъдат изключително бурни, коментират в редакцията на националния ежедневник  Die Frankfurter Allgemeine Zeitung . \r\nAкцентът ще бъде поставен върху темата за климата. За разлика от дебатите за отделните бюджети, които се оспорват от съответните експертни политици, Меркел и лидерите на фракциите в Бундестага ще говорят на общия дебат . В Съюза (ХДС/ХСС) има призиви Германия да увеличи разходите си за отбрана до сума, по-голяма от планираната, за да изпълни ангажиментите си към НАТО. \r\nМинистърът на финансите Олаф Шолц (ГСДП) планира отделянето на близо 360 милиарда евро през 2020 г., около 3,4 милиарда повече в сравнение с настоящата година. Въпреки отслабващата икономика и по-ниските данъчни приходи, той иска отново да създаде федерален бюджет без нови дългове (т.нар. черна нула). Припомня се, че от 2014 г. насам Берлин успява да не допусне разходите да надвишават приходите. \r\nДепутатите ще обсъждат бюджетите на отделните министерства в Бундестага до края на седмицата, поясняват от редакцията. \r\n \r\n Тереза Герова", "date": "2019.09.11", "title": "FAZ: В Бундестага предстои генерален дебат за политиката на Меркел"}
{"url": "http://www.focus-news.net/news/2019/09/11/2697435/jyllands-posten-daniya-zapadat-tryabva-da-prodalzhi-da-okazva-natisk-varhu-rusiya-putin-ne-razbira-ot-drugo.html", "text": "Резултатите от местните избори, проведени този уикенд в Москва, се оказаха далеч от приятни за държавния глава на Руската федерация Владимир Путин, коментират в редакцията на един от най-големите ежедневници в Дания – вестник   Jyllands-Posten . \r\n Агенция „Фокус“ представя превод на материала с уточнението, че той отразява единствено позицията на автора. \r\nВладимир Путин всъщност трябва да е щастлив човек. Той е начело на Русия по-дълго от Леонид Брежнев. Формално двамата имат различни постове, но и двамата управляват най-голямата страна в света. Разбира се, тя става по-малка след смъртта на Брежнев през 1982 г., но все още остава огромна държава. \r\nПутин е на власт от 2000 г., като през повечето време е президент на страната и само веднъж – министър-председател. Ако разчитаме на проучванията на общественото мнение, то той е подкрепян от повече от 60% от гражданите на страната. Може би затова американският президент Доналд Тръмп му се възхищава толкова много. \r\nНо ако сте Путин и ако сте подкрепени от олигарси, то винаги всичко ще ти се струва малко. Особено в Москва. Затова резултатите от изборите, проведени този уикенд в Русия, са много неприятни за него. В Градската дума опозицията изглежда е спечелила 20 от 45 места - на практика резултатът не е много убедителен, но това събитие има символично значение. \r\nМосква съвсем не е цяла Русия, тук живее по-малко от 10% от населението на страната, а избирателната активност в столицата е била под 22%. Но според проучвания, изборният резултат приблизително съответства на ситуацията с популярността на президента. На Запад някои лидери като Ангела Меркел, Мете Фредериксен или Еманюел Макрон биха били доволни от подобна подкрепа. Но не и Путин в Русия. В тази държава всеки гражданин трябва да бъде за президента. Разбира се, ситуацията не е като в Китай или Северна Корея, но въпреки това цялата опозиция тук обикновено е представена като шайка измамници, особено ако тя по някакъв начин може да застраши властите. \r\nСледователно руските власти в продължение на няколко месеца направиха всичко възможно, за да потушат всяко противопоставяне на Путин и неговата партия – „Единна Русия“. Мирните демонстрации биваха разпръснаха. Свободата на словото беше подтиснато. Лидерите на общественото мнение и журналистите бяха изпращани в затвора, често при толкова смешни случаи, че системата дори не беше в състояние да ги задържа за дълги периоди. Повечето критици на режима дори не бяха допуснати да се кандидатират. Затова най-известният опозиционен политик Алексей Навални просто призова за гласуване за всички, които не са от „Единна Русия“. И изглежда, че тази стратегия сработи, поне в Москва. \r\nОсвен ако не се случи нещо съвсем непредвидено, както се е случвало в историята преди, Путин вероятно ще остане на поста си. В момента текат полусекретни преговори с Беларус за обединение, което би му позволило да продължи дейността си в Кремъл и след 2024 г., когато наистина трябваше да напусне властта. Или ще измисли нещо друго. \r\nПо този начин Западът трябва да е готов да се справи с вечния президент на Русия, чийто мандат на работа е ограничен само от биологичната продължителност на живота. Така бе и в СССР с едно единственото изключение - Никита Хрушчов беше заменен от Брежнев. Путин вече показа, че не се интересува от международното право, ако то не е от полза за Русия и за самия него. \r\nЛидерът на Кремъл показа също, че приема света сериозно, само ако действа енергично и силно. Западът трябва да продължи диалога, но да запази санкциите. Малък напредък може да се види преди няколко дни, когато Русия организира обмен на затворници с Украйна и изпрати сигнали, които биха могли да показват желание за нормализиране на отношенията с Киев. За съжаление, Русия едва ли ще стане демокрация в близко бъдеще. Тя няма да се превърне в правова държава, което е още по-тъжно. Следователно Западът трябва да продължи своя натиск – защото Путин не разбира от нищо друго. \r\n \r\n Тереза Герова", "date": "2019.09.11", "title": "Jyllands-Posten (Дания): Западът трябва да продължи да оказва натиск върху Русия. Путин не разбира от друго"}
{"url": "http://www.focus-news.net/news/2019/09/11/2697419/ivo-hristov-bsppes-parite-ot-evropa-za-institutite-i-universitetite-nyama-da-doydat-v-ban-i-su-dokato-balgariya-ne-preosmisli-otnoshenieto-si-kam-naukata-i-obrazovanieto.html", "text": "Парите за големите институти и университети няма да дойдат в БАН и Софийския университет докато България не преосмисли своето отношение към науката и образованието и не отдели достатъчно средства, за да могат нашите институти да кандидатстват за съфинансиране. Това каза евродепутатът социалист Иво Христов по  бТВ . \r\n„Честито на Мария Габриел и успех в новите й функции. Очевидно имаме деградиране на България в йерархията на ресорите. Беше време, в което имахме заместник-председател на Комисията с основен ресор „Бюджет и човешки ресурси“. Това време отмина. След това дойде времето, в което г-жа Габриел имаше дигитален ресор. И това време отмина. Както виждате ресорът няма нищо общо с това, което премиерът Бойко Борисов обяви“, посочи Христов. „Ние живеем в информационен резерват около нас. Една гора от микрофони преследва премиера Борисов. Той хвърля различни тези, които съвсем сериозно се обсъждат след това и накрая се оказва, че нямат нищо общо“, каза още той. По думите му що се отнася до ресора, той събира няколко различни портфолиа, които са монтирани малко изкуствено, тъй като да се говори за младеж и иновации е малко условно. „Иновациите не са приоритет само на младежта. Тук мнозинството се опитва да блъфира общественото мнение, като казва „имаме много пари“, защото на Балканите е много важно колко голяма е баницата. Само че тези пари се разпределят по определени правила. 95% от парите за наука и иновации отиват в Западна Европа. Как очакваме ние в България да привлечен инвестиции по тази линия, при положение че е необходимо съфинансиране, а българската наука не получава нищо“, добави Христов. „Учените от БАН през последните 2 години на няколко пъти протестираха, но не бяха чути. Така че от този ресор нищо няма да стигне до България, но да пожелаем успех на Мария Габриел. \r\nПарите за големите институти и университети няма да дойдат в БАН и Софийския университет докато България не преосмисли своето отношение към науката и образованието и не отдели достатъчно средства, за да могат нашите институти да кандидатстват за съфинансиране. Що се отнася до младежта иронично е, че този ресор е в български ръце. Ние сме най-застаряващата нация в световен мащаб. За да привлечем и задържим младежта в България, трябва да създадем условия. Тя не вижда бъдеще и емигрира“, допълни Христов.", "date": "2019.09.11", "title": "Иво Христов, БСП/ПЕС: Парите от Европа за институтите и университетите няма да дойдат в БАН и СУ докато България не преосмисли отношението си към науката и образованието"}
{"url": "http://www.focus-news.net/news/2019/09/11/2697429/ministar-krasimir-valchev-resorat-za-obrazovanieto-i-naukata-e-resor-za-badeshteto-nadyavame-se-balgariya-maksimalno-da-se-vazpolzva-ot-tova.html", "text": "Ресорът за образованието и науката е ресор за бъдещето, надяваме се България максимално да се възползва от това. Това каза министърът на образованието и науката Красимир Вълчев в сутрешния блок на  БНТ . \r\n„Аз съм радостен, че българският еврокомисар ще отговаря за секторите по образование и научните изследвания. Досега двама комисари отговаряха поотделно за научните изследвания и за образованието и културата. Това е изключително голям ресор, бих казал дори смело решение“, посочи Вълчев. „В първия момент, като прочетох името на ресора, не разбрах, че е толкова голям и не повярвах, че в него се включват и образование, и наука, въпреки че има твърдения, че няма общностна политика особено в областта на научните изследвания“, каза още министърът. По думите му голяма част от значимите научни изследвания в световен мащаб се извършват благодарение на финансирането от Европейската комисия. „Бюджетът на програмата „Хоризонт Европа“, както се казва наследникът на „Хоризонт 2020“, ще бъде още по-голям. Това, което обсъждахме по време на Българското председателство и във формата на Съвета на министрите на образованието, намира отражение върху националните политики. Миналата година по време на председателството ни например актуализирахме т.нар. препоръка за ключовите компетентности. Те са залегнали в законодателствата на всички европейски страни. Дори да нямаме общностна политика, имаме едни много важни решения – какво ще учат децата, които ще бъдат активни и през 2050 и 2060 година. Важно е на какво трябва да ги подготвим и на какви умения да ги научим. Взехме решение по време на Българското председателство за създаването на Европейското образователно пространство“, заяви той. Според Вълчев това наистина е ресор за бъдещето. „Надяваме се България максимално да се възползва от това. Особено в областта на научните изследвания голяма част от средствата са концентрирани в по-големите страни. Те са насочени на принципа на върхови постижения – там, където има по-голяма концентрация на учени. Сега този процент от средства, които са за останалите страни, е гарантирано разширен. Предизвикателство към нас е да направим нашите научни организации и висши училища по-свързани и да участват в по-голяма степен в европейската наука. Водим тези разговори и ще предприемем конкретни политики за това. Този ресор е възможност за нас“, допълни той.", "date": "2019.09.11", "title": "Министър Красимир Вълчев: Ресорът за образованието и науката е ресор за бъдещето, надяваме се България максимално да се възползва от това"}
{"url": "http://www.focus-news.net/news/2019/09/11/2697437/smolyan-ot-1300-do-1500-ch-shte-bade-ogranicheno-preminavaneto-po-patya-krichim-mihalkovo-za-izvarshvaneto-na-vzrivni-raboti.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево, с разкъсана облачност, а пътните настилки са сухи. През нощта не са получавани сигнали за инциденти по пътищата в областта. \r\nОт 13:00 ч. до 15:00 ч. ще се ограничи преминаването по третокласния път Кричим – Михалково за извършването на взривни работи, свързани с разширяване на пътното платно в района на паметника на 22-та разстреляни перущенци. Той е в отсечката между Кричим и тунел „Кричим“. Обходният маршрут е по път II-86 Пловдив – Асеновград – Смолян. До 13 септември, от 22:00 ч. до 6:00 ч. сутринта, ще се спира движението през тунел „Кричим“ на третокласния път IIІ-866 Кричим – Михалково. Обходният маршрут е по път II-86 Пловдив – Асеновград – Смолян. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.09.11", "title": "Смолян: От 13:00 до 15:00 ч. ще бъде ограничено преминаването по пътя Кричим – Михалково за извършването на взривни работи"}
{"url": "http://www.focus-news.net/news/2019/09/11/2697438/kyustendil-remontni-deynosti-na-asfaltovata-nastilka-se-izvarshvat-po-patya-mezhdu-selata-pelatikovo-i-granitsa.html", "text": "Ремонтни дейности на асфалтовата настилка се извършват по пътя между селата Пелатиково и Граница. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да шофират с повшено внимание. Срокът е до 11 септември, включително. Поради аварийно-възстановителни дейности движението в участък от пътя Пастра – Рилски манастир се регулира от светофарна уредба. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срокът е до 30 септември.  Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.11", "title": "Кюстендил: Ремонтни дейности на асфалтовата настилка се извършват по пътя между селата Пелатиково и Граница"}
{"url": "http://www.focus-news.net/news/2019/09/11/2697440/bild-edin-ot-liderite-na-gsdp-podava-ostavka-zaradi-diagnoza-rak.html", "text": "Един от тримата временни председатели на Германската социалдемократическа партия (ГСДО) – Мануела Швезиг, ще подаде оставка от лидерския пост, след като лекари са й поставили диагноза рак на гърдата, съобщава вестник  BILD . \r\nПремиерът на Мекленбург-Предна Померания обяви новината пред кабинета си в Шверин. Тя направи кратко изявление. „Диагнозата рак на гърдата силно удари мен и семейството ми. Но е лечима. Имала съм няколко битки в живота си, ще водя и тази. Уверена съм, че ще се възстановя“, увери Швезиг.  \r\nРакът е бил диагностициран „преди време“. Заболяването вече ще се лекува амбулаторно. \r\nШвезиг потвърди: тя ще продължи да заема поста министър-председател на Мекленбург-Передня Померания, а също и регионален партиен председател на ГСДП, но ще подаде оставка от партийните си постове на федерално ниво. Тази стъпка е трудна за нея, но „необходима\". \r\n \r\n Тереза Герова", "date": "2019.09.11", "title": "BILD: Един от лидерите на ГСДП подава оставка заради диагноза рак"}
{"url": "http://www.focus-news.net/news/2019/09/11/2697433/georgi-svilenski-bsp-vazhni-sa-dohodite-zdraveopazvaneto-i-obrazovanieto.html", "text": "Стана ясно, за съжаление, че от два дни България е друга и няма правораздавателни и правоохранителни органи,  които да спазват закона. Случаят с т.нар. шпиони нямаше да се политизира, ако действията на правоохранителните органи отговаряха поне малко на демократичните ценности и устои, които защитаваме“. Това заяви зам.-председателят на ПГ на „БСП за България“ Георги Свиленски пред БНТ, съобщиха от пресцентъра на  БСП . Той бе категоричен, че няма как БСП  да приеме български журналист да бъде извеждан в 7.00 ч. сутринта от дома си с белезници като свидетел. Свиленски обясни, че Юри Борисов е държан 4 часа на разпит в лошо здравословно състояние, заедно с проф. Ваня Добрева, без да им бъде обяснено защо са арестувани. „Това са достойни български граждани и такова държание е неприемливо. Нека органите да си вършат работата, но да е както повелява законът. Разбирам, че на 9 септември искаха да покажат неща забравени от преди 75 години“, каза още Георги Свиленски.  \r\nНа въпрос за приоритетите на БСП през новия политически сезон Георги Свиленски коментира, че социалистите нееднократно са заявявали своите приоритети в политиката, а през изминалата година са ги разписали  и във „Визия за България“. „За трета поредна година ще предложим и нашия алтернативен бюджет. Както и досега, нашите основни приоритети за бюджета за следващата година ще бъдат свързани с повишаване на доходите на българските граждани, решаване на проблемите в здравеопазването и образованието, повишаването на пенсиите. Всичко това ще бъде разписано, изчислено и предложено на управляващите“, уточни зам.-председателят на ПГ на левицата. Свиленски каза още, че през новия политически сезон в парламента би трябвало да има сериозен дебат по избора на нов председател на КПКОНПИ, а не за избирането на новия главен прокурор, тъй като народните представители нямат отношение към този избор. „В момента антикорупционният орган няма председател и когато говорим за борба с корупцията в България, трябва да започнем първо с избора на нов председател КПКОНПИ“, коментира още Георги Свиленски. Той добави, че е нужен и съдебен контрол върху актовете на прокуратурата, защото какъвто и главен прокурор да бъде избран, ако няма такъв контрол върху работата му, винаги ще има протести и недовършени дела.  \r\n„Моделът, който се установи преди повече от 10 години във всяка община трябва да бъде премахнат и ГЕРБ да бъдат оставени настрани от местната власт. Ние искаме да покажем, че България може да бъде управлявана по различен начин“, коментира Георги Свиленски във връзка с предстоящите избори за местна власт. Той добави, че освен увеличаването на броя на кметовете и общинските съветници, за БСП е важно да се промени моделът на управление на българските общини. На въпрос за кандидата за кмет на левицата в София Свиленски обясни, че решението кой е кандидатът за кмет на БСП в  столицата ще бъде взето на конференцията на БСП-София утре.  „ГЕРБ започна своя поход към властта от София, затова искаме да започнат слизането си от властта отново от тук. Мая Манолова е доказала, че може да решава проблемите на българските граждани и събира достатъчна обществена подкрепа, но БСП –София ще реши сама, дали тя да е нашият кандидат или някой друг“, каза социалистът.  Той отбеляза още, че в БСП местните структури сами определят кои са подходящите кандидати за кметове и общински съветници за съответната община. „Когато хората са оставени да избират своите кметове сами и демократично, тогава идват добрите резултати. Нашите кандидати са хората, които знаят как да решават проблемите на местните общности“, заяви Свиленски. \r\nГеорги Свиленски коментира и определянето на ресора , който получи Мария Габриел в ЕК. „Ресорът, който получи българският еврокомисар – Иновации и младеж е отстъпление от това, което се предлагаше по-рано. Имаше предложения нашият еврокомисар да поеме ресора външна политика и сигурност, но Борисов отказа, защото там няма средства за разпределяне“, припомни зам.-председателят на ПГ на БСП. Той добави, че други източни държави- като Полша и Румъния са взели земеделие и транспорт – ресори, които дават повече възможности. „Нашият премиер, обаче се интересува единствено от средствата, които си мисли, че ще разпределя през прозореца на джипа си“, заключи Георги Свиленски.", "date": "2019.09.11", "title": "Георги Свиленски, БСП: Важни са доходите, здравеопазването и образованието"}
{"url": "http://www.focus-news.net/news/2019/09/11/2697441/kyustendil-v-dupnitsa-shte-se-provede-publichno-obsazhdane-na-otcheta-za-izpalnenieto-na-byudzheta-na-obshtinata-za-2018-godina.html", "text": "В Дупница ще се проведе публично обсъждане на отчета за изпълнението на бюджета на Община Дупница за 2018 година. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Събитието ще започне от 17.30 часа в заседателната зала Общината. Гражданите могат да се запознаят с отчета публикуван на сайта на Община Дупница.  \r\nСъгласно Закона за публичните финанси, кметът внася отчет за изпълнението на финансовата рамка за предходната година до 31 август. До 30 септември е срокът, в който местният парламент трябва да го разгледа и приеме. \r\nВенцеслав ИЛЧЕВ", "date": "2019.09.11", "title": "Кюстендил: В Дупница ще се проведе публично обсъждане на отчета за изпълнението на бюджета на Общината за 2018 година"}
{"url": "http://www.focus-news.net/news/2019/09/11/2697432/evrodeputatat-andrey-kovachev-balgariya-ima-seriozna-zayavka-za-badeshteto-s-resora-koyto-poluchi-v-novata-ek.html", "text": "България има сериозна заявка за бъдещето с ресора, който получи в новата ЕК. Това каза за сутрешния блок  „Добро утро, България“  на  Радио „Фокус“  Андрей Ковачев, евродепутат от ГЕРБ/ЕНП. В ресор „Иновация и младеж“ е концентриран сериозен финансов ресурс, уточни евродепутатът. „Това беше и заявката, която искахме – ресор за бъдещето, който е свързан с новите технологии и образованието на младите хора в Европа. Смятам, че това е много добър ресор за България. Страната ни поема огромна отговорност. Тя се състои в това да инвестираме ефективно средствата на европейските данъкоплатци в нови научни и производствени решения за конкурентни стоки и услуги“, коментира той. Евродепутатът Андрей Ковачев каза още, че страната ни няма друга възможност освен да има амбиции да е конкурентна на останалите държави, за да не изостава спрямо другите части на света. Новата ЕК е ориентирана към екология и нови технологии, коментира Ковачев, но уточни, че предстои изслушване на кандидатите за комисари в ЕП и идеите им за съответните им ресори, тъй като в миналото е имало такива, които не са оправдали очакванията, уточни евродепутатът. \r\nЙоланда ПЕЛОВА", "date": "2019.09.11", "title": "Евродепутатът Андрей Ковачев: България има сериозна заявка за бъдещето с ресора, който получи в новата ЕК"}
{"url": "http://www.focus-news.net/news/2019/09/11/2697436/ministar-biser-petkov-promenite-v-zakona-za-sotsialnite-uslugi-ne-sa-vzaimstvani-ot-spryanata-strategiya-za-deteto.html", "text": "Не приемам съмненията, че в промените на Закона за социалните услуги са прокарани положения от спряната Стратегия за детето. Това категорично е несъстоятелно. Това каза министърът на труда и социалната политика Бисер Петков в интервю за предаването „Здравей, България” на  Нова телевизия  по повод на протестите на родители срещу промените в два закона -  за  социалните услуги и за закрила на детето. \r\n„Няма Национална стратегия за детето с хоризонт 2030 г. Имаше проект на такъв документ, който беше оттеглен още на етап обществени консултации през май тази година и по който работата не продължава. /…/ Подготовката на проекта за национална стратегия 2019-2013 г. и на закона за социалните услуги се извършваше по различно време от различни екипи и не приемам съмненията и хипотезата, че едва ли не тихомълком, със Закона за социалните услуги са прокарани положения от Стратегията”, каза министърът. \r\nБисер Петков коментира и случая с падналото от втори етаж дете на година и три месеца. По думите му, вероятно родителите на детето ще бъдат глобени за това, че са го оставили без надзор. \r\n„Задълженията на всички, които полагат грижи за деца, са записани в Закона за закрила на детето. От социално подпомагане са се самосезирали от публикациите в медиите и екипи от социални работници са посетили дома на детето, което падна от втория етаж, докато родителите му спели. Социалните работници са посетили и болничното заведение, провели са срещи и са установили, че условията, в които се отглежда детето са нормални, посрещат се потребностите му, свързани с възрастта. Надявам се, че това дете ще се възстанови и това за тях ще бъде урок за родителите. В никакъв случай не става въпрос за отнемане на дете. Родителите са пожелали да получат психологическа подкрепа”, обясни министърът.", "date": "2019.09.11", "title": "Министър Бисер Петков: Промените в Закона за социалните услуги не са взаимствани от спряната Стратегия за детето"}
{"url": "http://www.focus-news.net/news/2019/09/11/2697444/sofiyska-voda-vremenno-shte-prekasne-vodosnabdyavaneto-v-chast-ot-zhk-mladost4-na-12-septemvri.html", "text": "На 12 септември 2019 г. (четвъртък), във връзка с подмяна на сградно водопроводно отклонение на бул. „Александър Малинов“ жк. „Младост“4 се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\nул. „Бизнес парк София“ №3 и №5, ул. „Околовръстен път“ от №253 до ул. „Бизнес парк” София, съобщиха от пресцентъра на  дружеството . \r\nС понижено налягане на водата ще бъдат високите етажи в района на ул. „Самара“, ул. „проф. Александър Танев“, ул. „Околовръстен път“ бул. „Александър Малинов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бизнес парк София“ №3- срещу кино „Арена“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.11", "title": "„Софийска вода” временно ще прекъсне водоснабдяването в част от жк. „Младост“4 на 12 септември"}
{"url": "http://www.focus-news.net/news/2019/09/11/2697439/petar-vitanov-bsppes-zaradi-borisov-byaha-sazdadeni-svrahochakvaniya-za-resora-koyto-balgariya-shte-poluchi-v-ek.html", "text": "Бяха създадени свръхочаквания за ресора, който България ще получи в ЕК. Това е така заради премиера Борисов, който отказа позицията на Върховен комисар по външна политика и сигурност и останахме с впечатление, че нещо голямо се готви за България\". Това каза евродепутатът от БСП/ПЕС Петър Витанов пред БНТ, съобщиха от пресцентъра на  БСП . Той добави, че  ресорът е значим, защото в него са програми като \"Еразъм+\", \"Хоризонт 2020\" и неговото продължение \"Хоризонт Европа\" и добави, че се надява Мария Габриел да го изпълни със съдържание. \"В сравнение с други, нашият ресор изглежда ясен, но не трябва да мерим всичко в пари както прави Борисов\", коментира Витанов. Евродепутатът каза още, че е фактът, че в новата ЕК има повече леви представители е нещо положително. \"Чрез социалистите и социалдемократите в комисията ЕС ще се приближи до реалните проблеми на хората и ще се работи за тяхното решаване\", добави той. Петър Витанов уточни, че е гласувал срещу избора на Урсула фон дер Лайен за председател на ЕК и добави, че отчита като положително, че тя се стреми да намери баланс в комисията, включително и географски. \"В новата ЕК има и откровено неясни ресори като \"Равенство\" или \"Демография и демокрация\", други пък се дублират. Надявам се във времето те да се изчистят и уточнят\", каза още Витанов.  \r\n  \r\nПетър Витанов коментира и т.нар. шпионски скандал и добави, че ако не се представят неоспорими доказателства за вина, този случай може да се разглежда и като посегателство срещу словото. \"Трима бивши депутати от БСП, сред тях авторитетен журналист като Юри Борисов бяха арестувани и разпитвани няколко часа. Според мен тезата за такъв вид шпионаж е нелепа. Това от една страна е насочено срещу БСП, а от друга- някой има интерес да провокира неразбирателство между България и Русия, защото  \"Русофили\" иска да задълбочи сътрудничеството между двете страни\", заяви Петър Витанов.", "date": "2019.09.11", "title": "Петър Витанов, БСП/ПЕС: Заради Борисов бяха създадени  свръхочаквания за ресора, който България ще получи в ЕК"}
{"url": "http://www.focus-news.net/news/2019/09/11/2697446/dobrich-programata-vav-vtoriya-den-na-mezhdunarodniya-festival-na-mladite-v-izkustvoto-via-pontika-vklyuchva-teatralen-spektakal-i-izlozhba.html", "text": "Програмата във втория ден на Международния фестивал на младите в изкуството „Виа Понтика” включва театралния спектакъл „Кръговрат“ и изложба „Виа Понтика”. Това съобщи Красимира Димитрова, експерт „Връзки с обществеността“ на културния форум, предаде кореспондентът на  Радио „Фокус” – Варна . Изложба живопис е представена в Художествената галерия в Балчик. Официалното откриване е в 17.00 часа. Театралният спектакъл за малки и големи „Кръговрат” на Националната академия за театрално и филмово изкуство „Кръстьо Сарафов“ ще започне в 18.00 часа в Народно читалище „Паисий Хилендарски”. В изложбата са включени творби на студенти от Национална художествена академия – София, Национален университет по изкуствата – Букурещ, Университет за изкуствата в Белград, Факултет за приложни изкуства – Белград, и Нишки университет, Факултет за изкуства – Ниш.  „Кръговрат”  е първият театрален спектакъл в програмата на фестивала. Автор е проф. Жени Пашова, режисьор - гл. ас. д-р Михаела Тюлева. Участват студентите Александър Йорданов, Даниел Добрев, Денис Симеонов, Елин Стоянова, Иван Трайков, Ивелин Николов, Марияна Петрова, Стайко Стайков, Венцеслав Димитров, Ива Кирова, Йоана Седларска, Йордан Тинков, Павел Громков, Русита Боева, Соня Тодорова, София Трейман, Ралица Петрова, Балена Ланджева, Василена Колева. Три са предложенията в културния афиш на младежкия форум с дата 12 септември. В 11.00 часа в Каменната зала в Държавен културен институт-Културен център (ДКИ-КЦ) „Двореца“ ще започне спектакълът за деца „Тигърчето Спас“ на Националната академия за театрално и филмово изкуство „Кръстьо Сарафов“, по идея на Рада Москова. Постановката е дело на проф. Жени Пашова, а режисурата - на д-р Михаела Тюлева. Автори на сценографията са Ивелин Николов и Йордан Тинков. Участват Ивелин Николов, Йордан Тинков, Балена Ланджева, Стайко Стайков, Мариана Петрова - ІІІ курс „Актьорство за куклен театър“ от класа на проф. Жени Пашова. Час по-късно – в 12.00, в Учебния център по изкуствата в ДКИ КЦ “Двореца“ ще бъде представена интерактивната мултимедийна инсталация „Видения” на възпитаници на Националната художествена академия – София. Автори на проекта с ръководител гл.ас.д-р Розина Макавеева - катедра „Сценография“, са Розина Макавеева, Невена Георгиева и Александра Кочоска. В интерактивната инсталация се осъществява връзка между физическата реалност и света на виденията и илюзиите. Въображението на зрителя бива въвлечено като активен участник в създаването на тези видения. Преплитат се звук, светлина, прожекция и материя, които образуват един своеобразен имагинерен пейзаж. Фестивалният 12 септември ще приключи с прожекция на късометражно кино. Филмите са от четиринадесетото издание на CILECT PRIZE 2019. В компилацията THE CILECT PRIZE 2019 са включени общо 288 филма - 125 игрални, 100 документални и 63 анимационни филма. Всяко училище, което е пълноправен член на CILECT, има възможност да участва с един филм в категориите игрален, документален и анимационен филм, с продължителност до 30 минути. Всички изпратени студентски филми стават част от компилацията THE CILECT PRIZE. Всяко училище гласува за филмите, като определя пет най-добри анимационни, пет най-добри документални и пет най-добри игрални филма. След като се обработят резултатите на всички гласували, се обявяват спечелилите в трите категории. Официалната церемония по представянето на наградата обикновено се провежда в годишните конференции на СИЛЕКТ. Първата такава церемония се е състояла в Мадрид на 21 ноември 2006 г. THE CILECT PRIZE е първата по рода си награда, присъдена на студентски филми от цялата общност на училищата – пълноправни членове на форума. THE CILECT PRIZE е основана през 2005 г. по предложение на вицепрезидента на организацията проф. д-р Станислав Семерджиев - ректор на Националната академия за театрално и филмово изкуство (НАТФИЗ) - София.  \r\nЖулиета НИКОЛОВА", "date": "2019.09.11", "title": "Добрич: Програмата във втория ден на Международния фестивал на младите в изкуството „Виа Понтика” включва театрален спектакъл и изложба"}
{"url": "http://www.focus-news.net/news/2019/09/11/2697445/blagoevgrad-do-14-oktomvri-shte-bade-zatrudneno-preminavaneto-prez-gkpp-zlatarevo-poradi-remontni-deynosti.html", "text": "До 14 октомври ще бъде затруднено преминаването през ГКПП „Златарево“, поради ремонтни дейности. Това съобщиха за  Радио „Фокус“ – Пирин  от Главна дирекция „Гранична полиция“. На другия пункт между България и Р Северна Македония в Област Благоевград – „Станке Лисичково“ движението се извършва без проблеми. На \r\nНа границата с Република Гърция на ГКПП „Кулата – Промахон“ трафикът е интензивен на изход за леки автомобили. На ГКПП „Илинден“ движението е нормално натоварено. \r\n \r\nЛивия НИНОВА", "date": "2019.09.11", "title": "Благоевград: До 14 октомври ще бъде затруднено преминаването през ГКПП „Златарево“, поради ремонтни дейности"}
{"url": "http://www.focus-news.net/news/2019/09/11/2697442/pregled-na-osnovnite-temi-v-starozagorskiya-pechat.html", "text": "„Багер събори стена на 130-годишно училище... погрешка“ е водещо заглавие във всекидневника  „Старозагорски новини“ . Директорка пропуснала да уведоми Община Казанлък за започналия ремонт. Построено преди 130 години училище в казанлъшкото село Горно Черковище няма да отвори врати за първия учебен ден, след като багер по погрешка събори една от стените на физкултурния салон и сградата стана опасна за живота и здравето на близо 90-те ученици от първи до седми клас. Инцидентът е станал около обяд в понеделник, когато машина на строителната компания \"Кибо 2 \"ЕООД, наета от училищната директорка Гинка Желязкова да направи дренажната система в двора на училището, ударила една от стените и покривът се килнал. За извършващите се ремонтни дейности в ОУ \"Климент Охридски\" не са били уведомени нито кметът на Община Казанлък Галина Стоянова, нито кметът на селото Антон Антонов и началникът на РУО в Стара Загора Татяна Димитрова. Предстои да се изясняват подробности около ремонта, стойността и начинът, по който е била наета фирмата от директорката. Само по случайност при рухването на стената наоколо нямало деца. Веднага е било извършено укрепване на покривната конструкция, предстои цялостно обследване състоянието на сградата, за която към момента липсват каквито и да са чертежи и планове. Жители на Горно Черковище разказват, че до самодейния ремонт се стигнало след поредното наливане на школото с подпочвените води, стичащи се от стръмния скат след всеки по-проливен дъжд. Според зам.-кмета на Казанлък по строителството инж. Даниела Колева училищната сграда е била издигната от местните жители веднага след Руско-турската освободителна война, трийсетина години по-късно към нея бил \"долепен\" физкултурният салон. Разпореденото от кмета Галина Стоянова обследване ще трябва да даде отговор на въпроса дали салонът ще бъде ремонтиран, или ще се наложи изграждането му наново. По думите на кмета изпълнителят на ремонта изразил съгласие да отстрани аварията за своята сметка. Вече е издадена заповед, по силата на която от 16 септември децата от Горно Черковище ще започнат учебната година в училището на съседното село Бузовград, където имало достатъчно свободни класни стаи. От Общината се ангажират да осигурят и транспорт до там. От РУО - Стара Загора, твърдят, че директорката е била длъжна да ги уведоми за предприетите действия, но това по неизвестни причини не се е случило. За станалото навръх 9 септември там разбрали от кмета на Казанлък. В още едно училище на територията на Старозагорска област е имало проблем с началото на учебната година: при пожар на 31 август са изгорели две от стаите на ОУ \"Просвета\" в павелбанското село Тъжа. Щетите там обаче са малки и в момента стаите се ремонтират, коментира началникът на РУО Татяна Димитрова.  \r\n„Съборът на русофилите край яз. \"Копринка\" ще се състои въпреки арестите“ е друго заглавие във вестника.  \r\nОрганизаторите са подготвили богата програма за 14 септември. Тази събота, 14 септември, край язовир \"Копринка\" за 16-и път ще се проведе националният събор на приятелите на Русия. Ежегодното събитие, което събира десетки хиляди, тази година обаче е белязано от арестите на председателя на НД \"Русофили\" Николай Малинов и един от секретарите на движението Юрий Борисов и повдигнатото обвинение за шпионаж срещу Малинов. Лидерът на областната структура на неправителствената организация Ирина Минева изрази притеснението си от създалата се ситуация. По време на брифинг, даден час преди да стане известно, че срещу Николай Малинов е повдигнато обвинение за шпионаж, Ирина Минева коментира, че голямата популярност на събора и инициативите на организацията очевидно не са се харесали на определи хора в държавата. \"Мен ме безпокои и не ми харесва случващото се. Николай Малинов преди години каза, че русофил преди всичко означава българофил. Вчера бе заявено, че е работил срещу държавата си, но аз лично подобно нещо не мога да допусна\", категорична бе Минева. Тя припомни, че в последните години интересът към изучаването на руски език от български ученици се увеличава. Сериозен ръст, по думите й, има и в броя на учениците, които избират Руската федерация за място, където да продължат образованието си. \"Започнахме с едва 50 деца, а в момента над 500 български ученици получават своето висше образование в Русия и това е за сметка на бюджета на руската държава\", подчерта председателят на областната организация на НД \"Русофили\". Тя цитира публикация на проф. Светлана Шаренкова във вестник \"Русия днес\", в която се коментира позицията на българското МВнР по повод изложбата в Руския информационен център на 9 септември и ролята на съветската армия. В материала си Шаренкова поставя въпроса \"докога българският министър-председател ще търпи своите министри и техните екипи да саботират неговата политика\". На срещата с представители на медиите Ирина Минева, секретарят на организацията Елена Ангелова и Антонио Дайчовски акцентираха основно върху предстоящия 16-и събор на приятелите на Русия край яз. \"Копринка\". Организаторите от движение \"Русофили\" са подготвили богата културна програма, чието начало ще бъде поставено още на 13 септември с провеждането на заключителния етап от националния тур на фестивала \"Пусть всегда будет солнце\". В него участие взимат деца от страната, които се занимават с песенно творчество. Победителите от конкурса ще могат да се изявят със свое изпълнение в деня на фестивала. На 14 септември програмата на събора започва с поклонение на връх Шипка, след което участниците ще се отправят към Казанлък, за да положат венци и цветя пред паметника на ген. Скобелев. Монументът бе изграден с финансовата помощ и усилията на НД \"Русофили\", припомни Ирина Минева. Концерт на лауреатите на националния фестивал на руската поезия, песен и танц \"Пусть всегда будет солнце\" и конкурс за детска рисунка бележат събитията до 13:00 часа, когато е официалното откриване на събора. \"Подготвили сме богата палитра от участници за следобедните часове в лицето на Христо Кидиков, група \"Грамофон\", народната певица Ана Мария, народен оркестър \"Плам\", старозагорския певец Борислав Недев, Светослав Стойчев, Красимир Аврамов и др.\", разкри Антонио Дайчовски, който уточни, че също ще участва със свое изпълнение. \"Хората идват на този събор с удоволствие. Това е форум, на който се събират приятели. Надявам се, че на него ще се почувства този българо-руски дух\", подчерта Ирина Минева. На събитието се очакват и представители от Русия.  \r\n„РИОСВ спря ТЕЦ \"Брикел\", когато е в планов ремонт!?“ пише още на страниците на „Старозагорски новини“. Наложената принудителна административна мярка от РИОСВ - Стара Загора, за спиране на шестте горивни инсталации на ТЕЦ \"Брикел\" на 9 септември е съвпаднала с планиран основен ремонт на съоръженията. Това беше съобщено от ръководството на ТЕЦ-а. Знаеше ли за това РИОСВ - Стара Загора, обявявайки принудителната си мярка, или тя е била наложена за замазване на собственото им положение? В прессъобщението на МОСВ е упоменато, че наложената мярка е заради използването на неразрешен вид гориво - биомаса, в нарушение на издаденото Комплексно разрешително на дружеството, установено при проверка на 3 септември, когато е била намерена биомаса на транспортната лента, подаваща гориво към работещ котел. В прессъобщението се уточнява, че предприетите незабавни проверки от МОСВ са във връзка с разпореждане на главния прокурор Сотир Цацаров (б.р. след постъпил сигнал от ДАНС за застрашаване на екологичната сигурност на страната при изгаряне на отпадъци от топлофикационни централи). Да, но главният прокурор разпореди извършването на проверките на \"Топлофикация - Перник\" АД, ТЕЦ \"Бобов дол\" ЕАД, \"Топлофикация - Сливен\" ЕАД и ТЕЦ \"Брикел\" ЕАД на 4 септември, а не на 3 септември!  \r\nНа какво основание РИОСВ са предприели действия един ден преди прокурорското разпореждане не е ясно, както не е ясно защо, след като проверката е била на 3 септември, принудителната административна мярка за спиране на горивните инсталации на ТЕЦ \"Брикел\" е наложена пет дни по-късно - на 9 септември. За разлика от ТЕЦ-а на \"Топлофикация - Перник\" например, който беше спрян на 5 септември, веднага след извършването на проверка от МОСВ.  \r\nЗа обгазяванията на Гълъбово през август във Фейсбук бяха публикувани редица снимки, но до проверката си на 3 септември РИОСВ - Стара Загора, реагира два пъти, като при втория случай съобщи, че причината за гъстия черен дим е авария в инсталация на \"Брикел\". А горенето на отпадъци, за които прокуратурата авансово съобщи, че са внос? Разбира се, че от РИОСВ - Стара Загора, и от МОСВ са знаели за тях, защото те са издали разрешение на фирма \"Траш юнивърс\" - на 27.03.2019 г., за третиране отпадъци на площадката на \"Брикел\", които след раздробяване се изгарят в ТЕЦ-а. Те, разбира се, прекрасно са знаели, че нито топлоцентралата на \"Брикел\", изградена през 1962 г., нито останалите три ТЕЦ-а са инсенератори от типа, изградени в Европа за изгаряне на отпадъци, които не отделят вредни емисии, но въпреки това са издавали разрешителни за стотици хиляди тонове. А след това твърдяха пред обществеността, че не са регистрирани наднормени атмосферни замърсявания, въпреки че техните станции мерят само няколко замърсителя, които традиционно се отделят при горене на въглища, но не и при горене на отпадъци. А отгоре на всичко от РИОСВ - Стара Загора, са сметнали, че за тази дейност не трябва да се извършва ОВОС.  \r\nЗа излизане от ситуацията вчера от РИОСВ - Стара Загора, са издали предписание на ТЕЦ \"Брикел\" в срок до 25 септември да отстранят съхраняваните горива на площадката на топлоцентралата, които не са разрешени според действащото комплексно разрешително, а до 30 октомври да почистят площадката от биомасата, съхранявана на площадката на Брикетна фабрика. С това вероятно от екоинспекцията смятат, че казусът със \"зелника\" и \"лудия\" ще бъдат решени.  \r\nНо след като прокуратурата е разпоредила проверки на четирите топлоцентрали, нека да разпореди и проверки на отговорните фактори в МОСВ. Най-малкото, защото в Закона за управление на отпадъците (чл. 89, ал. 2) е записано ясно ограничението: \"Забраняват се превозите на отпадъци за Република България, предназначени за изгаряне или съвместно изгаряне с оползотворяване на енергията за всяка инсталация, в количество за съответната календарна година, надвишаващи сумарно половината от годишния капацитет на инсталацията, определен в разрешението или комплексното разрешително\". Интересно ще бъде какво точно ще покаже аритметиката!", "date": "2019.09.11", "title": "Преглед на основните теми в старозагорския печат"}
{"url": "http://www.focus-news.net/news/2019/09/11/2697443/ministar-krasimir-valchev-uvelichavaneto-na-vaznagrazhdeniyata-na-uchitelite-e-neobhodimo-uslovie-za-povishavane-na-avtoriteta-im.html", "text": "Увеличаването на възнагражденията на учителите е необходимо условие за повишаване на авторитета им. Това каза министърът на образованието и науката Красимир Вълчев в сутрешния блок на  БНТ . „Радвам се, че беше взето това положително бюджетно и политическо решение да инвестираме в учители. Факт е, че в последните десетилетия като че ли забравихме колко са важни. Това се променя в последните 7 години, особено в последните две, след като взехме решението за удвояване на възнагражденията им“, посочи Вълчев. По думите му учителите са в основата на останалите професии. Той посочи, че това ги прави по-различни и специални. „Ако имаме добри учители, ще имаме добри специалисти в останалите професии“, каза още той.  \r\n„Имаме още две крачки да направим с увеличението на възнагражденията. Тази година за първи път от доста десетилетия учителските заплати надвишиха средните за страната. Определено това дава малко самочувствие и връща интереса към учителската професия. За следващата година са предвидени 360 млн. лв. допълнително в бюджета, а за по-следващата – още 360 млн. Това са 720 млн. лв. допълнително, което ще позволи значително увеличение на възнагражденията и едно изпреварване на средната заплата в страната. Разбира се това увеличение не е единственото условие да увеличим авторитета на учителите. Важно е да им се доверим като професионалисти и да се отнасяме с уважение към тях. Това е бил моят апел към родителите най-вече“, добави Вълчев. Според него родителите и учителите имат най-важната мисия – да направят децата знаещи, можещи и добри хора. „Само заедно можем да я изпълним. Най-грешното е да покажем, че не уважаваме учителите“, посочи той. \r\nПо думите му са предприети няколко мерки заради недостига на учители. „Едната е националната програма „Мотивирани учители“. По нея финансираме обучението за придобиване на педагогическа квалификация от специалисти с висше образование, свързано със съответната дисциплина. Финансираме и придобиването на допълнителна квалификация. Трети модул на програмата е насочен към създаване на корпус от най-добре подготвени учители за работа в най-трудните училища като тези в обособените квартали, както и професионалните гимназии, в които имаме най-голяма концентрация на проблемни ученици. Повишихме финансирането и приема в педагогическите професионални направления. Предоставяме и допълнителни стипендии. Важно е да накараме по-добрите ученици да стават учители“, допълни Вълчев. „Догодина ще имаме трети допълнителен стимул – ако се включат в педагогическо образование, студентите да получат една още по-значителна стипендия по време на следването“, посочи той. \r\n„Компетентностите, които трябва да се придобият в училищата, са заложени в учебната програма. В нея има много малко изискуеми неща. Най-важната роля на учителя е да мотивира и вдъхнови учениците да учат“, каза още министърът. Според него учителят трябва да планира разпределението на темите. „Важно е съдържанието на това, което се случва. Учителят има свободата да използва метод на обучение, който да провокира децата. Той трябва да ги научи да мислят и да свържат различни знания“ коментира Вълчев.", "date": "2019.09.11", "title": "Министър Красимир Вълчев: Увеличаването на възнагражденията на учителите е необходимо условие за повишаване на авторитета им"}
{"url": "http://www.focus-news.net/news/2019/09/11/2697447/anastas-popdimitrov-se-zakle-kato-naroden-predstavitel-ot-pg-na-bsp-za-balgariya.html", "text": "Анастас Попдимитров се закле като народен представител от ПГ на \"БСП за България\". Това се случи в началото на днешното пленарно заседание, предаде репортер на  Агенция \"Фокус\" . Той заема мястото на Иван Генов от 6-ти Многомандатен избирателен район - Враца. Генов  подаде оставка миналата седмица.  \r\nДеница КИТАНОВА", "date": "2019.09.11", "title": "Анастас Попдимитров се закле като народен представител от ПГ на \"БСП за България\""}
{"url": "http://www.focus-news.net/news/2019/09/11/2697449/pg-na-gerb-poiska-izslushvane-na-predsedatelya-na-dans-i-ministara-na-vatreshnite-raboti-za-shpionskiya-skandal.html", "text": "ПГ на ГЕРБ поиска изслушване на председателя на ДАНС  Димитър Георгиев и министъра на вътрешните работи Младен Маринов. Това каза председателят на ПГ на ГЕРБ д-р Даниела Дариткова в процедура, предаде репортер на  Агенция \"Фокус\" .  \r\n\"Правя процедурно предложение във връзка с вчерашния брифинг на прокуратурата да бъдат изслушани председателят на ДАНС и министърът на вътрешните работи\", каза още д-р Дариткова. Тя заяви, че прави тази процедура поради големия обществен интерес от събитията около шпионския скандал.  \r\nДеница КИТАНОВА", "date": "2019.09.11", "title": "ПГ на ГЕРБ поиска изслушване на председателя на ДАНС и министъра на вътрешните работи за шпионския скандал"}
{"url": "http://www.focus-news.net/news/2019/09/11/2697451/sliven-zatvoreni-za-tezhkotovarni-avtomobili-nad-10-t-sa-prohodite-tvardishki-i-vratnik.html", "text": "Трафикът по пътищата в Сливенско е интензивен, но без задръствания. Пътните настилки са сухи и нормално проходими, съобщиха от  Областно пътно управление . Затворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът е до 30 септември 2019 г. Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.09.11", "title": "Сливен: Затворени за тежкотоварни автомобили над 10 т са проходите Твърдишки и Вратник"}
{"url": "http://www.focus-news.net/news/2019/09/11/2697434/mvr-dvama-dushi-sa-zaginali-a-drugi-36-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а други 36 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 25 тежки пътнотранспортни произшествия. В София са регистрирани 35 леки и три тежки катастрофи, при която са пострадали трима души.", "date": "2019.09.11", "title": "МВР: Двама души са загинали, а други 36 са пострадали при катастрофи в страната през изминалото денонощие"}
{"url": "http://www.focus-news.net/news/2019/09/11/2697448/pss-dobri-sa-usloviyata-za-turizam-v-planinite.html", "text": "Добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. По билата духа слаб до умерен вятър. Сутрешните температури са между 5 и 12-14 градуса. На Боровец работи кабинковият лифт. На Пампорово работят 1,2 и 4 линия и кабинковият лифт в Банско. Съоръженията на Витоша не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.11", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/11/2697457/pleven-dvizhenieto-po-pat-ii-11-milkovitsa-somovit-ot-km-196-do-km-206-e-v-edna-lenta-poradi-remontni-deynosti.html", "text": "Движението по път II-11 Милковица - Сомовит от км 196 до км 206 е регулирано в една лента  поради ремонтни дейности с частично асфалтиране. Това съобщиха  за  Радио „Фокус“  от Областно пътно управление – Плевен. Срокът е до 13 септември. Пътните настилки са сухи. Максималните температури ще бъдат между 27° и 30°. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.09.11", "title": "Плевен: Движението по път II-11 Милковица - Сомовит от км 196 до км 206 е в една лента поради ремонтни дейности"}
{"url": "http://www.focus-news.net/news/2019/09/11/2697431/pregled-na-osnovnite-temi-v-burgaskiya-pechat.html", "text": "„Разрушителите на созополската дюна могат да се разминат само с глоба“ е водещата новина и тема на деня във вестник  „Черноморски фар“ . „Иван Нончев и Манол Пазвантов били с чисто съдебно минало“ и „В обвинителния акт липсвали доказани имуществени щети“ са подзаглавията на статията. Случаят стана известен в началото на годината, след което последваха редици скандали по цялото Черноморие. „Свидетел по делото срещу братя Ангелови се оплака от репресии“ четем още в днешното издание. „Овчарят Павлин Цолов, който е свидетел по делото срещу братя Ангелови, заяви пред съда, че е бил малтретиран психически и физически от маскирани полицаи. Той е бил задържа от униформените във връзка с наркоплантация край село Зидарово, за която се смята, че е на братя Ангелови“ пояснява материалът. „В Равнец ще се строи на 75 метра от пистите“ е друга новина в ежедневника. Шистите на Летище Равнец ще бъдат запазени и то ще може да се използва по предназначение. Това посочва в докладна записка заместник-кметът по строителство на Община Бургас инж. Чанка Коралска. Кметът Димитър Николов оттегли докладната записка за създаването на Подробен устройствен план на предното заседание на Общински съвет-Бургас. Тя трябваше да регулира зоната като индустриална. „Бургас е спирка от „Седмица на Северен Кавказ в България“,“Обществени посредници от страната гостуват край морето“, „Поморие събира учени от три континента“ и „Две мъртви диви прасета изхвърли морето“ са други заглавия във вестника.", "date": "2019.09.11", "title": "Преглед на основните теми в бургаския печат"}
{"url": "http://www.focus-news.net/news/2019/09/11/2697456/sport-chehiya-si-varna-vtoroto-myasto-sled-pobeda-nad-cherna-gora.html", "text": "Чехия си върна второто място в нашата група “А” от европейските квалификации. Възпитаниците на Ярослав Силхави постигнаха класически успех с 3:0 над Черна гора в Подгорица. Попаденията за гостите отбелязаха Томаш Сучек в 54-ата, Лукаш Масопуст в 57-ата и Владимир Дарида от дузпа в 95-ата минута. Така Чехия събра актив от 9 точки и се завърна на 2-ото място в групата. Черна гора пък остава на дъното на класирането с 2 спечелени точки до оммента.", "date": "2019.09.11", "title": "Спорт: Чехия си върна второто място след победа над Черна гора"}
{"url": "http://www.focus-news.net/news/2019/09/11/2697454/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-predel.html", "text": "Нормално натоварено е движението по автомагистрала „Струма“, главен път Е-79 и второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата в областта е била спокойна и няма регистрирани тежки пътни инциденти. Повишена опасност от падащи камъни има в Кресненското дефиле и  в района на Предел. Не се извършват ремонтни дейности по Републиканската пътна мрежа. Няма въведени ограничения за движението на леки и товарни автомобили. \r\n \r\nЛивия НИНОВА", "date": "2019.09.11", "title": "Благоевград: Повишена опасност от падащи камъни има в Кресненското дефиле и  в района на Предел"}
{"url": "http://www.focus-news.net/news/2019/09/11/2697455/sliven-v-grada-shte-se-provede-ikonomicheski-forum-badeshteto-na-evropa-zaetost-rastezh-i-investirane-zaedno-mozhem-poveche.html", "text": "Международната среща между представители на Сливен, Бидгошч и Ниш продължава от 11.00 часа с икономическия форум „Бъдещето на Европа – заетост, растеж и инвестиране – заедно можем повече“. Това съобщиха от пресцентъра на  Общината . Пред бизнеса в зала „Май“ ще бъдат представени възможностите за инвестиции в трите града. По-рано се обсъдиха възможностите за взаимодействие в областта на културата, образованието и туризма. \r\nЧаст от форума бе и младежка среща-дебат „Обединена Европа – сигурност, солидарност, стабилност“. По време на форума бяха споделени добри практики и идеи в областта на младежките дейности и спорта и се обсъдиха възможности за партньорства между представителите на трите града. \r\nСимволични домакини на срещата бяха Технически университет – филиал Сливен и Младежки дом - Сливен, които представиха своята дейност.", "date": "2019.09.11", "title": "Сливен: В града ще се проведе икономически форум „Бъдещето на Европа – заетост, растеж и инвестиране – заедно можем повече“"}
{"url": "http://www.focus-news.net/news/2019/09/11/2697461/vidin-natovaren-e-trafikat-po-glaven-pat-i-1-montana-vidin-v-posoka-gkpp-dunav-most-2.html", "text": "Натоварен е трафикът по главен път I-1 Монтана – Видин в посока ГКПП „Дунав мост 2“. Това каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни превозни средства, като най-много автомобили се движат в участъка между Видин и Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен и няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.09.11", "title": "Видин: Натоварен е трафикът по главен път I-1 Монтана – Видин в посока ГКПП „Дунав мост 2“"}
{"url": "http://www.focus-news.net/news/2019/09/11/2697459/kyustendil-knigata-za-svoboda-i-savarshenstvo-biografiya-na-yane-sandanski-shte-bade-predstavena-v-dupnitsa.html", "text": "Книгата „За свобода и съвършенство – Биография на Яне Сандански” ще бъде представена в Дупница. Това съобщиха за  Радио „Фокус” – Кюстендил  от читалище „Генерал Георги Тодоров” – Дупница. Представянето на книгата с автор на английската писателка и историчка Мерсия Макдермот ще се случи от 18.00 часа в  галерия „Околийската къща”. Специални гости ще бъдат Зоя Дюбоа и Христо Георгиев. Част от живота и делото на Яне Сандански са свързани с Дупница. Той е заемал редица обществени постове в града. \r\nВенцеслав ИЛЧЕВ", "date": "2019.09.11", "title": "Кюстендил: Книгата „За свобода и съвършенство – Биография на Яне Сандански” ще бъде представена в Дупница"}
{"url": "http://www.focus-news.net/news/2019/09/11/2697453/tass-liderat-na-balgarskoto-dvizhenie-rusofili-komentira-obvinenieto-v-shpionazh.html", "text": "Председателят на българското движение „Русофили\" Николай Малинов заяви, че обвинението в шпионаж, повдигнато от Прокуратурата, не предизвиква в него нищо друго освен изненада, предава думите му информационната агенция  TACC . \r\n„Определението „шпионин“ е много разочароващо за мен. Фактът, че съм наречен шпионин заради общуване с руски партньори, не предизвиква в мен нищо друго освен изненада. От 30 години се занимавам с политика, открито изразявам вижданията си и помагам за развитието на културни, духовни и социални връзки с Русия и съм сигурен, че това е правилно“, подчерта Малинов пред местна телевизия. \r\nТой потвърди, че планира да създава информационни, детски и музикални канали, а също така и политическа партия и не вижда в намеренията си нито нарушения на българското законодателство, нито заплаха за националната сигурност. \r\nВъв вторник главният прокурор на България Сотир Цацаров заяви на брифинг, че председателят на Националното движение „Русофили\" Николай Малинов е обвинен в шпионаж. \r\n„В момента разследването срещу Николай Малинов по подозрение в шпионаж продължава. Смятаме, че той е събирал данни за българската вътрешна и външна политика, а не само в интерес на „Двуглав орел“ и на Руския институт за стратегически изследвания, които са базирани на територията на Руската федерация\", обясни Цацаров. \r\nПрокуратурата смята, че обвиняемият е работил срещу националните интереси на България и се стреми да промени политическия вектор на развитието на страната от западния свят към Руската федерация. \r\nПрокуратурата освободи Малинов от арест срещу гаранция от 50 хил. лева и обещание да не напуска страната. \r\n \r\n \r\n Тереза Герова", "date": "2019.09.11", "title": "ТАСС: Лидерът на българското движение „Русофили“ коментира обвинението в шпионаж"}
{"url": "http://www.focus-news.net/news/2019/09/11/2697460/gazeta-express-kosovo-v-germaniya-e-provedena-politseyska-aktsiya-sreshtu-albanski-narkobosove.html", "text": "Спецчасти на германската полиция са провели акция срещу албански наркобосове, съобщава електронното издание на прищинския ежедневник  Gazeta Express , като се позовава на доклад във вестник  BILD . \r\nУточнява се, че операцията е била проведена в ранните часове на вторник и в рамките й са извършени обиски на няколко домове Оберхаузен,  федерална провинция Северен Рейн-Вестфалия. \r\nПолицията е задържала лицата, които са били в жилищата. Изпълнени са шест заповеди за арест на членове на организираната престъпност. Полицията обаче отказа да предостави допълнителни данни. \r\nПо предварителна информация са арестувани деветима заподозрени, но имената им все още са разкрити. Сред тях има две жени на възраст 25 г. и 33 г. В операцията са били задействани кучета, обучени да откриват наркотици. Според други германски медии освен албанци са арестувани също тунизийци, мароканци и граждани на ФРГ.  \r\n \r\n Тереза Герова", "date": "2019.09.11", "title": "Gazeta Express (Косово): В Германия е проведена полицейска акция срещу албански наркобосове"}
{"url": "http://www.focus-news.net/news/2019/09/11/2697458/varna-dvizhenieto-po-chast-ot-magistrala-hemus-se-osashtestvyava-dvuposochno-v-edno-platno-poradi-remontni-deynosti.html", "text": "Движението по част от магистрала „Хемус“, в района на Девня се осъществява двупосочно в едно платно поради ремонтни дейности, предаде репортер на  Радио „Фокус“ – Варна . Участъкът, в който се работи е между село Неофит Рилски и Девня, от км 393+500 до км 400+100. Ограничено е движението към Варна поради ремонтни дейности. Трафикът се осъществява двупосочно в платното в посока София. Движението към Варна се отклонява в платното за София от км 393+500 до км 401+100. Водачите трябва да бъдат внимателни по път Път III-904, където в момента се поставя вертикална сигнализация. Дейностите се извършват между Долни чифлик и Горен чифлик. Подменят се пътни знаци в дясното платно преди Долни чифлик – от км  5+875 до км 5+920 и в ляво платно – от км 5+905 до км 7+090. Дейности се извършват и до село Пчелник, както и в участък от пътя до с. Горен чифлик. По направлението  Кранево – Варна, при км 83+100, е забранено преминаването на моторни превозни средства с маса над 10 тона. Алтернативният маршрут е през селата Кичево и Оброчище. \r\n \r\nДиана СТОЕВА", "date": "2019.09.11", "title": "Варна: Движението по част от магистрала „Хемус“ се осъществява двупосочно в едно платно поради ремонтни дейности"}
{"url": "http://www.focus-news.net/news/2019/09/11/2697463/tass-rusiya-zalaga-parvite-si-dva-vertoletonosetsa-na-korabostroitelnitsata-v-krim-prez-proletta-na-2020-godina.html", "text": "Първите два руски универсални десантни кораба (УДК) ще бъдат заложени на корабостроителницата „Залив“ в Крим през май 2020 година. Това съобщават пред  ТАСС  двама източници от корабостроителния отрасъл. \r\n„Планира се за първи път в историята на Русия да бъдат заложени два УДК с водоизместимост 15 хиляди тона на корабостроителния завод „Залив“ в Керч през 2020 година“, заяви един от събеседниците на агенцията. Той добави, че главният кораб трябва да бъде предаден на флота до завършването на текущата държавна програма за въоръжаване, т.е., до края на 2027 година. \r\nДругият източник уточнява, че „строителството на двата кораба ще започне през май 2020 година“. Той потвърждава, че водоизместимостта на всеки от тях ще бъде 15 хил. т. Корабите, по неговите думи, могат да носят на борда повече от 10 вертолета от различни класове, а освен това ще имат голяма докова камера за десантни катери. \r\nСъбеседникът на агенцията съобщава още, че „разработката на техническия проект за новите кораби е във финален стадий, а след завършването му в близките месеци ще бъде подписан договор за строителството на УДК“. \r\nТАСС не разполага с официално потвърждение на предоставената от източниците информация. \r\n \r\n Универсалните десантни кораби \r\n \r\nПо-рано друг източник от корабостроителния отрасъл съобщи пред ТАСС, че не по-късно от края на 2019 година Министерството на отбраната на Русия ще завърши формирането на тактико-техническите задачи за първите руски УДК. По неговите думи се планира УДК да бъде построен и предаден в рамките на ДПВ-2027, а серийното производство да започне до началото на 2030 година. \r\nЗаводът „Залив“ в Керч има плъзгач за строителство на кораби с дължина до 300 м и ширина до 50 м, което му позволява да строи съдове с водоизместимост повече от 150 хил. т. \r\nУДК, наричани още вертолетоносци, могат да превозват голяма групировка тежки хеликоптера от различен клас (до 16 вертолета при „Мистрал“ и повече от 30 при американския тип Wasp). А освен това да превозва от няколко стотин до хиляди и повече души от морската пехота. Освен това УДК имат док за катери и други плавателни средства за подсигуряване на десанта и превозване на бронетехника. \r\n \r\nПревод и редакция:", "date": "2019.09.11", "title": "ТАСС: Русия залага първите си два вертолетоносеца на корабостроителницата в Крим през пролетта на 2020 година"}
{"url": "http://www.focus-news.net/news/2019/09/11/2697465/smolyan-obshtinata-obyavi-konkurs-za-prisazhdane-na-natsionalna-literaturna-nagrada-nikolay-haytov.html", "text": "Във връзка със 100-годишнината от рождението на големия български писател Николай Хайтов, Община Смолян и Съюзът на българските писатели обявяват конкурс за книги с белетристични или публицистични творби на творци от цялата страна, които пишат в Хайтовата литературна традиция, а произведенията им са с ярки художествени и общественозначими качества, посветени или свързани с Родопа планина, с родолюбиви и хуманни послания. Това съобщиха от пресцентъра на  Общината . Книгите следва да бъдат издадени през периода 2017 - 2019 година.   \r\nПрофесионално жури ще определи носителя на литературната награда. \r\nНационалната литературна награда „Николай Хайтов” има парично изражение в размер на 1000 (хиляда) лева и е съпроводена с грамота. Тя ще бъде връчена по време на тържествата, посветени на празника на Община Смолян - 21 октомври 2019 г. \r\nКнигите да бъдат изпращани в два екземпляра, в срок до 30 септември 2019 г. включително, на адрес: град Смолян, бул. „България” №12, Общинска администрация, на вниманието на: Ангел Добриков.", "date": "2019.09.11", "title": "Смолян: Общината обяви конкурс за присъждане на Национална литературна награда „Николай Хайтов”"}
{"url": "http://www.focus-news.net/news/2019/09/11/2697466/sofiya-kolona-ot-tovarni-avtomobili-se-e-obrazuvala-na-mosta-kam-prohoda-vitinya-v-posoka-varna.html", "text": "Колона от товарни автомобили се е образувала на моста към прохода Витиня в посока Варна, съобщи  слушател на Радио „Фокус“ . По думите му авариралият по-рано ТИР вече е изтеглен, но има разлята нафта.", "date": "2019.09.11", "title": "София: Колона от товарни автомобили се е образувала на моста към прохода Витиня в посока Варна"}
{"url": "http://www.focus-news.net/news/2019/09/11/2697469/petar-ganev-ipi-tsentralnata-vlast-nyama-kapatsiteta-da-reshi-problemite-na-obshtinite-izzemvayki-funktsiite-im.html", "text": "Централната власт  няма капацитета да реши проблемите на общините, изземвайки функциите им. Това каза за сутрешния блок  „Добро утро, България“  на  Радио „Фокус“  старши изследователят Петър Ганев от Института за пазарна икономика. Той каза още, че даването на собствен ресурс на общините ще им помогне да работят по-добре.  За да се случи това обаче е необходимо част от растежа на местно равнище да остава в общината като приход, обясни той. „Затова предлагаме 1/5 от доходите да остават в общините. Всяко работно място и всяка покачена заплата да се отразява в бюджета на общината. Ако това стане, ще видите как местните власти ще се активизират и ще говорят не просто за усвояване на европейски средства, а за привличане на инвеститори, по-добра среда, сътрудничество със съседни новини. Хубаво е да се обърне повече внимание в тази насока“, коментира той. Според Петър Ганев това би удвоило собствения ресурс на общините. Той каза още, че след края на втория тур на местните избори, ИПИ ще връчи в Министерски съвет отворено писмо със заявка за отваряне на подобен дебат. Той обясни, че в столицата има по-голяма фискална свобода, заради многото сделки с имоти и такса смет. В по-малки областни градове като Габрово, собствените приходи слизат на около 20-30% от бюджета. Ганев даде пример и с още по-малък град като Правец. По думите му собствените приходи там биха били около 20%, което го прави тотално зависим от трансферните политики. Единствено курортните градове, заради малките си размери и многото сделки с имоти, както и облагането на търговията, им дава по-голяма независимост, защото около 70-80% от бюджета им е от собствени приходи.  \r\nЙоланда ПЕЛОВА", "date": "2019.09.11", "title": "Петър Ганев, ИПИ: Централната власт  няма капацитета да реши проблемите на общините, изземвайки функциите им"}
{"url": "http://www.focus-news.net/news/2019/09/11/2697470/smolyan-37-godishna-peshehodka-e-blasnata-ot-lek-avtomobil-v-madan-shofyorat-e-izbyagal.html", "text": "37-годишна пешеходка е блъсната от лек автомобил в Мадан, шофьорът е избягал. Това съобщиха от  ОДМВР - Смолян . В РУ - Мадан е започнала проверка по случая. Инцидентът е станал на 10 септември 2019 г. около 22.40 часа в гр. Мадан на ул. „Яновска“. Лек автомобил „Мерцедес ML-350“, управляван от 26-годишен с инициали Б.О. от гр. Мадан, блъска 37-годишна пешеходка от гр.Мадан, с което и причинява евентуални телесни повреди. Пострадалата е транспортирана и настанена за лечение в МБАЛ - Смолян без опасност за живота. След инцидента водачът е напуснал местопроизшествието и се е укрил. По-късно е установен и издирен. Причините за инцидента са в процес на изясняване.", "date": "2019.09.11", "title": "Смолян: 37-годишна пешеходка е блъсната от лек автомобил в Мадан, шофьорът е избягал"}
{"url": "http://www.focus-news.net/news/2019/09/11/2697468/sliven-pet-slivenski-kvartala-sa-bez-voda-poradi-avariya.html", "text": "Пет сливенски квартала са без вода поради авария, съобщиха от  водоснабдителното дружеството . Поради авария до 13.00 часа е прекъснато водоподаването в кварталите: „Ново село“,“Българка“,“Сини камъни“ и част от Вилна зона . В част от кв. „Комлука“, в района на ул. „Рила“, до 12.00 часа също няма да има вода. \r\nВиК-Сливен се извинява на своите потребители за причиненото неудобство.", "date": "2019.09.11", "title": "Сливен: Пет сливенски квартала са без вода поради авария"}
{"url": "http://www.focus-news.net/news/2019/09/11/2697467/vidin-nivoto-na-reka-dunav-se-e-povishilo-s-11-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 11 см и водният стоеж  е 61 см, съобщиха от местната  Хидрометеорологична станция . Нивото на реката край Видин е 110 см, повишението за последното денонощие е от 10 см. Край Лом водният стоеж е 115 см, повишението е от 6 см. Нивото на реката край Оряхово е 4 см, там е регистрирано понижение за последното денонощие от 1 см. Температурата на водата край Ново село е 23.8 градуса, край Оряхово е 24.4 градуса.", "date": "2019.09.11", "title": "Видин: Нивото на река Дунав се е повишило с 11 см край Ново село за последното денонощие"}
{"url": "http://www.focus-news.net/news/2019/09/11/2697464/pregled-na-osnovnite-temi-vav-varnenskiya-pechat.html", "text": "До седмица ще разберем кои са кандидатите за кметове и общински съветници е водещото заглавие в днешния брой на в.  „Черно море“ . На свое заседание Общинската избирателна комисия във Варна с председател Велин Жеков определи 17.00 ч. на 16 септември т.г. като краен срок за подаване на документи в ОИК, за регистрация на партии, коалиции, местни коалиции и инициативни комитети, при произвеждане на изборите за общински съветници и кметове, насрочени на 27 октомври. „Вече се чака идването на прясната риба“, четем още в днешния брой на в. „Черно море“. Радостта от топлото Черно море може и да е основателна за летовниците във Варна, но именно поради него рибарите в региона все още имат скромен улов. Надеждите са след средата на месеца водата да се поохлади и да излезе някаква риба, защото иначе мнозина се опасяват и от фалит. На Рибната борса не липсва сафрид, но най-често е гръцки. Цените са между 8 и 12 лв. за килограм. Който е майстор да изкара нашенски, може да му вземе около 14 лв./кг, дори за размер граца (по-дребничките рибки). Пчелари готвят национален протест . Към него ще се присъединят раково болни, които са потърпевши от нарушената екосистема. Това обяви на пресконференция във Варна Ясен Янев, председател на НПО „Български свободни пчелари“. Държавата печели над 1 млрд. лв. от пчеларството и трябва да въведе своя политика в сектора, призова той. Един от големите проблеми е масовата употреба на пестициди, които убиват пчелите и носят тежки заболявания у хората чрез отровна храна и вода. Белег за нарушената екосистема е намаляване на дивеча в горите.", "date": "2019.09.11", "title": "Преглед на основните теми във варненския печат"}
{"url": "http://www.focus-news.net/news/2019/09/11/2697471/dobrich-39-godishen-mazh-e-s-opasnost-za-zhivota-sled-upotreba-na-narkotitsi.html", "text": "39-годишен мъж е с опасност за живота след употреба на наркотици. Това съобщиха от  ОДМВР - Добрич . Сигналът е подаден на 10 септември около 12.40 часа от служител на медицински център в к.к. Албена. Съобщено е за пострадал мъж на 39 години, вследствие на прекомерна употреба на наркотични вещества. Същия е транспортиран в МБАЛ Добрич, в състояние на кома, с опасност за живота. При последвалите ОИМ и ПСД в хотелската стая в която е настанен са открити 2 броя угарки от ръчно свити цигари, реагиращи на канабис, спринцовки със веществото хероин и три броя таблетки лекарствени продукти. По случая е образувано досъдебно производство.", "date": "2019.09.11", "title": "Добрич: 39-годишен мъж е с опасност за живота след употреба на наркотици"}
{"url": "http://www.focus-news.net/news/2019/09/11/2697474/noi-sredniyat-osiguritelen-dohod-za-stranata-za-yuli-2019-g-e-97405-leva.html", "text": "Националният осигурителен институт обявява, че размерът на средния осигурителен доход за страната за месец юли 2019 г. е 974.05 лв. Това съобщиха от пресцентъра на  НОИ . Средномесечният осигурителен доход за страната за периода от 01 август 2018 г. до 31 юли 2019 г. е 945.00 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец август 2019 г., съгласно чл.70, ал. 3 от Кодекса за социално осигуряване.", "date": "2019.09.11", "title": "НОИ: Средният осигурителен доход за страната за юли 2019 г. е 974.05 лева"}
{"url": "http://www.focus-news.net/news/2019/09/11/2697473/sofiya-dvizhenieto-na-tezhkotovarni-avtomobili-po-pat-i-1-e-vremenno-prenasocheno-po-obhoden-marshrut.html", "text": "ТИР се е блъснал в багер на пътя I-1 София – Ботевград и временно се ограничава движението при км 210 в района на анкерната стена. Това съобщиха за  Агенция „Фокус“  от ОДМВР-София. При катастрофата няма пострадали, има материални щети по ТИР-а. Заради действия по опесъчавене и обезопасяване на пътното платно, както и предстоящ оглед на местопроизшествието, се налага пренасочване на тежкотоварния трафик по обходните маршрути. \r\n \r\nЗорница КОСТАДИНОВА", "date": "2019.09.11", "title": "София: Движението на тежкотоварни автомобили по път I-1 е временно пренасочено по обходен маршрут"}
{"url": "http://www.focus-news.net/news/2019/09/11/2697472/smolyan-dvama-dushi-sa-postradali-pri-katastrofa-v-rayona-na-selo-barutin.html", "text": "Двама души са пострадали при катастрофа в района на село Барутин. Това съобщиха от  ОДМВР - Смолян . Инцидентът е станал на 10 септември 2019 г. около 18.40 часа на път SML 1084 на 1 км от село Барутин, общ. Доспат в посока от с. Црънча. Товарен автомобил, управляван от лице с инициали В. Д. на 35 години от с. Барутин, губи контрол, пада от мост и се обръща в реката. При катастрофата е ранен водачът, който е с фрактура на три ребра и 67-годишен пътник от с.Барутин – с разкъсана слезка, двамата без опасност за живота. Пострадалите са настанени за лечение в МБАЛ – Смолян. Причините за инцидента са в процес на изясняване.", "date": "2019.09.11", "title": "Смолян: Двама души са пострадали при катастрофа в района на село Барутин"}
{"url": "http://www.focus-news.net/news/2019/09/11/2697452/ministar-krasimir-valchev-v-nad-50-ot-uchilishtata-remontite-shte-prodalzhat-sled-nachaloto-na-uchebnata-godina.html", "text": "В над 50 от училищата ремонтите ще продължат след началото на учебната година. Това каза министърът на образованието и науката Красимир Вълчев в сутрешния блок на  БНТ . „Над 2400 училищата имаме в системата. Има над 50 училища, в които ще продължат ремонтите след началото на новата учебна година. Но при 1000 училища, в които имаше ремонти през тази година, това е нормално. Голяма част от ремонтите са за цялостна модернизация. Това е при над 250 от тях и при тези училища ремонтите не могат да се вместят само в границите на лятната ваканция“, посочи той. По думите му, някои училища ще започнат в други сгради, но навсякъде ще започне учебната година. „Нямаме и системен проблем с учителите. Имаме недостиг и той ще бъде по-сериозен в следващите години, но нямаме криза. Ще бъдат попълнени местата“, добави Вълчев. \r\nСпоред него ученици продължават да отпадат от училищата и да заминават в чужбина. „Намалява нетната външна миграция. Два пъти по-малко са отпадналите от училищната система. Целенасочено работим срещу отпадането на ученици след 7-ми клас, където проблемът е най-сериозен. Проследихме всички деца къде са се записали след 7-ми клас“, допълни министърът.  \r\n„При висшето образование студентите намаляват. Имаме система от предимно специализирани висши училища. Тя се разрасна профилно. Приемът достигна своя максимум на либерализация. Намаляваме силно социални и стопански и правни науки, но искаме да има повече деца в педагогически и инженерни професионални направления. Основната стратегия за развитие през следващите години е на свързаност. Предложили сме изменение в закона за висшето образование“, посочи Вълчев. По думите му те трябва да бъдат свързани с бизнеса и да са в центъра на иновациите и в развитието на регионите. „Трябва да се включат в европейски университетски мрежи. Ако се включат в тях, ще задържат студентите, ще имат общ стандарт за качество, ще издават общи европейски дипломи и ще бъдат видими на картата на европейското образование. Важно е да инвестират в наука и в млади преподаватели“, допълни той.", "date": "2019.09.11", "title": "Министър Красимир Вълчев: В над 50 от училищата ремонтите ще продължат след началото на учебната година"}
{"url": "http://www.focus-news.net/news/2019/09/11/2697476/varna-v-grada-zapochva-15-oto-izdanie-na-svetovniyat-festival-na-animatsionniya-film.html", "text": "15-ото издание на Световният фестивал на анимационния филм започва във Варна. Това каза в интервю за  Радио „Фокус“ – Варна  директорът на фестивала Анри Кулев. Той допълни, че тазгодишното издание на Световния фестивал на анимационния филм ще се проведе в морският град до 15 септември. По време на фестивала ще бъде представена селекция от най-доброто от света на анимацията. Анимационни филми от България, Канада, Испания, Чехия, Полша, САЩ, Русия и още много други страни ще се състезават в 6 късометражни, 5 пълнометражни и 2 детски  програми. Успоредно със състезателната програма СФАФ е подготвил работилници, изложби, панорами, лекции, премиери, пресконференции, конкурси и събития свързани с необятното изкуство на анимацията. \r\nАнри Кулев посочи, че фестивалът представя селекция от най-доброто от световната анимация, съпътстващи изложби, анимационни работилници за деца и възрастни, майсторски класове и лекции, премиери, пресконференции, чествания, безплатни прожекции, представяния на книги и други. В тазгодишното издание на Световния фестивал на анимационния филм, зрителите ще могат да се насладят на 6 късометражни и  5 пълнометражни състезателни програми, както и 2 късометражни детски програми. \r\nОсвен състезателната програма на фестивала,тази година ще има изложба на белгийски комикси, детски работилници и конкурси за рисунки за деца. Кулев каза още, събитието ще бъде посетено от световноизвестни имена от света на анимацията. Фернандо Галрито ще проведе мастър клас, Теди Груя ще представи Фестивала на документалния и анимационния филм САЩ, Жорж Сифианос  ще изнесе лекция за изкуствения интелект и анимационното кино, а Павел Хорачек ще представи лекция на тема „Анимация и цензура в Чехословакия“. \r\nПремиера на своите филми ще направят Ася Кованова „Лист хартия“ и Пенчо Кунчев с филма си „Рози в нощта“. \r\nЩе бъде излъчена програма естонска анимация, ретроспектива на творчеството на Доньо Донев, програма на членовете на журито,програма на университетa Баден-Вюртенберг, програма в памет на аниматора Николай Тодоров, ретроспекция по случай 100 години от рождението на Тодор Динов и още много. \r\nДесислава ВАСИЛЕВА", "date": "2019.09.11", "title": "Варна: В града започва 15-ото издание на Световният фестивал на анимационния филм"}
{"url": "http://www.focus-news.net/news/2019/09/11/2697475/emil-hristov-gerb-zakonat-za-mestnoto-samoupravlenie-i-mestnata-administratsiya-tseli-da-razshiri-vazmozhnostite-za-kontrol-na-obshtestveniya-red.html", "text": "Законът за местното самоуправление и местната администрация цели да допълни и разшири съществуващите законови възможности за контрол на обществения ред. Това каза зам.-председателят на парламента и народен представител от ПГ на ГЕРБ Емил Христов  по време на представяне на промените в Законa за местното самоуправление и местната администрация, предаде репортер на  Агенция \"Фокус\" . \"Разработването на предложените промени започна преди много време - 2011 г. след приемането на изменението на Закона за МВР, когато беше установено, че тези законови промени не способстват общините да се възползват от тях и да изпълняват ефективно задълженията си по охрана на обществения ред и опазване на общинското имущество. Изготвеният законопроект беше многократно съгласуван с Министерство на вътрешните работи. През месец януари 2018 г. на свое заседание УС на НСОРБ решава да подкрепи законопроекта, като е подкрепено единодушно от кметовете на общини. От своя страна представителите на Народното събрание и ние като вносители инициирахме един много широк форум на 14 март 2018 г. в Народното събрание с участието на председателите на водещите комисии, на НСОРБ, на Националната асоциация на председателите на обински съвети, кметове и представители на други общини. Целта на законпроекта е да се допълнят и разширят съществуващите законови възможности за контрол на обществения ред, спазването наредбите на общинския съвет, заповедите на кмета и опазването на общинското имущество на територията на общините\", допълни още Емил Христов. Според него основен проблем е липсата на адекватни правомощия на общинските служители, което ги принуждава да извършват съвместни проверки с органите на МВР. \"Дори, когато пред очите ни се извършва посегателство пред общинска собственост, единственото, което общинските служители могат да направят е да сигнализират полицейски органи и да чакат пристигането им\", уточни още Христов и отчете, че в много от случаите в малките населени места има недостиг на полицейски служители.  \r\nДеница КИТАНОВА", "date": "2019.09.11", "title": "Емил Христов, ГЕРБ: Законът за местното самоуправление и местната администрация цели да разшири възможностите за контрол на обществения ред"}
{"url": "http://www.focus-news.net/news/2019/09/11/2697480/dobrich-zaradi-remontni-deynosti-e-sazdadena-vremenna-organizatsiya-na-uchebniya-protses-v-dve-uchilishta.html", "text": "Заради ремонтни дейности е създадена временна организация на учебния процес в две училища – ОУ „Христо Ботев“ и ПМГ „Иван Вазов“. Това съобщи д-р Емилия Баева, зам.-кмет „Хуманитарни дейности“ в Община град Добрич, предаде кореспондент на  Радио „Фокус” – Варна . Ремонтните дейности са по проект на Общината за реконструкция и обновяване на сградния фонд и прилежащите пространства. Работата е мащабна, извършва се по график и е невъзможно да бъде приключена в рамките на летния период. В Езикова гимназия „Гео Милев“ новата учебна година ще започне в сградата, като там предстоят само единични, довършителни работи, свързани с дворното пространство, посочи д-р Баева. Не е приключен ремонтът в Природо-математическа гимназия „Иван Вазов“. Учениците от 5-ти, 6-ти и 7-ми клас ще участ временно в сградата на ОУ „Никола Вапцаров“, а по-големите – в ОУ „Стефан Караджа“. „Изказвам публично благодарност на двамата директори на училищата. Г-н Керанов приютява учениците на ветеринарната гимназия, сега ще даде подслон и на учениците от математическата гимназия“, каза зам.-кметът. Учениците от ОУ „Христо Ботев“, което е най-голямото основно училище в града, ще учат в част от сградата на три смени. Проведени са разговори и предстои да бъдат изпратени официални писма до РЗИ и РУО, за да бъдат уведомени за временната организация на учебния процес. По договор срокът за приключване на строително-монтажните работи в Езиковата гимназия и Природо-математическата гимназия е 31 декември 2019 г. Договорът за ОУ „Христо Ботев“ е подписан по-късно, тъй като след обявяване на обществената поръчка не е бил избран изпълнител на дейностите, подчерта д-р Баева. Там срокът за приключване на ремонтите е до края на месец февруари 2020 г. „Ремонтните дейности са в срок, няма забавяне и аз бих искала да отбележа, че непрекъснато се оказва контрол, непрекъснато има разговори с колегите и от строителната дирекция, и от дирекцията за проекти. Ремонтните дейности се контролират, имаме непрекъснати срещи с проектантите и надзора. Знаете, че когато се започне един ремонт, винаги може да възникнат непредвидени нужди. Всичко това се съгласува. Аз мисля, че във времето и най-големият оптимист не може да е вярвал, че такива ремонти могат да се случат само в летните два месеца и половина. Искам да успокоим всички наши съграждани. Да, ще има едно временно неудобство. То се случва навсякъде, във всички общини, където се правят ремонти по образователната инфраструктура. Организацията на учебния процес ще бъде така направена, че да се осигурят безопасни условия за децата и учебните занятия да се провеждат така, както трябва“, каза д-р Емилия Баева.  \r\nЖулиета НИКОЛОВА", "date": "2019.09.11", "title": "Добрич: Заради ремонтни дейности е създадена временна организация на учебния процес в две училища"}
{"url": "http://www.focus-news.net/news/2019/09/11/2697450/bsp-poiska-izslushvane-na-premiera-boyko-borisov-v-parlamenta-za-shpionskiya-skandal.html", "text": "БСП поиска изслушване на премиера Бойко Борисов в парламента за шпионския скандал. Процедурата направи в началото на днешното пленарно заседание секретарят на ПГ на \"БСП за България\" Филип Попов, предаде репортер на  Агенция \"Фокус\" . Попов се съгласи с предложението на ПГ на ГЕРБ в Народното събрание да дойдат председателя на ДАНС и министъра на вътрешните работи. \"Нека да дойдат в парламента господата, но тук би следвало да дойде - министър-председателят като отговарящ за националната сигурност на България\" ,каза той. Попов отчете, че при чуствителност на тази информация, дори може парламентът да заседава на закрити врата.  \r\nДеница КИТАНОВА", "date": "2019.09.11", "title": "БСП поиска изслушване на премиера Бойко Борисов в парламента за шпионския скандал"}
{"url": "http://www.focus-news.net/news/2019/09/11/2697481/georg-spartanski-kmet-pleven-konsultatsii-mezhdu-politicheskite-partii-i-koalitsii-za-opredelyane-sastavite-na-sik-na-teritoriyata-na-obshtinata-shte-se-provedat-otnovo-na-13-septemvri.html", "text": "Консултации между политическите партии и коалиции за определяне съставите на секционните избирателни комисии на територията на община Плевен ще се проведат отново на 13 септември. Това каза за  Радио „Фокус“  Георг Спартански, кмет на Община Плевен. По думите му консултациите ще са от 11.00 часа в Заседателната зала на Община Плевен на III етаж в административната сграда на пл. „Възраждане” 2. Предложението за ново провеждане на консултации за определяне състав на СИК на територията на община Плевен направиха присъствалите упълномощени представители на Политическа партия „Движение за права и свободи”, Коалиция „БСП за България”, НФСБ, партия „Атака”. Георг Спартански, заяви, че ще предложи на предстоящите консултации подписване на Споразумение между политическите партии и коалиции в община Плевен относно разпространение на агитационни материали по време на предизборната кампания за избори за общински съветници и кметове на 27 октомври 2019 г. т.нар. джентълменско споразумение. ,,То цели ограничаване на последиците от афишната и плакатна война, която нанася щети на инфраструктурата на града“, каза още Георг Спартански.  \r\nВиолета КРЪСТЕВА", "date": "2019.09.11", "title": "Георг Спартански, кмет Плевен: Консултации между политическите партии и коалиции за определяне съставите на СИК на територията на общината ще се проведат отново на 13 септември"}
{"url": "http://www.focus-news.net/news/2019/09/11/2697478/usa-today-v-sasht-pochitat-pametta-na-zhertvite-na-atentatite-ot-11-septemvri-2001-godina.html", "text": "Цената на човешките животи, загубени в терористичните атаки от 11 септември 2001 г., се простира отвъд близо 3000-те души, убити като пряк резултат от нападението. Това ще бъде признато в церемониите по повод 18-ата годишнина от най-смъртоносните нападения на американска земя, коментират в редакцията на  USA Today , най-тиражираният вестник в страната. \r\nВъзпоментателните събития ще се проведат на редица места, включително на мястото, където допреди по-малко от две десетилетия се издигаха двете кули на Световния търговски център в Ню Йорк. Церемония ще има и в близост до Шенксвил, Пенсилвания, на полето, където United Flight 93 катастрофира, след като пътници и членове на екипажа убиха похитителите, отвлекли самолета, за да го ударят в Капитолия. \r\nМрачните и принципно надпартийни възпоменания тази година бяха помрачени от противоречия, след като президентът на САЩ Доналд Тръмп обяви, че е планирал да проведе тайни срещи с лидерите на талибаните, войнствената афганистанска групировка, която подкрепи лидера на 11 септември Осама бин Ладен. Преговорите, които трябваше да се проведат в „Кемп Дейвид“, в крайна смятка бяха отменени, след като талибаните поеха отговорност за самоубийствен атентат в четвъртък в Кабул, при който загинаха 12 души, включително американски военнослужещ. Плановете за покана за преговори към терористична организация, дни преди годишнината от атентатите, предизвикаха остро осъждане, включително от членове на Републиканската партия на Тръмп.  \r\nПодчертава се, че тази година мемориалните събития в Ню Йорк - където повече от 2600 души загинаха, след като два отвлечени самолета бяха разбити в кулите-близнаци на Световния търговски център, ще включват традиционното изчитане на имената на жертвите.  \r\nСъбитията са организирани от Мемориала и музея на 11 септември. Освен запазване на минута мълчание, тази година чрез светлинни ефекти ще бъдат изобразени падналите кули.  \r\n \r\n Тереза Герова", "date": "2019.09.11", "title": "USA Today: В САЩ почитат паметта на жертвите на атентатите от 11 септември 2001 година"}
{"url": "http://www.focus-news.net/news/2019/09/11/2697479/sport-portugaliya-pobedi-litva-s-51-s-4-gola-na-ronaldo.html", "text": "Португалия записа убедителен успех с 5:1 като гост на Литва в двубой от шестия кръг на евроквалификациите. С основна заслуга за победата е суперзвездата Кристиано Роналдо, който вкара четири гола за своя тим. С днешната победа Португалия е втора в група В с 8 точки, като е с един изигран мач по-малко от всички останали в нея. Литва остава последна с едва една точка от 5 двубоя.", "date": "2019.09.11", "title": "Спорт: Португалия победи Литва с 5:1 с 4 гола на Роналдо"}
{"url": "http://www.focus-news.net/news/2019/09/11/2697482/kalin-kostov-sds-svishtov-svishtov-zasluzhava-prozrachno-i-kompetentno-upravlenie-s-misal-za-grazhdanite.html", "text": "Свищов е далеч от това, което трябва да бъде. Градът заслужава прозрачно и компетентно управление, с мисъл за гражданите. Това каза в предаването „Вече 30 години-времето е наше“ на  Радио „Фокус“   кандидатът за кмет на община Свищов от СДС Калин Костов. По-сериозен поглед над Свищов от държавата ще бъде една от личните каузи, които кандидатът за кмет ще защитава. „Неслучайно нашият девиз, с който започваме кампанията, е „Свищов заслужава повече“. Не прилича на Свищов да води статистиката за най-бързо обезлюдяващ град и то по официални данни на Националния статистически институт. Очевидно е, че в модела на неговото обществено-икономическо и политическо развитие има нещо сбъркано. Трябват ни хора, които могат да вдигнат нивото. Точно това ни е посланието – че всъщност търсим модел, при който Свищов да се върне към своите традиции и корени. И в неговото управление да влязат хора, които знаят повече, имат по-голям капацитет и в крайна сметка да доведат по-позитивни резултати за града и за населението“, обясни той. Калин Костов коментира още, че Свищов заслужава отношението на властта към него, включително и на централната, да бъде такова, че да го върне обратно на картата на България и на Европа.  \r\nВиктория МЕСРОБОВИЧ-КУВЕНДЖИЕВА", "date": "2019.09.11", "title": "Калин Костов, СДС-Свищов: Свищов заслужава прозрачно и компетентно управление, с мисъл за гражданите"}
{"url": "http://www.focus-news.net/news/2019/09/11/2697486/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.09.11", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/09/11/2697488/kalin-kostov-sds-svishtov-dalgo-alarmirah-za-nereshenite-problemi-v-obshtina-svishtov-zashtitavayki-vazhnite-kauzi.html", "text": "Дълго алармирах за нерешените проблеми в община Свищов, защитавайки важните каузи. Това каза в предаването „Вече 30 години-времето е наше“ на  Радио „Фокус“  кандидатът за кмет на община Свищов от СДС Калин Костов.  \r\n„Аз съм човекът, който дълги години алармираше, че отношенията между Стопанската академия по времето на бившия ректор Величко Адамов и общината не са тези, които градът очаква от тях, че всъщност има едно недопустимо срастване, при което ректорът упражняваше влияние върху Общинския съвет. Това е нещо, което понастоящем е признато от цялата държава, въпреки че на местно ниво дълго време не се говореше за него. Трасето на бъдещата магистрала Русе – Велико Търново, което не се знаеше откъде ще преминава и дали ще се избере вариант, който ще бъде изключително неудобен за Свищов, в крайна сметка беше спечелен от нашия град, за сметка на усилията на лобистите, които настояваха за вариант, по-удобен като град Горна Оряховица. И хиляди други каузи, които съм защитавал. В общи линии това са неща, от които градът има нужда. В момента ни предстои и една голяма битка. Тя е за бъдещия Дунав мост 3. Дали и кога ще се реализира това нещо, изключително важно е да има вече някакви реални параметри, а не само това нещо да стои като идея, която евентуално в бъдеще някой някога ще започне да работи“, обясни кандидат-кметът. Калин Костов коментира още, че има много несвършена работа и по отношение на сметосъбирането и сметоизвозването. „От години общинско предприятие „Чистота“, което осъществява тази дейност, е анклав на ДПС. Може да прозвучи парадоксално, но последните двама управители на общинското предприятие са клиенти на прокуратурата във връзка с нарушение на изборното законодателство, което показва, че дейността по сметосъбирането и сметоизвозването се е превърнала в някаква политическа хранилка на конкретна партия. Неслучайно във връзка с това нещо дойдоха и проблемите със запалването на свищовското сметище“, допълни Костов.  \r\nВиктория МЕСРОБОВИЧ-КУВЕНДЖИЕВА", "date": "2019.09.11", "title": "Калин Костов, СДС-Свищов: Дълго алармирах за нерешените проблеми в община Свищов, защитавайки важните каузи"}
{"url": "http://www.focus-news.net/news/2019/09/11/2697487/gabriela-asparuhova-tsentarat-za-sotsialna-rehabilitatsiya-i-integratsiya-na-detsa-s-uvrezhdaniya-pleven-dnes-praznuva-10-godini.html", "text": "Днес празнуваме 10 години от откриването ни. Това каза за  Радио „Фокус“ , Габриела Аспарухова, директор на Център за социална рехабилитация и интеграция на деца с увреждания, Плевен. \"Днес официално бе открит Център за социална рехабилитация и интеграция за деца с увреждания – Плевен. След дългогодишна отдадена работа в развитието на социалната услуга за деца, разширяване обема на дейности и обхвата на подкрепа, намерението ни е нашата 10 годишнина да представи труда ни в подкрепа на децата с увреждания и техните семейства“, каза Габриела  Аспарухова. Тя допълни, че събитието започва . от 10.00 ч. в залата на читалище „ЛИК“- гр. Плевен. \"От 14:00ч.-17:00ч. Екипът на ЦСРИДУ-гр. Плевен с нетърпение ще очаква всички желаещи граждани да посетят социалната услуга, с готовност да се провеждат дискусии за дейностите в центъра, подходите, при работата с деца, къде и как децата получават подкрепа докато играят и се забавляват“, допълни Габриела Аспарухова.  \r\nВиолета КРЪСТЕВА", "date": "2019.09.11", "title": "Габриела Аспарухова: Центърът за социална рехабилитация и интеграция на деца с увреждания-Плевен днес празнува 10 години"}
{"url": "http://www.focus-news.net/news/2019/09/11/2697490/pazardzhik-ostava-uslozhnenata-pozharna-obstanovka-na-teritoriyata-na-oblastta.html", "text": "Остава усложнената пожарна обстановка на територията на област Пазарджик, съобщиха от пресцентъра на  ОД МВР-Пазарджик . Особено в разгара и след жътвената кампания са налице пожари, вследствие техническа неизправност на техниката, човешка небрежност или почистване на растителните остатъци чрез изгаряне. За периода 26.08.2019 г. до 09.09.2019 г. на територията на област Пазарджик  са възникнали 3 бр. пожари в горския фонд и 87 броя  пожари в сухи треви , храсти и стьрнища. През вчерашния ден на територията на септемврийското село Ветрен дол е установено лице, грубо нарушаващо противопожарните правила и норми.  Съставен му е акт за предизвикан пожар в района на селския стадион,  в резултат на нерегламентирано палене на сухи треви и отпадъци. \r\n \r\nЗа да не се допускат пожари в полските територии е необходимо да се спазват следните правила: \r\n \r\nНе палете огън на открито във ветровито време. Това е предпоставка за пренасяне на големи разстояния на запалени частици и може да доведе до бързо разпространение на пожара с обхващане на значителни площи. \r\nВ дворовете палете огън само ако предварително сте обезопасили огнището и сте подготвили подръчни уреди за пожарогасене (съдове с вода и пясък, тупалки и др.). След изгаряне огнището трябва да се изгаси или затрупа с дебел слой пръст. \r\nНе палете огън в близост до стрехите на сградите и под клоните на дърветата. \r\nНикога не оставайте запален огън без наблюдение! \r\nНе палете огън в междублоковите пространства, където са паркирани автомобили, както и в близост до бензиностанции и газстанции, складове за леснозапалими и горими течности. \r\nОсобена бдителност по отношение на мерките за пожарна безопасност в горите и земеделските земи трябва да проявяват пастири, пчелари, ловци, гъбари, секачи, туристи, собственици на вилни и земеделски имоти. \r\nЗапаленият в сухи треви и стърнища огън лесно може да обхване намиращи се в съседство трайни насаждения, стопански сгради, вилни и жилищни постройки, горския фонд. \r\nНе палете огън в гората, освен на специално обозначените и устроени за целта места. Преди да запалите огън се уверете, че има осигурени количества вода за загасяване на огъня при поява на вятър и при тръгване. Подгответе тупалки – от гума или от зелени клони, с които да действате в случай на възникване на пожар. \r\nПри пожар сигнализирайте незабавно нa тел.112", "date": "2019.09.11", "title": "Пазарджик: Остава усложнената пожарна обстановка на територията на областта"}
{"url": "http://www.focus-news.net/news/2019/09/11/2697491/api-vazstanoveno-e-dvizhenieto-po-pat-i-1-botevgrad-sofiya-pri-km-210300-v-rayona-na-ankernata-stena.html", "text": "Възстановено е движението по път I-1 Ботевград – София при км 210+300 в района на анкерната стена. Това съобщиха от пресцентъра на  Агенция \"Пътна инфраструктура\" . Движението по АМ „Хемус“ на МПС над 12 тона от Ябланица и от път I-1 Видин – Монтана – Враца – София в посока София е възстановено, като тежкотоварните автомобили се пропускат поетапно.", "date": "2019.09.11", "title": "АПИ: Възстановено е движението по път I-1 Ботевград – София при км 210+300 в района на анкерната стена"}
{"url": "http://www.focus-news.net/news/2019/09/11/2697477/politico-fon-der-layen-prizova-za-novi-sanktsii-sreshtu-tramp.html", "text": "Новоизбраният председател на Европейската комисия Урсула фон дер Лайен призова за засилване на търговския инструментариум срещу САЩ, пише европейската редакция на  Politico . \r\nФон дер Лайен натовари избрания от нея комисар по търговията Фил Хоган да развие нови средства за отговор конкретно срещу сили, които блокират системата за разрешаване на спорове в Световната търговска организация – а именно – САЩ. \r\n„Искам да погледнете как можем да засилим нашия набор от инструменти за търговия“, каза фон дер Лайен пред Хоган. „Това трябва да включва надграждане на регламента на ЕС за изпълнение, за да ни позволи да използваме санкции, когато други приемат незаконни мерки и едновременно блокират процеса на уреждане на спорове на СТО“. \r\nТя намекна за по-силов подход спрямо китайските субсидии, като каза на комисаря по търговията да „работи с вице-председателя за... Дигиталната ера (Маргарет Вестагер) за справяне с нарушаващите ефекти на чуждестранните субсидии във вътрешния пазар“. \r\nЕС търси начини за справяне с мащабните субсидии на Китай, но миналата седмица ръководителят на търговията Сабине Уайанд изключи прилагането на закона за държавните помощи на ЕС „извънтериториално“. \r\nИзбраният председател също потвърди, че ще има нов пост за прилагане на търговските правила, който ще бъде назначаван от Колегията на комисарите, който ще работи под „прякото ръководство на Хоган, който ще наблюдава и подобрява спазването на нашите търговски споразумения“. \r\nИ накрая, фон дер Лайен заяви, че Хоган трябва „да допринесе за създаването и въвеждането на данъка върху въглеродните граници, като работи в тясно сътрудничество с комисаря по икономиката. Данъкът за границата на въглеродните емисии трябва да бъде изцяло съобразен с правилата на СТО“. \r\n \r\nПревод и редакция:", "date": "2019.09.11", "title": "Politico: Фон дер Лайен призова за нови санкции срещу Тръмп"}
{"url": "http://www.focus-news.net/news/2019/09/11/2697484/premierat-boyko-borisov-politicheskite-ni-oponenti-napraviha-komentari-koito-ako-imaha-malko-opit-nyamashe-da-napravyat.html", "text": "Политическите ни опоненти направиха коментари, които ако имаха малко опит, нямаше да направят. Това каза министър-председателят Бойко Борисов по време на редовното правителствено заседание във връзка с получения от България ресор „Иновации и младеж“ в състава на новата Европейска комисия, предаде репортер на  Агенция „Фокус“ . Премиерът добави, че опитът изисква да бъдеш търпелив и мълчалив и да говориш тогава, когато всичко е договорено. „България беше оценена като държава, която в традициите си има добро образование, култура спорт и мозъци от типа на Джон Атанасов. Ресорът, който получихме, е първа точка не само в България, а и в Европа. Това е, за да можем да станем конкурентоспособни на САЩ, където се отделят огромни средства за иновации“, обясни Борисов. „Вследствие на това, което няколко години правителството прави, председателят на новоизбраната ЕК Урсула фон дер Лайен, която беше в София, получихме ресора“, добави още той.  \r\nТеодора ПАВЛОВА", "date": "2019.09.11", "title": "Премиерът Бойко Борисов: Политическите ни опоненти направиха коментари, които ако имаха малко опит, нямаше да направят"}
{"url": "http://www.focus-news.net/news/2019/09/11/2697489/irena-sokolova-oblasten-upravitel-na-pernik-blagodarenie-na-savmestnite-usiliya-na-otgovornite-institutsii-uspyahme-da-zapazim-oblastta-chista-ot-virusa-na-afrikanska-chuma-po-svinete.html", "text": "Областният управител Ирена Соколова откри и ръководи седмичното заседание на Областната епизоотична комисия, на което бе отчетено приключването на кампанията за изплащане на средства за дезинфекция на собствениците на прасета, които са ги заклали във връзка с превенцията на африканската чума по свинете. Това съобщиха от пресцентъра на  Областната администрация . Соколова информира, че след обработка на подадените в срок до 2 септември 2019 г. документи за финансовото подпомагане за доброволно клане на прасета в обекти тип „заден двор” и извършена последваща дезинфекция на личните стопанства, в Областна администрация - Перник има подадени общо 894 стопанства, както следва: община Перник – 321, община Радомир – 336, община Брезник – 132, община Трън – 63, община Земен – 37 и община Ковачевци – 5. \r\n„Заболяването затихва на територията на цялата страна. Благодарение на съвместните усилия на отговорните институции, успяхме да запазим област Перник чиста от вируса на АЧС. – заяви губернаторът. \r\nДо няколко дни на територията на региона започват съвместни проверки на ОДБХ и ОДМВР по населени места за лични стопанства неотговарящи на изискванията за биосигурност.", "date": "2019.09.11", "title": "Ирена Соколова, областен управител на Перник: Благодарение на съвместните усилия на отговорните институции успяхме да запазим областта чиста от вируса на африканска чума по свинете"}
{"url": "http://www.focus-news.net/news/2019/09/11/2697494/premierat-boyko-borisov-ako-znaeh-che-kupuvaneto-na-nay-dobriya-samolet-shte-predizvika-takava-zloba-sigurno-izobshto-nyamashe-da-se-zanimavam.html", "text": "Ако знаех, че купуването на най-добрия самолет ще предизвика такава злоба, сигурно изобщо нямаше да се занимавам. Това каза министър-председателят Бойко Борисов по време на редовното правителствено заседание, предаде репортер на  Агенция „Фокус“ . „Идеята беше с военния министър да вземем най-добрия самолет за българската армия“, обясни Борисов. Той добави, че няма нито едно перо или направление, по което работят министрите от този кабинет, да е по-слабо от предишни години: „Всяка година вдигаме доходите с минимум 10%, превъоръжаваме армията, МВР разкрива всички убийства, направи се много за образователната инфраструктура, видяхте как е станала НСА, борбата с контрабандата, корупцията. И във всяка една сфера. БВП никога тази държава не е имала по-голям. Най-голямата компания в Европа ни остави да спорим с Турция и съревнованието още не е приключило. Отесняха магистралите. Откакто сме ние, София е по-чиста от Берлин“, коментира още министър-председателят.  \r\nТеодора ПАВЛОВА", "date": "2019.09.11", "title": "Премиерът Бойко Борисов: Ако знаех, че купуването на най-добрия самолет ще предизвика такава злоба, сигурно изобщо нямаше да се занимавам"}
{"url": "http://www.focus-news.net/news/2019/09/11/2697496/kmetat-na-sofiya-yordanka-fandakova-shte-prisastva-na-obyavyavaneto-na-traditsionnata-initsiativa-ubiy-skorostta-spasi-dete.html", "text": "От 12.30 часа кметът на София Йорданка Фандъкова ще присъства на обявяването на традиционната инициатива на радио FM+ „Убий скоростта, спаси дете“, която е обществено значима социална кампания, символ на грижата и вниманието към децата на пътя. Това съобщиха от пресцентъра на  Столична община . Ще бъде извършено маркиране на пешеходна пътека на ул. „Ралица“, която се намира до градина „Баня Лозенец“, 120 Основно училище „Г. С. Раковски“ и църквата „Преображение Господне“ в район „Лозенец“.  \r\nТрадиционно инициативата стартира в края на лятото и преди първия учебен ден.", "date": "2019.09.11", "title": "Кметът на София Йорданка Фандъкова ще присъства на обявяването на традиционната инициатива „Убий скоростта, спаси дете“"}
{"url": "http://www.focus-news.net/news/2019/09/11/2697485/dots-d-r-ivan-marchevski-sa-dimitar-a-tsenov-svishtov-ochakvame-palni-auditorii-na-16-septemvri-kogato-shte-otkriem-84-ta-akademichna-godina.html", "text": "На 16 септември Стопанска академия „Димитър А. Ценов\" – Свищов ще открие 84-та академична година. Това каза за сутрешния блок  „Добро утро, България“  на  Радио „Фокус“  ректорът на Стопанска Академия „Димитър А. Ценов“  - Свищов доц. д-р Иван Марчевски. Той обясни, че са предвидени нововъведения в организацията и начина на обучение. „Нещата, касаещи организацията, са свързани с това, че от тази година започна да действа изцяло нов център за обслужване на студени, в който са съсредоточени всички услуги, които преди, по една или друга причина,  бяха разпръснати – всички услуги се оказват на едно гише, така че смятаме, че това ще бъде много удобно за нашите студенти. От гледна точка на технологиите, които използваме – тази година празнуваме 20 години от стартирането на дистационната форма на обучение и за първи път получихме акредитация за предлагане на дистационната форма на обучение и в бакалавърската степен. Към момента имаме 105 човека, които са предпочели тази форма, която смея да твърдя е на много високо технологично равнище“, коментира ректорът. Доц. д-р Иван Марчевски добави, че тендецията показва, че младите хора предпочитат да работят и учат, и трябва да се прави всичко възможно, за да им се даде този шанс, а дистационната форма на обучение е най-удобният вариант това да се случи, без да се влошава качеството на учебния процес. \r\nЙоланда ПЕЛОВА", "date": "2019.09.11", "title": "Доц. д-р Иван Марчевски, СA „Димитър А. Ценов\" – Свищов: Очакваме пълни аудитории на 16 септември, когато ще открием 84-та академична година"}
{"url": "http://www.focus-news.net/news/2019/09/11/2697495/lekari-sa-otstranili-mioma-s-razmerite-na-novorodeno-bebe-ot-patsientka-koyato-ne-e-podozirala-za-tumora.html", "text": "Доброкачествен тумор (миома) с размер, надхвърлящ средното тегло на новородено бебе, отстраниха лекари от МБАЛ „Надежда“ при сложна операция. Това съобщиха от пресцентъра на  лечебното заведение . Пациентката не е потърсила лекарска помощ в продължение на две години, тъй като не е оценила единствения симптом - напълняване в областта на корема. Жената припада на работното си място и търси лекарска помощ след голяма кръвозагуба. Едва тогава се установява заболяването – огромен миомен възел. Веднага след постъпването в болницата са направени две спешни кръвопреливания заради наличен анемичен синдром, който много често съпътства миомната болест. След двучасова операция лекарите отстраняват близо 4-килограмово образувание. Пациентката е настанена в реанимацията на болницата и е в стабилно състояние.  \r\nД-р Ваня Атанасова – водещият оператор на сложната интервенция коментира: „Благодарение на екипната работа операцията мина успешно. Надяваме се, че пациентката ще се възстанови максимално бързо и ще се върне към обичайното си ежедневие. Случаи като този ни карат да напомняме на българската жена, че редовният профилактичен гинекологичен преглед има за цел ранна диагностика на заболяванията и в повечето случаи 100% излекуване при навременна диагностика.“ \r\nМиома на матката е най-разпространеният доброкачествен тумор при жените. Близо 40% от българките в репродуктивна възраст страдат от това заболяване, което често става причина за затруднения при забременяване.  \r\nМБАЛ „Надежда“ е домакин на специализиран форум за лечението на миоми с участитето на световни имена в оперативната гинекология на 13 и 14 септември. Лекари от болници в цяла България, както и от чужбина, ще наблюдават на живо хистероскопски и лапароскопски операции, извършени чрез най-съвременните и щадящи хирургични методи. Операции на жи3во ще извършат:  \r\n- проф. Серхио Хаимович - първи в света въвежда медицинския лазер в офис хистероскопията; съпредседател на Световния конгрес по хистероскопия; \r\n- проф. Атилио ди Спиецио Сардо – преподавател, член на изпълнителния борд на Европейското дружество по гинекологична ендоскопия (ESGE),  съпредседател на Световния конгрес по хистероскопия; \r\n- д-р Андреас Турков – преподавател по минимално инвазивна хирургия в медицинския център на Амстердамския университет, с над 35-годишен форум в лечението на миоми, автор на много научни публикации.", "date": "2019.09.11", "title": "Лекари са отстранили миома с размерите на новородено бебе от пациентка, която не е подозирала за тумора"}
{"url": "http://www.focus-news.net/news/2019/09/11/2697497/dobrich-s-narusheno-vodopodavane-sa-nyakolko-rayona-na-grada-zaradi-avarii.html", "text": "С нарушено водоподаване са няколко района на града заради аварии, предаде кореспондент на  Радио „Фокус” – Варна . По информация на ВиК в Добрич е спряно водоподаването по ул. „Войнишка“, ул. „Поп Богомил“, в жк. „Добротица“ в района на изхода за Варна и по бул. „Русия“.  \r\nВ областта също има населени места без водоподаване заради аварии – в община Добрич-селска - с. Врачанци и с. Ведрина, в община Балчик - ул. „Георги Бенковски“ в морския град и с. Змеево, в община Каварна - с. Селце и с. Раковски, в община Тервел - с. Жегларци и с. Бонево, в община Генерал Тошево - с. Великово и с. Спасово, в община Шабла - с. Горичане и с. Божаново, в община Крушари - с. Зимница. \r\nЖулиета НИКОЛОВА", "date": "2019.09.11", "title": "Добрич: С нарушено водоподаване са няколко района на града заради аварии"}
{"url": "http://www.focus-news.net/news/2019/09/11/2697483/blagoevgrad-zapochva-izplashtane-na-darzhavnoto-podpomagane-za-stopanite-umartvili-dobrovolno-domashnite-si-praseta-v-obshtina-strumyani.html", "text": "Започва изплащане на държавното финансово подпомагане за стопаните, умъртвили доброволно домашните си прасета в община Струмяни, предаде репортер на  Радио „Фокус“ – Пирин . Сумите ще се предават от служители на Областна дирекция по безопасност на храните – Благоевград в съответните населени места лично на собствениците. С цел гарантиране безопасността и сигурността по време на процеса, служителите на агенцията ще бъде придружавани и от полицаи от Областна дирекция на МВР – Благоевград. Списъците, по които ще става предаването на сумите са проверени най-малко три пъти, обявени са публично в общинските администрации по места и са получили одобрение от Областната епизоотична комисия. \r\nЛивия НИНОВА", "date": "2019.09.11", "title": "Благоевград: Започва изплащане на държавното подпомагане за стопаните, умъртвили доброволно домашните си прасета в община Струмяни"}
{"url": "http://www.focus-news.net/news/2019/09/11/2697462/afp-kitay-osvobozhdava-16-kategorii-amerikanski-produkti-ot-mita.html", "text": "Китай обяви, че освобождава от вносни мита 16 категории продукти от САЩ преди новия кръг от търговските преговори, планирани за следващия месец, предава  AFP . \r\nИзключенията влизат в сила на 17 септември, според Комисията за митническа тарифа на Държавния съвет, която публикува два списъка, включващи продукти като морски дарове и лекарства против рак. \r\n \r\n Тереза Герова", "date": "2019.09.11", "title": "AFP: Китай освобождава 16 категории американски продукти от мита"}
{"url": "http://www.focus-news.net/news/2019/09/11/2697493/the-sun-naydzhal-farazh-e-poiskal-svoboden-dostap-do-90-parlamentarni-mesta-v-zamyana-na-predizboren-sayuz-s-konservativnata-partiya.html", "text": "Найджъл Фараж каза цената си за предизборна сделка с торите – да дадат на неговата „Партия Брекзит“ свободен достъп до 80-90 парламентарни места, съобщава британският таблоид  The Sun . \r\nВ замяна ръководителят на антиевропейската партия е обещал на Даунинг стрийт номер 10 да не издига кандидати срещу тези на торите в целевите места на консерваторите. \r\nЗабележителното предложение е предадено на премиера Борис Джонсън от високопоставени тори след отварянето на дискретни преговори с Фараж, са заявили пред изданието неназовани източници. \r\nМестата, които Фараж е поискал от Джонсън да изостави, са такива, където неговата „Партия Брекзит“ или предишната му формация – ЮКИП (Партия на независимостта на Обединеното кралство) е завършила втора след лейбъристите. \r\nТе са в Уелс, Мидландс и Североизтока. \r\nВетеранът европейски депутат вярва, че може да спечели „от 40 до 50“ от тях, което ще му даде сериозно присъствие в Камарата на общините за първи път. \r\nВторото искане на Фараж е сделка с председателя на торите за изоставяне на сегашното Споразумение за оттегляне с Брюксел и замяната му с двугодишно споразумение за запазване на сегашното положение, докато се договори търговска сделка. \r\nИзточник, близък до Фараж, заяви пред The Sun, че „Найджъл е имал разговори с много близки до Борис хора, но не депутати или министри, за да ги запази дискретни. Те са по-скоро, за да се разбере дали той иска истинско споразумение, а не истински преговори и торите знаят и оценяват това. Това е някакво начало“. \r\nСъбеседникът на таблоида добавя: „Много е просто, става въпрос за числа. Борис знае, че не може да спечели мнозинство без наша помощ“. \r\nРазкритието идва в момент, когато Фараж подава топката на Борис Джонсън с реклама на цяла страница в The Sun. \r\nВ директно послание към премиера, председателят на „Партия Брекзит“ го предизвика, като написа“: „Ако имате смелостта за чист Брекзит, тогава ще ви помогнем да спечелите Брекзит мнозинство. Заедно можем да унищожим Лейбъристите на Корбин“. \r\nВестникът коментира, че всяка изборна сделка с Фараж ще е много спорна и ще предизвика ново противоборство в Консервативната партия. \r\nРадикалните евроскептици сред торите пък натискат Джонсън да се реши на сделка с „Партия Брекзит“, но той многократно е отхвърлял вероятността за предизборно споразумение заради нееднозначните си отношения с Фараж. \r\n \r\nПревод и редакция:", "date": "2019.09.11", "title": "The Sun: Найджъл Фараж е поискал свободен достъп до 90 парламентарни места в замяна на предизборен съюз с Консервативната партия"}
{"url": "http://www.focus-news.net/news/2019/09/11/2697499/kardzhali-dvama-mazhe-sa-zadarzhani-za-sbivane-i-strelba-s-gazovo-orazhie-v-selo-sestrinsko.html", "text": "Двама мъже са задържани за сбиване и стрелба с газово оръжие в село Сестринско. Това съобщиха от  ОДМВР - Кърджали . За хулигански действия двамата мъже на 38 и 50 години са задържани в РУ - Кърджали. Скандалът между тях станал снощи около 23.30 часа в село Сестринско. Започнал с размяна на обидни реплики, след което по-възрастният произвел изстрели с газов пистолет във въздуха и ударил опонента си с пръчка в главата. Сектор „Охранителна полиция“ в РУ - Кърджали продължава работата по случая.", "date": "2019.09.11", "title": "Кърджали: Двама мъже са задържани за сбиване и стрелба с газово оръжие в село Сестринско"}
{"url": "http://www.focus-news.net/news/2019/09/11/2697501/shumen-2850-detsa-sa-zapisani-v-detskite-gradini-v-obshtinata.html", "text": "2850 деца са записани в детските градини в община Шумен, от първа до четвърта група, съобщи на брифинг Найден Косев, заместник - кмет по образование и култура,  предаде репортер на Радио Фокус - Шумен. Ще функционират 28 градини, от които 16 в град Шумен. Децата от 3 до 7 години ще бъдат обхванати в 122 групи. Ще функционират и 5 яслени групи със 116 деца. 708 са децата на 5- годишна възраст, а 6- годишните са 670. В сравнение с миналата година, броят на децата в градините намалява с 53, като разликата идва основно от групата на пет и шест годишните. ДГ \"Светулка\" има прием от 300 деца, градината в кв. Дивдядово- 102. \r\nИвелина ИВАНОВА", "date": "2019.09.11", "title": "Шумен: 2850 деца са записани в детските градини в общината"}
{"url": "http://www.focus-news.net/news/2019/09/11/2697492/blic-sarbiya-koy-e-naslednikat-na-yohanes-han-v-novata-komisiyai.html", "text": "Новоизбраният председател на Европейската комисия Урсула фон дер Лайен избра за наследник на Йоханес Хан в изпълнителния орган на Общността унгарец – Ласло Трочани. Електронното издание на белградския вестник  Blic  публикува статия, в която се опитва да представи информация за това кой е новият комисар за европейската политика на съседство и разширяване и какво е отношението му към Сърбия. \r\nВъпреки информацията, че за нов комисар по разширяването ще бъде назначена Дубравка Суика от Хърватия, за ресора разширяване беше назначен Ласло Трочани. \r\nОтсега нататък бившият министър на правосъдието на Унгария в периода от 2014 до 2019 г., ще решава за европейския път на Сърбия, коментират от редакцията. Преди той е бил член на Конституционния съд на страната, бил е посланик в Белгия и Франция. \r\nТрочани е юрист с 30-годишен опит, бивш съдия, дипломат и университетски професор, а специализацията му е европейско конституционно и сравнително право. Роден в Будапеща през 1956 г., завършва Факултета по право и политически науки през 1980 г. Женен е и има три деца.  \r\nНоминацията на Трочани беше приета с негодувание от някои членове на Европейския парламент, които припомниха за докладите за състоянието на върховенството на закона в Унгария и за това, че той е гласен привърженик на политиката на неприемането на мигранти в страната чрез издигане на стена със Сърбия. \r\nКато министър на правосъдието Трочани прие множество закони, които насърчиха правния конфликт с Европейската комисия. Той наблюдаваше криминализирането на дейностите на НПО за подпомагане на мигрантите, което Брюксел категорично осъди. \r\nВъпреки че не е член на унгарската управляваща партия ФИДЕС, Трочани беше в нейната листа по време на тазгодишните избори за Европейски парламент. Известен е с лоялността си към премиера Виктор Орбан. Тази привързаност може да означава път към европейското бъдеще на Сърбия, предвид приятелските отношения, които правителството на Орбан има с президента на страната Александър Вучич. \r\n \r\n „Европа няма бъдеще без Сърбия\" \r\n \r\nВластите на Унгария неведнъж са казвали, че Сърбия заслужава да бъде член на ЕС далеч преди 2025 г., и са призовали за ускоряване на преговорите за присъединяване. \r\nНеотдавна на Стратегическия форум в Блед унгарският външен министър Петер Сиярто повтори искането на Будапеща всички глави от преговорния процес за членство на Сърбия да бъдат отворени, като прецени, че напускащата комисия е допуснала голяма грешка с решението да няма разширяване на Общността до 2025 г. \r\nПо време на министерския си мандат Трочани единствено е хвалил сърбите. \r\nПреди четири години, в разгара на бежанската криза, той заяви в интервю за „Вечернье новости“, че сътрудничеството между Белград и Будапеща по мигрантския въпрос може „да бъде пример за други“. \r\nТой изрази позицията си по отношение на кандидатурата на страната за членство в ЕС и заяви, че Будапеща подкрепя Белград в усилията да изпълниу възможно най-скоро всички критерии, които стоят на пътя му. „Позицията на унгарското правителство е решаваща, а бъдещето на Европа е немислимо без членството на Сърбия в ЕС“, категоричен беше Трочани. \r\n \r\n Какво очаква Фон дер Лайен от новия комисар по разширяването? \r\n \r\nВ писмото си до Трочани Фон дер Лейен подчерта значението на надеждната европейска перспектива за Западните Балкани и на ускоряването на напредъка в процеса на разширяване. Тя изпрати писма до всеки от предложените членове на Комисията. В това до унгареца тя подчерта, че „европейската перспектива на Западните Балкани е помогнала за преодоляване на историческите разделения и за иницииране на ключови политически и икономически реформи“. \r\nВ същото време, според нея, външното влияние на региона нараства значително. „Задължително е да запазим и ускорим напредъка през следващите пет години, чрез оценка въз основа на достойнствата на всяка страна-кандидатка, като същевременно поддържаме достоверна перспектива за бъдещо присъединяване към ЕС“, се казва в писмото. \r\nГерманският християндемократ препоръча на Трочани да работи за ускоряване на структурните и институционални реформи и да се съсредоточи върху основите на върховенството на закона, икономическото развитие и реформата в публичната администрация. Тя също така го призова да подкрепи всички усилия за борба с корупцията в региона, както и усилията за изграждане на добросъседски отношения и решаване на двустранни спорове. \r\nФон дер Лайен също изпрати писмо до Йозеф Борел, когото тя предложи за Върховен представител на ЕС по външните въпроси и политиката за сигурност, като подчерта важността на една по-стратегическа и обединена Европа в областта на външните работи.„Трябва да се опитате да засилите капацитета на Съюза да действа независимо и да популяризира своите ценности и интереси по света“, отбеляза Фон дер Лайен.  \r\nПрофесорът на факултета по политически науки Слободан Самарджич твърди, че добрата новина е, че предложеният комисар по разширяването Ласло Трочани идва от Унгария, страна, която винаги подчертава, че Сърбия трябва да бъде член на ЕС, но смята, че в допълнение към добрата воля на Будапеща има и други обективни обстоятелства. \r\n \r\n Работата на новия комисар ще бъде в омагьосан кръг \r\n \r\n„ЕС няма перспектива за разширяване и ролята на новия комисар ще бъде такава, каквато беше досега. Той ще върши работата в омагьосан кръг, без перспектива за подновяване на процеса на разширяване\", изрази увереност Самарджич. \r\nТой смята, че политиката за разширяване на ЕС е „в сила“ по съвсем различни причини от самото разширяване: „Целта е не да се присъединят кандидатите в ЕС, а да се държат под политически контрол, за да не се откъснат, да се обърнат към трета страна или да търсят преразглеждане на сегашната ситуация и на Споразумението за стабилизиране и асоцииране“.  \r\nТой е убеден, че именно това е логиката на настоящата политика за разширяване и задачата на този нов член на Комисията е да я прилага. \r\nСамарджич, който преподава политическа система на ЕС, наред с други предмети, добавя, че не се знае как ще се прилага такава политика. „Фокусът на институциите на ЕС е върху управлението на ситуацията в Съюза, това е трудна и несигурна работа. Няма разширение\", каза той и добави, че Сърбия, подобно на други кандидати, остава във „външния периферен кръг на интересите на ЕС и Западното полукълбо\". \r\nСамраджич добавя, че разширяването има за задача не да направи Сърбия част от Съюза, а да я държи в неведение, но „под контрол“. Съгласно думите му, че цялата политика на Брюксел е доста странна - ЕС спря с разширяването през 2013 г., след присъединяването на Хърватия. Никоя държава, добави той, няма да бъде приета в ЕС, не защото не е неподготвена, а защото самият Съюз не е готов за разширяване. \r\n \r\n Тереза Герова", "date": "2019.09.11", "title": "Blic (Сърбия): Кой е наследникът на Йоханес Хан в новата Комисия?"}
{"url": "http://www.focus-news.net/news/2019/09/11/2697498/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Наследникът на Йоханес Хан на поста комисар по разширяването и политиката за съседство, предстояща среща в Ню Йорк между държавния глава на Турция Реджеп Тайип Ердоган и гръцкия премиер Кириакос Мицотакис, акция срещу албански наркобосове в Германия и провалът на лидерската среща между власт и опозиция в Македония са част от основните теми, върху които акцентират водещите балкански печатни издания. \r\n \r\n*** \r\n  Източници от преговарящите екипи на управляващия в Скопие СДСМ и опозиционната ВМРО-ДПМНЕ разкриват, че не е постигнат напредък в преговорите за съдбата на Специализираната прокуратура (СП), съобщава електронното издание на македонския вестник  „Вечер“  . \r\nСрещата започна в 20:00 часа местно време (21:00 часа българско време). В парламента дойдоха премиерът Зоран Заев, министър Рената Дескоска, съветника на министър-председателя Боян Маричич, Соня Мираковска. Опозицията бе представена от лидера на ВМРО-ДПМНЕ Християн Мицковски и Тони Менкиноски.  \r\nЗаради съкратените срокове се очакваше Закона за Прокуратурата да бъде приет най-късно до 15 септември. За да бъде утвърден се изисква мнозинство от две трети от депутатите в парламента. \r\nСлед края на преговорите в ранните часове на деня бе разпространено малко информация, но стана ясно, че двете страни не са успели да съгласуват позициите си за Закона за прокуратурата, който ще регламентира статута на Специализирана прокуратура. \r\n \r\n*** \r\n  Министър-председателят на Гърция Кириакос Мицотакис ще се срещне с турския президент Реджеп Тайип Ердоган в кулоарите на 74-ата сесия на Общото събрание на ООН, която ще се проведе в Ню Йорк в периода между 17 и 30 септември, съобщава електронното издание на атинския ежедневник  Kathimerini . \r\nВ хода на преговорите двамата лидера ще обсъдят засиленото напрежение в Източното Средиземноморие и действията на Турция в Изключителната икономическа зона (ИИЗ) на Кипър и в района на Фамагуста в северната част на разделения остров. \r\nИзказвайки се по-рано във вторник по време на посещение на президента на Република Кипър Никос Анастасиадес, Мицотакис критикува Турция за отприщването на напрежение на острова, подчертавайки, че с действията си Анкара се изолира в международен план. \r\nДвамата лидери отново подчертаха „абсолютната си воля за възобновяване на съществените преговори, които ще доведат до жизнеспособно и функционално решение на кипърския въпрос“. \r\n \r\n*** \r\n  Новоизбраният председател на Европейската комисия Урсула фон дер Лайен избра за наследник на Йоханес Хан в изпълнителния орган на Общността унгарец – Ласло Трочани. Електронното издание на белградския вестник  Blic  публикува статия, в която се опитва да представи информация за това кой е новият комисар за европейската политика на съседство и разширяване и какво е отношението му към Сърбия. \r\nВъпреки информацията, че за нов комисар по разширяването ще бъде назначена Дубравка Суика от Хърватия, за ресора разширяване беше назначен Ласло Трочани. \r\nОтсега нататък бившият министър на правосъдието на Унгария в периода от 2014 до 2019 г., ще решава за европейския път на Сърбия, коментират от редакцията. Преди той е бил член на Конституционния съд на страната, бил е посланик в Белгия и Франция. \r\nТрочани е юрист с 30-годишен опит, бивш съдия, дипломат и университетски професор, а специализацията му е европейско конституционно и сравнително право. Роден в Будапеща през 1956 г., завършва Факултета по право и политически науки през 1980 г. Женен е и има три деца.  \r\nНоминацията на Трочани беше приета с негодувание от някои членове на Европейския парламент, които припомниха за докладите за състоянието на върховенството на закона в Унгария и за това, че той е гласен привърженик на политиката на неприемането на мигранти в страната чрез издигане на стена със Сърбия. \r\nКато министър на правосъдието Трочани прие множество закони, които насърчиха правния конфликт с Европейската комисия. Той наблюдаваше криминализирането на дейностите на НПО за подпомагане на мигрантите, което Брюксел категорично осъди. \r\nВъпреки че не е член на унгарската управляваща партия ФИДЕС, Трочани беше в нейната листа по време на тазгодишните избори за Европейски парламент. Известен е с лоялността си към премиера Виктор Орбан. Тази привързаност може да означава път към европейското бъдеще на Сърбия, предвид приятелските отношения, които правителството на Орбан има с президента на страната Александър Вучич. \r\n \r\n \r\n „Европа няма бъдеще без Сърбия\" \r\nВластите на Унгария неведнъж са казвали, че Сърбия заслужава да бъде член на ЕС далеч преди 2025 г., и са призовали за ускоряване на преговорите за присъединяване. \r\nНеотдавна на Стратегическия форум в Блед унгарският външен министър Петер Сиярто повтори искането на Будапеща всички глави от преговорния процес за членство на Сърбия да бъдат отворени, като прецени, че напускащата комисия е допуснала голяма грешка с решението да няма разширяване на Общността до 2025 г. \r\nПо време на министерския си мандат Трочани единствено е хвалил сърбите. \r\nПреди четири години, в разгара на бежанската криза, той заяви в интервю за „Вечернье новости“, че сътрудничеството между Белград и Будапеща по мигрантския въпрос може „да бъде пример за други“. \r\nТой изрази позицията си по отношение на кандидатурата на страната за членство в ЕС и заяви, че Будапеща подкрепя Белград в усилията да изпълниу възможно най-скоро всички критерии, които стоят на пътя му. „Позицията на унгарското правителство е решаваща, а бъдещето на Европа е немислимо без членството на Сърбия в ЕС“, категоричен беше Трочани. \r\n \r\n \r\n Какво очаква Фон дер Лайен от новия комисар по разширяването? \r\nВ писмото си до Трочани Фон дер Лейен подчерта значението на надеждната европейска перспектива за Западните Балкани и на ускоряването на напредъка в процеса на разширяване. Тя изпрати писма до всеки от предложените членове на Комисията. В това до унгареца тя подчерта, че „европейската перспектива на Западните Балкани е помогнала за преодоляване на историческите разделения и за иницииране на ключови политически и икономически реформи“. \r\nВ същото време, според нея, външното влияние на региона нараства значително. „Задължително е да запазим и ускорим напредъка през следващите пет години, чрез оценка въз основа на достойнствата на всяка страна-кандидатка, като същевременно поддържаме достоверна перспектива за бъдещо присъединяване към ЕС“, се казва в писмото. \r\nГерманският християндемократ препоръча на Трочани да работи за ускоряване на структурните и институционални реформи и да се съсредоточи върху основите на върховенството на закона, икономическото развитие и реформата в публичната администрация. Тя също така го призова да подкрепи всички усилия за борба с корупцията в региона, както и усилията за изграждане на добросъседски отношения и решаване на двустранни спорове. \r\nФон дер Лайен също изпрати писмо до Йозеф Борел, когото тя предложи за Върховен представител на ЕС по външните въпроси и политиката за сигурност, като подчерта важността на една по-стратегическа и обединена Европа в областта на външните работи.„Трябва да се опитате да засилите капацитета на Съюза да действа независимо и да популяризира своите ценности и интереси по света“, отбеляза Фон дер Лайен.  \r\nПрофесорът на факултета по политически науки Слободан Самарджич твърди, че добрата новина е, че предложеният комисар по разширяването Ласло Трочани идва от Унгария, страна, която винаги подчертава, че Сърбия трябва да бъде член на ЕС, но смята, че в допълнение към добрата воля на Будапеща има и други обективни обстоятелства. \r\n \r\n \r\n Работата на новия комисар ще бъде в омагьосан кръг \r\n„ЕС няма перспектива за разширяване и ролята на новия комисар ще бъде такава, каквато беше досега. Той ще върши работата в омагьосан кръг, без перспектива за подновяване на процеса на разширяване\", изрази увереност Самарджич. \r\nТой смята, че политиката за разширяване на ЕС е „в сила“ по съвсем различни причини от самото разширяване: „Целта е не да се присъединят кандидатите в ЕС, а да се държат под политически контрол, за да не се откъснат, да се обърнат към трета страна или да търсят преразглеждане на сегашната ситуация и на Споразумението за стабилизиране и асоцииране“.  \r\nТой е убеден, че именно това е логиката на настоящата политика за разширяване и задачата на този нов член на Комисията е да я прилага. \r\nСамарджич, който преподава политическа система на ЕС, наред с други предмети, добавя, че не се знае как ще се прилага такава политика. „Фокусът на институциите на ЕС е върху управлението на ситуацията в Съюза, това е трудна и несигурна работа. Няма разширение\", каза той и добави, че Сърбия, подобно на други кандидати, остава във „външния периферен кръг на интересите на ЕС и Западното полукълбо\". \r\nСамраджич добавя, че разширяването има за задача не да направи Сърбия част от Съюза, а да я държи в неведение, но „под контрол“. Съгласно думите му, че цялата политика на Брюксел е доста странна - ЕС спря с разширяването през 2013 г., след присъединяването на Хърватия. Никоя държава, добави той, няма да бъде приета в ЕС, не защото не е неподготвена, а защото самият Съюз не е готов за разширяване. \r\n \r\n*** \r\n  Спецчасти на германската полиция са провели акция срещу албански наркобосове, съобщава електронното издание на прищинския ежедневник  Gazeta Express , като се позовава на доклад във вестник  BILD . \r\nУточнява се, че операцията е била проведена в ранните часове на вторник и в рамките й са извършени обиски на няколко домове Оберхаузен,  федерална провинция Северен Рейн-Вестфалия. \r\nПолицията е задържала лицата, които са били в жилищата. Изпълнени са шест заповеди за арест на членове на организираната престъпност. Полицията обаче отказа да предостави допълнителни данни. \r\nПо предварителна информация са арестувани деветима заподозрени, но имената им все още са разкрити. Сред тях има две жени на възраст 25 г. и 33 г. В операцията са били задействани кучета, обучени да откриват наркотици. Според други германски медии освен албанци са арестувани също тунизийци, мароканци и граждани на ФРГ. \r\n \r\n***", "date": "2019.09.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/09/11/2697505/tass-merkel-obyavi-podgotovka-za-sreshtata-na-varha-na-normandskata-chetvorka-sled-nyakolko-sedmitsi.html", "text": "В ход е подготвителна работа за организиране на среща на лидерите на Нормандската четворка (Русия, Германия, Франция и Украйна) през следващите седмици. Това обяви германският канцлер Ангела Меркел в рамките на общия дебат в Бундестага относно федералния бюджет за 2020 г., предава  ТАСС . \r\n„Първият малък напредък бе постигнат през последните седмици“, подчерта Меркел, като изрази надеждата, че този напредък ще допринесе за прилагането на Минските споразумения. „И ние работим върху двустранна среща на върха след няколко седмици, за да постигнем значителен напредък“, обяви канцлерът на ФРГ. \r\n \r\n Тереза Герова", "date": "2019.09.11", "title": "ТАСС: Меркел обяви подготовка за срещата на върха на Нормандската четворка след няколко седмици"}
{"url": "http://www.focus-news.net/news/2019/09/11/2697502/rumyana-glavcheva-ekspert-seizmolog-dopisen-chlen-na-bani-seriya-useteni-zemetreseniya-v-granichen-rayon-armeniya-gruziya.html", "text": "Начало на земетръсна активизация в Северна Армения – граничен район между Армения и Грузия – постави земетресение с магнитуд 4.8 във вторник вечер 20:22 часá местно време, 19:22 у нас. Министерство на извънредните ситуации (МЧС) в Армения информира, че “земетресението е последвано от около 30 афтершока (вторични трусове) с магнитуди над 1.8”. Според същото съобщение, епицентърът на обявеното земетресение е на 13 километра (км) североизточно от село Бавра, Ширакска област, и на 170 км от Ереван. Дълбочината на източника е около 10 км под земната повърхност. Земетресението с магнитуд 4.8 е усетено в няколко области на територията на Армения  – Ширакска, Лорийска, Тавушска, Арагацотнска, Армавирска и в Ереван. Националният център за сеизмозащита на Армения оценява максималната интензивност на въздействие с VI до VI-VII степен по 12-степенната скáла.  При такава сила на въздействие стари неподдържани постройки получават сериозни повреди. Кореспондент на агенция “Новости Армения” в Гюмри, Западна Армения, съобщава “няма паника, също и разрушения”. Град Гюмри (около 122 хил.ж., б. Ленинакан 1924-1990г.), вторият по големина град в Армения, е на около 45 км югозападно от епицентъра. Този град, разположен на по-малко от 10 км от източника на Спитакското земетресение през 1988 година, е сред най-тежко засегнатите тогава – разрушени са многоетажните сгради, дадени са много жертви. По данни на МЧС-Армения от днешната сутрин, жертви и разрушения от новата активизация в Армения няма. Земетресението с магнитуд 4.8 и един негов афтершок са усетени и в Тбилиси, на около 90 км епицентрално разстояние. В Европейския сеизмологичен център е отбелязано, че земетресението е усетено до 230 км от епицентъра в югозападна посока, както и в Грузия до епицентрални разстояния 85-110 км в североизточна посока. Максималното земетресение е последвано от шест труса с магнитуди между 3 и 3.9, по всяка вероятност усетени в епицентралния район. Най-скорошен трус с магнитуд над 2 от същото огнище е регистриран днес сутринта минути преди пет часá местно време. Арменските сеизмолози смятат, че сеизмичната активност е свързана със сегмент на Джавахкския разлом в Малък Кавказ. \r\n \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.09.11", "title": "Румяна Главчева, експерт-сеизмолог, дописен член на БАНИ: Серия усетени земетресения в граничен район Армения-Грузия"}
{"url": "http://www.focus-news.net/news/2019/09/11/2697500/premierat-boyko-borisov-geopoliticheskata-orientatsiya-na-balgariya-e-es-nato.html", "text": "Нашата геополитическа ориентация, подкрепена от всички партии, преди ГЕРБ да го има, само ВМРО май го е имало тогава, сме приели пътя ЕС – НАТО. Това каза премиерът Бойко Борисов по време на редовното правителствено заседание във връзка с разразилия се шпионски скандал, предаде репортер на  Aгенция „Фокус“ . „С „шпионския“ скандал се опитват да се поставят на една плоскост отношенията ни с Русия. Когато има нещо, с което не сме съгласни, МВнР реагира така, както реагират и в Унгария да речем. Не виждам никакво основание да се свързват едното и другото. Второ, когато руски олигарси се опитват да правят проекти в България, свързани с нашия Военнопромишлен комплекс и всичко останало, нашите служби работят по тази тема заедно с партньорски други служби и го прави прокуратурата. Аз нямам никаква роля в този процес. Ние дори с нашия кмет в Казанлък сме участвали на \"Копринка\" в мероприятията. Краси Велчев е председател на Комисията за българо-руско сътрудничество в парламента. Нещо повече, понеже вчера завършиха преговорите, но ще изчакаме до 17, ще обявим какво сме направили вчера. Ще проявим търпеливост и мълчание. Всеки има право да развива своята дейност в НПО-та. Едните подкрепят религия, други култура, трети обичат Русия, други Америка, коментира още премиерът.  \r\nТеодора ПАВЛОВА", "date": "2019.09.11", "title": "Премиерът Бойко Борисов: Геополитическата ориентация на България е ЕС - НАТО"}
{"url": "http://www.focus-news.net/news/2019/09/11/2697503/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и община Пещера „Здравей, Пещера“ днес ще чуете повече за готовността на училищата е детските градини на територията на община Пещера за началото на учебната година. Събеседник по темата ще бъде Диана Балканджиева, експерт по образованието в родопската община. Ще научим и как върви подготовката за Празника на кешкека в село Радилово и какви ще са дейностите в него. Телефоните за връзка със студиото са 0885 606692 и 034  420020.", "date": "2019.09.11", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/09/11/2697508/nsi-prihodite-ot-noshtuvki-v-stranata-prez-yuli-2019-g-dostigat-3458-mln-lv-ili-s-29-poveche-v-sravnenie-s-yuli-2018-g.html", "text": "През юли 2019 г. в страната са функционирали 3 391 места за настаняване с над 10 легла - хотели, мотели, къмпинги, хижи и други места за краткосрочно. Това сочи  статистика на Националния статистически институт (НСИ) . Броят на стаите в тях е 141.8 хил., а на леглата - 324.4 хиляди. В сравнение с юли 2018 г. общият брой на местата за настаняване, функционирали през периода, се увеличава с 5.8%, а броят на леглата в тях - с 3.7%. \r\nОбщият брой на нощувките във всички места за настаняване, регистрирани през юли 2019 г., е 5 952.1 хил., или с 0.1% повече в сравнение със същия месец на предходната година, като най-голямо увеличение на нощувките (с 2.0%) се наблюдава в местата за настаняване с 3 звезди.  \r\nПрез юли 2019 г. в хотелите с 4 и 5 звезди са реализирани 62.2% от общия брой нощувки на чужди граждани и 25.6% - на българи. В местата за настаняване с 3 звезди са осъществени 27.4% от нощувките на чужди граждани и 28.5% - на българи, докато в останалите места за настаняване (с 1 и 2 звезди) те са съответно 10.4 и 45.9%. \r\nБроят на пренощувалите лица в местата за настаняване през юли 2019 г. се увеличава с 5.2% в сравнение със същия месец на 2018 г. и достига 1 297.8 хил., като е регистрирано увеличение при българските граждани с 10.3%, а при чужденците - с 2.4%. Българските граждани, нощували в местата за настаняване през юли 2019 г., са 485.1 хил. и са реализирали средно по 3.3 нощувки. Чуждите граждани са 812.7 хил. и са реализирали средно по 5.4 нощувки, като 64.0% от тях са нощували в хотели с 4 и 5 звезди. \r\nОбщата заетост на леглата в местата за настаняване през юли 2019 г. е 60.0%, като намалява с 1.8 процентни пункта в сравнение с юли 2018 година. Най-висока е заетостта на леглата в хотелите с 4 и 5 звезди - 71.8%, следват местата за настаняване с 3 звезди - 61.6%, и с 1 и 2 звезди - 40.7%.  \r\nПриходите от нощувки през юли 2019 г. достигат 345.8 млн. лв., или с 2.9% повече в сравнение с юли 2018 година. Регистрирано е увеличение на приходите от български граждани с 19.9%, докато тези от чужди граждани намаляват с 0.4%.", "date": "2019.09.11", "title": "НСИ: Приходите от нощувки в страната през юли 2019 г. достигат 345.8 млн. лв., или с 2.9% повече в сравнение с юли 2018 г."}
{"url": "http://www.focus-news.net/news/2019/09/11/2697506/manol-genov-bsp-tsvetan-tsvetanov-go-nyama-no-tsvetanovshtinata-oshte-vitae-tuk-prez-zakonodatelstvoto.html", "text": "Г-н Цветан Цветанов, но Цветановщината още витае тук през законодателството. Това каза народният представител от ПГ на \"БСП за България\" и член на Изпълнителното бюро на БСП Манол Генов по време на дебатите по Закона за местното самоуправление и местната администрация, предаде репортер на  Агенция \"Фокус\" . Колегата му Иван Иванов от БСП коментира, че на дискусия през месец март 2018 г. под егидата на Цветан Цветанов е обсъден този законопроект. \"Спомените, които се възвръщат в мен са докарването на килограм кметове на ГЕРБ, които да обясняват как очакват този закон и и му се радват и искат на всяка цена да стъпят в правомощията си\", посочи Иван Иванов. Той запозодря, че законовите промени са обвързани с местните избори. БСП определи внасянето на такъв законопроект седмици преди изборите като прекалено тенденциозно.  \r\nДеница КИТАНОВА", "date": "2019.09.11", "title": "Манол Генов, БСП: Цветан Цветанов го няма, но Цветановщината още витае тук през законодателството"}
{"url": "http://www.focus-news.net/news/2019/09/11/2697512/plovdiv-stabilno-e-sastoyanieto-na-deteto-koeto-padna-ot-vtoriya-etazh-na-zhilishtna-kooperatsiya-v-grada.html", "text": "В стабилно и подобрено състояние е детето, което падна от втория етаж на жилищна кооперация на бул. „Хаджи Димитър“ в Пловдив. Това съобщиха за  Радио „Фокус“ – Пловдив  от пресцентъра на Университетската болница „Св. Георги“, където то е настанено. Предвид подобрението в състоянието на детето, от лечебното заведение добавиха, че предстои то да бъде изведено от Интензивен сектор. \r\n „Фокус“ припомня , че детето, което е на година и три месеца, бе прието в Университетската болница „Св. Георги“ в Пловдив с тежка черепно-мозъчна травма след инцидента от 6 септември. Детето само е отворило прозорец и се покатерило на него, докато родителите му спели, след което е паднало от над 4 метра височина. То е намерено от съседи, които веднага подали сигнал на телефон 112. \r\nВъв връзка с инцидента, Дирекция „Социално подпомагане“ в Пловдив се самосезира и незабавно посети детето в болницата, както и семейството. Родителите описват ситуацията като инцидент и оказват пълно съдействие на социалните работници с необходимата информация. Изявили са желание и са подали заявление за психологическа подкрепа. В момента тече оценка на сигнала и работата на социалните служители по случая продължава. Води се досъдебно производство. \r\nТони МИХАЙЛОВ", "date": "2019.09.11", "title": "Пловдив: Стабилно е състоянието на детето, което падна от втория етаж на жилищна кооперация в града"}
{"url": "http://www.focus-news.net/news/2019/09/11/2697509/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Найджъл Фараж каза цената си за предизборна сделка с торите – да дадат на неговата „Партия Брекзит“ свободен достъп до 80-90 парламентарни места, съобщава британският таблоид  The Sun . \r\nВ замяна ръководителят на антиевропейската партия е обещал на Даунинг стрийт номер 10 да не издига кандидати срещу тези на торите в целевите места на консерваторите. \r\nЗабележителното предложение е предадено на премиера Борис Джонсън от високопоставени тори след отварянето на дискретни преговори с Фараж, са заявили пред изданието неназовани източници. \r\nМестата, които Фараж е поискал от Джонсън да изостави, са такива, където неговата „Партия Брекзит“ или предишната му формация – ЮКИП (Партия на независимостта на Обединеното кралство) е завършила втора след лейбъристите. \r\nТе са в Уелс, Мидландс и Североизтока. \r\nВетеранът европейски депутат вярва, че може да спечели „от 40 до 50“ от тях, което ще му даде сериозно присъствие в Камарата на общините за първи път. \r\nВторото искане на Фараж е сделка с председателя на торите за изоставяне на сегашното Споразумение за оттегляне с Брюксел и замяната му с двугодишно споразумение за запазване на сегашното положение, докато се договори търговска сделка. \r\nИзточник, близък до Фараж, заяви пред The Sun, че „Найджъл е имал разговори с много близки до Борис хора, но не депутати или министри, за да ги запази дискретни. Те са по-скоро, за да се разбере дали той иска истинско споразумение, а не истински преговори и торите знаят и оценяват това. Това е някакво начало“. \r\nСъбеседникът на таблоида добавя: „Много е просто, става въпрос за числа. Борис знае, че не може да спечели мнозинство без наша помощ“. \r\nРазкритието идва в момент, когато Фараж подава топката на Борис Джонсън с реклама на цяла страница в The Sun. \r\nВ директно послание към премиера, председателят на „Партия Брекзит“ го предизвика, като написа“: „Ако имате смелостта за чист Брекзит, тогава ще ви помогнем да спечелите Брекзит мнозинство. Заедно можем да унищожим Лейбъристите на Корбин“. \r\nВестникът коментира, че всяка изборна сделка с Фараж ще е много спорна и ще предизвика ново противоборство в Консервативната партия. \r\nРадикалните евроскептици сред торите пък натискат Джонсън да се реши на сделка с „Партия Брекзит“, но той многократно е отхвърлял вероятността за предизборно споразумение заради нееднозначните си отношения с Фараж. \r\n*** \r\n  Новоизбраният председател на Европейската комисия Урсула фон дер Лайен призова за засилване на търговския инструментариум срещу САЩ, пише европейската редакция на  Politico . \r\nФон дер Лайен натовари избрания от нея комисар по търговията Фил Хоган да развие нови средства за отговор конкретно срещу сили, които блокират системата за разрешаване на спорове в Световната търговска организация – а именно – САЩ. \r\n„Искам да погледнете как можем да засилим нашия набор от инструменти за търговия“, каза фон дер Лайен пред Хоган. „Това трябва да включва надграждане на регламента на ЕС за изпълнение, за да ни позволи да използваме санкции, когато други приемат незаконни мерки и едновременно блокират процеса на уреждане на спорове на СТО“. \r\nТя намекна за по-силов подход спрямо китайските субсидии, като каза на комисаря по търговията да „работи с вице-председателя за... Дигиталната ера (Маргарет Вестагер) за справяне с нарушаващите ефекти на чуждестранните субсидии във вътрешния пазар“. \r\nЕС търси начини за справяне с мащабните субсидии на Китай, но миналата седмица ръководителят на търговията Сабине Уайанд изключи прилагането на закона за държавните помощи на ЕС „извънтериториално“. \r\nИзбраният председател също потвърди, че ще има нов пост за прилагане на търговските правила, който ще бъде назначаван от Колегията на комисарите, който ще работи под „прякото ръководство на Хоган, който ще наблюдава и подобрява спазването на нашите търговски споразумения“. \r\nИ накрая, фон дер Лайен заяви, че Хоган трябва „да допринесе за създаването и въвеждането на данъка върху въглеродните граници, като работи в тясно сътрудничество с комисаря по икономиката. Данъкът за границата на въглеродните емисии трябва да бъде изцяло съобразен с правилата на СТО“. \r\n*** \r\n  Резултатите от местните избори, проведени този уикенд в Москва, се оказаха далеч от приятни за държавния глава на Руската федерация Владимир Путин, коментират в редакцията на един от най-големите ежедневници в Дания – вестник   Jyllands-Posten . \r\n Агенция „Фокус“ представя превод на материала с уточнението, че той отразява единствено позицията на автора. \r\nВладимир Путин всъщност трябва да е щастлив човек. Той е начело на Русия по-дълго от Леонид Брежнев. Формално двамата имат различни постове, но и двамата управляват най-голямата страна в света. Разбира се, тя става по-малка след смъртта на Брежнев през 1982 г., но все още остава огромна държава. \r\nПутин е на власт от 2000 г., като през повечето време е президент на страната и само веднъж – министър-председател. Ако разчитаме на проучванията на общественото мнение, то той е подкрепян от повече от 60% от гражданите на страната. Може би затова американският президент Доналд Тръмп му се възхищава толкова много. \r\nНо ако сте Путин и ако сте подкрепени от олигарси, то винаги всичко ще ти се струва малко. Особено в Москва. Затова резултатите от изборите, проведени този уикенд в Русия, са много неприятни за него. В Градската дума опозицията изглежда е спечелила 20 от 45 места - на практика резултатът не е много убедителен, но това събитие има символично значение. \r\nМосква съвсем не е цяла Русия, тук живее по-малко от 10% от населението на страната, а избирателната активност в столицата е била под 22%. Но според проучвания, изборният резултат приблизително съответства на ситуацията с популярността на президента. На Запад някои лидери като Ангела Меркел, Мете Фредериксен или Еманюел Макрон биха били доволни от подобна подкрепа. Но не и Путин в Русия. В тази държава всеки гражданин трябва да бъде за президента. Разбира се, ситуацията не е като в Китай или Северна Корея, но въпреки това цялата опозиция тук обикновено е представена като шайка измамници, особено ако тя по някакъв начин може да застраши властите. \r\nСледователно руските власти в продължение на няколко месеца направиха всичко възможно, за да потушат всяко противопоставяне на Путин и неговата партия – „Единна Русия“. Мирните демонстрации биваха разпръснаха. Свободата на словото беше подтиснато. Лидерите на общественото мнение и журналистите бяха изпращани в затвора, често при толкова смешни случаи, че системата дори не беше в състояние да ги задържа за дълги периоди. Повечето критици на режима дори не бяха допуснати да се кандидатират. Затова най-известният опозиционен политик Алексей Навални просто призова за гласуване за всички, които не са от „Единна Русия“. И изглежда, че тази стратегия сработи, поне в Москва. \r\nОсвен ако не се случи нещо съвсем непредвидено, както се е случвало в историята преди, Путин вероятно ще остане на поста си. В момента текат полусекретни преговори с Беларус за обединение, което би му позволило да продължи дейността си в Кремъл и след 2024 г., когато наистина трябваше да напусне властта. Или ще измисли нещо друго. \r\nПо този начин Западът трябва да е готов да се справи с вечния президент на Русия, чийто мандат на работа е ограничен само от биологичната продължителност на живота. Така бе и в СССР с едно единственото изключение - Никита Хрушчов беше заменен от Брежнев. Путин вече показа, че не се интересува от международното право, ако то не е от полза за Русия и за самия него. \r\nЛидерът на Кремъл показа също, че приема света сериозно, само ако действа енергично и силно. Западът трябва да продължи диалога, но да запази санкциите. Малък напредък може да се види преди няколко дни, когато Русия организира обмен на затворници с Украйна и изпрати сигнали, които биха могли да показват желание за нормализиране на отношенията с Киев. За съжаление, Русия едва ли ще стане демокрация в близко бъдеще. Тя няма да се превърне в правова държава, което е още по-тъжно. Следователно Западът трябва да продължи своя натиск – защото Путин не разбира от нищо друго. \r\n*** \r\n  В Бундестага предстои генерален дебат за политиката на коалиционното правителство на канцлера Ангела Меркел и действията на официален Берлин срещу изменението на климата. В допълнение ще се обсъжда и бюджета на Канцеларията на канцлера, а дискусиите се очаква да бъдат изключително бурни, коментират в редакцията на националния ежедневник  Die Frankfurter Allgemeine Zeitung . \r\nAкцентът ще бъде поставен върху темата за климата. За разлика от дебатите за отделните бюджети, които се оспорват от съответните експертни политици, Меркел и лидерите на фракциите в Бундестага ще говорят на общия дебат . В Съюза (ХДС/ХСС) има призиви Германия да увеличи разходите си за отбрана до сума, по-голяма от планираната, за да изпълни ангажиментите си към НАТО. \r\nМинистърът на финансите Олаф Шолц (ГСДП) планира отделянето на близо 360 милиарда евро през 2020 г., около 3,4 милиарда повече в сравнение с настоящата година. Въпреки отслабващата икономика и по-ниските данъчни приходи, той иска отново да създаде федерален бюджет без нови дългове (т.нар. черна нула). Припомня се, че от 2014 г. насам Берлин успява да не допусне разходите да надвишават приходите. \r\nДепутатите ще обсъждат бюджетите на отделните министерства в Бундестага до края на седмицата, поясняват от редакцията.", "date": "2019.09.11", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/09/11/2697510/korneliya-ninova-bsp-pripoznavame-i-vnasyame-promenite-v-zakona-za-saslovnite-organizatsii-na-meditsinskite-sestri-na-maya-manolova.html", "text": "Припознаваме и внасяме промените в Закона за съсловните организации на медицинските сестри на Мая Манолова. Това каза лидерът на БСП Корнелия Нинова пред журналисти в Народното събрание, предаде репортер на  Агенция \"Фокус\" . \"Както знаете днес протестират медицинските сестри справедливо за възнагражденията си. Бившият омбудсман Мая Манолова заедно с тях изработиха промени в Закона за съсловните организации на медицинските сестри, акушерките, асоциираните медецински специалисти, зъботехниците и помощник-фармацевтите. По процедура на Народното събрание този закон не може да бъде факт, ако някой от депутатите и групите не го припознае. Ето защо ние днес в групата го разгледахме, приемаме го и го внасяме като парламентарна група \"БСП за България\". Смятаме, че с този закон се слага равнопоставеност между различните съсловни организации, дава се възможност чрез свои представители те да участват в изготвянето на нормативни документи, в професионалната им квалификация, да отстояват правата на тези, които работят неправителствени, съсловни организации. Заедно с това ще подготвим и в бюджетната процедура ще внесем аргументирано и обосновано откъде да дойдат средства за увеличение на заплатите им\", заяви Нинова. На въпрос дали Венци Стефанов е уреждал нейни срещи с Леонид Решетников, Нинова отговори: \"По шпионския скандал вчера изразихме позиция. Сега ще изслушаме, в 11.00 ч. идват министърът и шефаът на ДАНС. Ако изнесат нови факти, ще ги коментираме. Що се отнася до това какво е казано сутринта в ефир, нямам никаква представа кой на кого какви телефони е раздавал. Многократно съм коментирала случая с Решетников и няма какво ново да ви кажа\", допълни още тя.  \r\nДеница КИТАНОВА", "date": "2019.09.11", "title": "Корнелия Нинова, БСП: Припознаваме и внасяме промените в Закона за съсловните организации на медицинските сестри на Мая Манолова"}
{"url": "http://www.focus-news.net/news/2019/09/11/2697507/tass-na-19-septemvri-shte-se-provede-sreshta-rusiya-ukrayna-es-za-tranzita-na-gaz.html", "text": "Тристранните консултации между Русия, Украйна и Европейския съюз за транзита на газ ще се състоят на 19 септември, съобщи пред журналистите руският министър на енергетиката Александър Новак, цитиран от  ТАСС . \r\n„Ние с господин Шефчович (вице-председателят на ЕК за енергийния съюз Марош Шефчович) обсъждахме тази дата. Доколкото разбрах, украинската страна също е съгласувала тази дата. Считаме за съгласувана датата 19-ти. Ние, от руска страна, сме готови да проведем такива преговори“, заяви той. \r\nШефчович каза миналия петък, че е провел телефонен разговор с ръководителя на Министерството на енергетиката на РФ, по време на който „беше постигнато споразумение за провеждане на тристранни министерски консултации преди края на този месец“. Тогава той отбеляза, че „точната дата ще бъде обявена, когато консултациите с украинската страна приключат“. \r\nОсновната тема на срещата ще бъде обсъждане на условията за доставка и транзит на руски газ за ЕС през територията на Украйна от 2020 г., тоест след приключване на действащия транзитен договор. \r\nЕвропейската комисия предлага на Русия и Украйна да сключат нов дългосрочен транзитен договор за период от 10 години с гарантиран годишен обем газ, изпомпван през украинската ГТМ. Това трябва да осигури на Киев приходи от Русия в размер до 3 милиарда долара годишно като плащане за транзит. Русия просто предлага да удължи настоящия договор за една година. \r\n \r\nПревод и редакция:", "date": "2019.09.11", "title": "ТАСС: На 19 септември ще се проведе среща Русия-Украйна-ЕС за транзита на газ"}
{"url": "http://www.focus-news.net/news/2019/09/11/2697516/pazardzhik-1066-sobstvenitsi-na-obekti-tip-zaden-dvor-v-oblastta-sa-poluchili-obezshteteniya-zaradi-chumata-po-svinete.html", "text": "1066 собственици на обекти тип „заден двор“ в област Пазарджик са получили обезщетения заради чумата по свинете, съобщиха от пресцентъра на  Областна администрация – Пазарджик . Продължава изплащането на обезщетения на собствениците на обекти тип „заден двор“, за почистване и дезинфекция на обектите, след доброволно усвояване на месото от прасетата в личните стопанства. До момента са обезщетени 1066 стопани в 40 населени места на областта в общините Пазарджик, Панагюрище, Септември, Лесичово, Брацигово. Информацията бе представена по време на днешното заседание на Областната епизоотична комисия, председателствано от зам.-областният управител Йордан Кожухаров. В област Пазарджик не са регистрирани нови случаи на заболяването Африканска чума по свинете. Продължава стриктното изпълнение на всички разпоредени мерки за биосигурност в свинекомплексите  и в двете инфектирани зони в землищата на ДГС „Алабак“ и ДЛС „Чепино“. Всяка събота се извършват проверки на пазарите за животни в региона от служители на ОДБХ и ОДМВР Пазарджик. След констатирано огнище на болестта АЧС в с. Михалково, община Девин, област Смолян, е определена 8 км. инфектирана зона, в която попада част от землището на с. Фотиново, община Батак. Със заповед на директора на РДГ Пазарджик е забранен достъпът на физически лица и пътни превозни средства до горските територии в землището на с. Фотиново.", "date": "2019.09.11", "title": "Пазарджик: 1066 собственици на обекти тип „заден двор“ в областта са получили обезщетения заради чумата по свинете"}
{"url": "http://www.focus-news.net/news/2019/09/11/2697515/varna-okrazhnata-prokuratura-predade-na-sad-shofyor-dal-podkup-na-politsai-za-da-ne-bade-testvan-za-alkohol.html", "text": "39-годишният Иблямен А. е бил предаден на съд с обвинителен акт на Окръжната прокуратура във Варна за даден подкуп на полицейски служители, за да не бъде тестван за алкохол. Това съобщиха от пресцентъра на  Апелативна прокуратура - Варна . Престъплението е извършено на 30 януари тази година в град Дългопол.  \r\nПодсъдимият водач управлявал автомобила си от Айтос към Провадия. Около 4.27 часа сутринта полицейски служители го спрели за проверка. 39-годишният Иблямен бил поканен да отиде до служебния автомобил, за да бъде тестван за наличие на алкохол с дрегер, но отказал. След отказа му единият служител на реда започнал да подготвя талон за медицинско изследване, а  колегата му – разпореждане да не управлява МПС под въздействието на алкохол. Подсъдимият заявил няколко пъти, че няма да даде кръв за изследване, вадел пари от портфейла си и ги предлагал на служителите, за да не извършат служебните си задължения.  \r\nБил предупреден, че действията му се записват от монтираната камера в полицейската кола. Въпреки това Иблямен успял да остави две банкноти по 20 лева на прага на лявата врата на служебния автомобил, след това отишъл до дясната и хвърлил пред седалката още 2 банкноти по 10 лева. След това казал „Айде, готово!“ и тръгнал към колата си. Бил настигнат от полицаите, които му поставили белезници и уведомили дежурната част за случилото се.  \r\nПредстои делото срещу 39-годишния подсъдим, който е с чисто съдебно минало, да бъде насрочено за разглеждане във Варненския окръжен съд.", "date": "2019.09.11", "title": "Варна: Окръжната прокуратура предаде на съд шофьор, дал подкуп на полицаи, за да не бъде тестван за алкохол"}
{"url": "http://www.focus-news.net/news/2019/09/11/2697520/burgas-begacheskiyat-festival-burgas-ran-shte-se-provede-v-grada-na-22-septemvri.html", "text": "В Европейската седмица на мобилността първият за страната ни бегачески фестивал „Бургас Рън“ отново ще представи чрез редица активности движението в различните му проявления и форми. Това съобщиха от  Община Бургас . На 22 септември зоната около Пантеона в Бургас ще се превърне в притегателна точка за всички, които желаят да научат малко повече за алтернативното предвиждане чрез открити тренировки, форумна част с лекции и разнообразни активности. Любителите на уличното изкуство, на йога, скейт, ролери и брейк танците също ще открият своето място на събитието. \r\nВ програмата на „Бургас Рън“ отново ще присъства тематичното детско бягане, както и 5-километрова дистанция. В рамките на една обиколка желаещите ще могат да разгледат някои от най-емблематичните места в града, като бягането стартира от Пантеона и преминава през пл. „Св. св. Кирил и Методий“, жо гарата, Морското казино, Експо център „Флора“ и отново завършва на Пантеона. \r\nТази година входът за събитието отново е свободен. „Бургас Рън“ се осъществява благодарение и с подкрепата на Община Бургас.", "date": "2019.09.11", "title": "Бургас: Бегаческият фестивал „Бургас Рън“ ще се проведе в града на 22 септември"}
{"url": "http://www.focus-news.net/news/2019/09/11/2697504/dots-d-r-ivan-marchevski-sa-dimitar-a-tsenov-svishtov-chrez-noviya-si-resor-v-ek-balgariya-ima-vazmozhnost-da-stane-po-vidima-integralna-chast-ot-evropeyskoto-obrazovatelno-prostranstvo.html", "text": "Чрез новия си ресор в ЕК България има възможност да стане по-видима интегрална част от европейското образователно пространство. Това каза за сутрешния блок  „Добро утро, България“  на  Радио „Фокус“  ректорът на Стопанска академия „Димитър А. Ценов“ – Свищов доц. д-р Иван Марчевски. Той изрази надежда да се работи в тази посока, защото към към момента страната ни е в периферията по различни причини, включително и финансови. „Силно се надявам, че българският комисар ще създаде необходимите предпоставки да се увеличат средствата, които отиват към българските университети, главно за научни изследвания, тъй като там, може би, най-много изоставаме от европейските ни партньори. Това е свързано с финансовия ресурс, така че аз искрено се надявам, че ще имаме възможност да получим повече пари за научни изследвания. Ще се разшири обхватът на програмата „Еразъм+“, ще се стимулират формите на обмен, ще станем по-гъвкави в работата“, коментира ректорът. Доц. д-р Иван Марчевски обясни, че трябва да се даде възможност родните преподаватели и студенти да пътуват много повече в европейски университети, а европейски преподаватели да гостуват в българските университети, защото, по думите му, това е пътят, по който можем да станем по-пълноценна част от европейското образователно пространство.  \r\nЙоланда ПЕЛОВА", "date": "2019.09.11", "title": "Доц. д-р Иван Марчевски, СА „Димитър А. Ценов\" – Свищов: Чрез новия си ресор в ЕК България има възможност да стане по-видима интегрална част от европейското образователно пространство"}
{"url": "http://www.focus-news.net/news/2019/09/11/2697519/vyara-tserovska-kmet-na-pernik-chistotata-na-atmosferniya-vazduh-e-trevozhna-tema-koyato-valnuva-vsichki-zhiteli-na-grada.html", "text": "Чистотата на атмосферния въздух е тревожна тема, която вълнува всички жители на нашия град. Това е един много важен период, в който институциите заедно с действащите предприятия е необходимо да осъзнаят, че проблемът трябва да се реши по правилата в условията на Закона. Убедена съм, че перничани ще имат топла вода и парно и това ще се случи скоро. Това заяви кметът на Община Перник д-р Вяра Церовска по време на заседание на Общинския съвет, съобщиха от пресцентъра на  Общината . Тя напомни, че никой не трябва подценява факта, че обществените сгради, училища и детски градини и много граждани използват услугата на ТЕЦ-а. \r\n„Но трябва да знаем, че замърсяването на града не идва от едно място, всички носим отговорността за това, защото голяма част от нас се отопляват на твърдо гориво“, посочи тя \r\nМерките, които е предприела Община Перник за справяне с проблема, включват вече изготвената Програма за качеството на атмосферния въздух. В тази връзка предстои широко обществено обсъждане на 24 септември. \r\nКметът припомни, че още през миналия месец в Общината са постъпили инвестиционни намерения, свързани с горене на отпадъци и RDF. \r\n„През месец ноември 2018 г проведох първата среща с министъра на околната среда и водите Нено Димов, в която обсъдихме проблемите свързани с чистотата на въздуха. Той прие моята позиция като кмет и на перничани и бяха отхвърлени всички инвестиционно намерение“, уточни още тя. По думите ѝ през настоящата година също са подадени много сигнали за тежка миризма и замърсяване на въздуха в кварталите. \r\n„Това беше причината с РИОСВ да извърши множество проверки. 16 са инспекциите от началото на тази година. В тях участва експерти на общинската администрация и нейното ръководство. Със съдействието на МОСВ и институциите един от сочените за основен замърсител на Перник преустанови своята дейност. В момента оттам се осъществява изнасяне на биомаса и предстои да извозен отпадъкът на RDF, който се намира на съхранение“, посочи Вяра Церовска.", "date": "2019.09.11", "title": "Вяра Церовска, кмет на Перник: Чистотата на атмосферния въздух е тревожна тема, която вълнува всички жители на града"}
{"url": "http://www.focus-news.net/news/2019/09/11/2697522/pazardzhik-ot-novata-uchebna-godina-uchenitsite-v-nu-mihail-kumanov-v-peshtera-shte-uchat-na-ednosmenen-rezhim.html", "text": "От новата учебна година учениците в НУ ,,Михаил Куманов“ в Пещера ще учат на едносменен режим. Това съобщи за  Радио „Фокус“ – Пазарджик  Диана Балканджиева, експерт по образованието в Община Пещера. Във връзка с това се е наложило подновяване на отоплителната инсталация на училището, което вече е осъществено. „Всички институции са извършили необходимите дейности за подготовка на сградите за отоплителния сезон. По прогнозни данни, подадени от директорите, в първи клас през учебната 2019/2020 г. ще постъпят 141 първокласници. В детските градини в общината ще бъдат възпитавани 516 деца, 1522 ученици ще се обучават в училищата на община Пещера. Професионално образование по пет специалности ще получат 174 ученици от ПГХВТ ,,Атанас Ченгелев“ и 114 ученици по шест специалности в Обединено училище ,,Любен Каравелов“, уточни Балканджиева. Тя допълни, че завършващите 10-ти клас в Обединено училище ,,Любен Каравелов“ ще могат да продължат образованието си в професионалната гимназия в общината. \r\nАлбена ЖИЛЕКОВА", "date": "2019.09.11", "title": "Пазарджик: От новата учебна година учениците в НУ ,,Михаил Куманов“ в Пещера ще учат на едносменен режим"}
{"url": "http://www.focus-news.net/news/2019/09/11/2697511/parlamentat-prie-promeni-v-zakona-za-mestnoto-samoupravlenie-i-mestnata-administratsiya-na-parvo-chetene.html", "text": "Парламентът прие промени в Закона за местното самоуправление и местната администрация на първо четене, предаде репортер на  Агенция \"Фокус\" . \"За\" законопроекта гласуваха 96 народни представители, \"Против\" -69 и \"въздържали се\" -4, с което те бяха приети. Измененията са внесени от съпредседателя на ПГ на „Обединени патриоти“ Искрен Веселинов и народния представител от ГЕРБ и зам.-председател на парламента Емил Христов. Предложените промени създават правна възможност, а не задължение, общините да изграждат звена за контрол по изпълнението на актовете на общинския съвет и на кмета на общината. Съгласно текстовете служителите в звеното ще могат да подпомагат осъществяването на административно-наказателната дейност на територията на общината, като изпълняват функционалните си задължения в униформено облекло и отличителни наци на съответната община, утвърдени от кмета на общината.  \r\nВ срок до три месеца след назначаването им, служителите в звеното преминават обучение по специална програма, изготвена от Главна дирекция „Национална полиция“ на Министерство  на вътрешните работи.  \r\nДеница КИТАНОВА", "date": "2019.09.11", "title": "Парламентът прие промени в Закона за местното самоуправление и местната администрация на първо четене"}
{"url": "http://www.focus-news.net/news/2019/09/11/2697521/stara-zagora-1-350-sa-parvoklasnitsite-v-uchilishtata-v-obshtinata.html", "text": "1 350 са първокласниците в училищата в общината. Това съобщиха от пресцентъра на  Община Стара Загора . В 62 паралелки в 28 общински училища ще се обучават първокласниците през учебната 2019/2020 г. Най-много са те в Пето основно училище „Митьо Станев“, Четвърто основно училище „Кирил Христов“, Шесто основно училище „Свети Никола“ и Второ основно училище „П. Р. Славейков“. \r\nТрескаво се подготвят класните стаи за първия учебен ден. Пакети с нови учебници и тетрадки очакват най-малките ученици. \r\nИ тази година Община Стара Загора ще зарадва с подарък децата. Те ще получат книжка с любимото на поколения българи стихотворение на Леда Милева „Зайченцето бяло“. Във всяка книжка има и послание от Живко Тодоров, кмет на Община Стара Загора. В него се казва: „Скъпи, първокласнико, днес ти за пръв път, смутен и развълнуван, прекрачваш прага на твоето училище…. Пътят ще е дълъг, но в него няма да си сам, защото до теб ще върви твоят учител. Пожелавам ти от сърце твоят нов път да е привлекателен и наситен с приключения, а дните в училище полезни, приятни и изпълнение с незабравими емоции!“.  \r\nФутболен клуб „Берое“ традиционно също подарява красиви тетрадки на първокласниците. \r\nНад 14 500 са учениците, които ще се обучават в старозагорските училища тази година. В обновени сгради ще влязат учениците от Средно училище „Иван Вазов“ и Девето основно училище „Веселин Ханчев“. През тази учебна година ще бъдат ремонтирани още две училища – Професионалната гимназия по строителство, архитектура и геодезия „Лубор Байер” и Професионалната гимназия по електротехника.  \r\n„Скъпи ученици, нека това да бъде една успешна нова учебна година, която да Ви даде нови знания и успехи, нови приятелства и интересни занимания. Вярвайте в силата на науката, защото тя променя съвременния свят! Вярвайте в себе си и работете упорито за реализиране на мечтите си! \r\nУважаеми учители, продължавайте  все така неуморно да пазите духа на просвещението. Приемете най-искрени пожелания за здраве, сила на духа и воля за нови успехи. С професионализъм, съчетан с мъдрост, доброта и търпение, не спирайте да отстоявате духовността“, пожелава в поздравлението си кметът Живко Тодоров.", "date": "2019.09.11", "title": "Стара Загора: 1 350 са първокласниците в училищата в общината"}
{"url": "http://www.focus-news.net/news/2019/09/11/2697513/koha-ditore-kosovo-varhu-sarbite-v-severno-kosovo-e-okazvan-natisk-da-glasuvat-za-srabska-lista.html", "text": "Усилията на сръбските политически партии в Косово за прекратяване на монопола на „Сръбска листа“ бяха посрещнати от съпротива от Белград, особено в четирите населени предимно със сърби общини в северната част на най-младата държава на Балканите, съобщава електронното издание на прищинския ежедневник  Koha Ditore .  \r\nОще преди официалния старт на предизборната кампанията за предсрочните парламентарни избори на 6 октомври политическите представители и коментаторите вече предупреждават, че има натиск върху избирателите в Северно Косово. \r\nТри сръбски политически партии формираха коалиция, която да се конкурира със „Сръбска листа“ за подкрепата на избирателите  - Независимата либерална партия, Партията на косовските сърби и коалицията на Демократично прогресивната партия, и Новата партия в Косово и две граждански инициативи. Сръбският президент Александър Вучич обаче определи всички тях като „албански представители на сърбите\". \r\nСпоред Бранислав Кръстич, анализатор и репортер от Северна Митровица, представителите на „Сръбска листа“ вече притискат сръбските избиратели на север да гласуват за тях. „Те посещават граждани в собствените им апартаменти и къщи, за да се уверят, че те ще гласуват в тяхна полза“, твърди Кръстич. \r\n \r\n Тереза Герова", "date": "2019.09.11", "title": "Koha Ditore (Косово): Върху сърбите в Северно Косово е оказван натиск да гласуват за „Сръбска листа“"}
{"url": "http://www.focus-news.net/news/2019/09/11/2697527/ministar-mladen-marinov-pritesneni-sme-ot-tova-koeto-chuvame-za-protestite-che-mogat-da-vazniknat-narusheniya-na-obshtestveniya-red.html", "text": "Притеснени сме от това, което чуваме за протестите - че могат да възникнат нарушения на обществения ред. Това каза министърът на вътрешните работи Младен Маринов пред журналисти, предаде репортер на  Агенция \"Фокус\" . Той посочи, че по тази причина се взимат допълнителни мерки. Попитан дали има сигнал, че протестите срещу номинацията на Иван Гешев за главен прокурор, могат да прераснат в бунт за сваляне на правителството, Маринов посочи, че такъв точно все още не е пристигал в МВР. \"Имаме множество сигнали, които взимаме предвид. Наблюдаваме обстановката. Протестите бяха заявени както е по закон в Столична община. От наша страна бяха взети мерки за недопускане на нарушения, продължвааме да наблюдаваме сиутацията\", посочи още Маринов.  \r\nДеница КИТАНОВА", "date": "2019.09.11", "title": "Министър Младен Маринов: Притеснени сме от това, което чуваме за протестите - че могат да възникнат нарушения на обществения ред"}
{"url": "http://www.focus-news.net/news/2019/09/11/2697524/varna-chast-ot-grada-e-bez-voda-zaradi-avariya.html", "text": "Един район във Варна остава без вода заради авария. Това съобщиха за  Радио „Фокус“ – Варна  от водоснабдителното дружество. Оттам допълниха, че без вода ще бъдат абонатите в района между ул. „Васил Петлешков“, ул. „Дружба“ и бул. „Васил Левски“ до около 13.00 часа. \r\nДесислава ВАСИЛЕВА", "date": "2019.09.11", "title": "Варна: Част от града е без вода заради авария"}
{"url": "http://www.focus-news.net/news/2019/09/11/2697528/smolyan-zaradi-tehnicheska-profilaktika-pluven-baseyn-smolyan-nyama-da-raboti-do-23-septemvri.html", "text": "Заради извършване на задължителна техническа профилактика плувен басейн „Смолян“ няма да работи до 23 септември. Това съобщиха от пресцентъра на  Община Смолян .", "date": "2019.09.11", "title": "Смолян: Заради техническа профилактика плувен басейн „Смолян“ няма да работи до 23 септември"}
{"url": "http://www.focus-news.net/news/2019/09/11/2697529/ministerskiyat-savet-odobri-realizatsiyata-na-skorostniya-pat-ot-mezdra-do-botevgrad.html", "text": "Министерският съвет одобри реализацията на скоростния път от Мездра до Ботевград. Това стана ясно от думите на министъра на регионалното развитие Петя Аврамова, която даде брифинг в Министерски съвет след провелото се редовно правителствено заседание, предаде репортер на  Агенция \"Фокус\" . Максималният размер на ангажиментите, които АПИ може да поема за сключване на договори с изпълнителите, е до 419 млн. Участъкът от пътя Видин –Ботевград е част от републиканската пътна мрежа, като тежкотоварният трафик в тази отсечка е голям, което създава много рискови моменти за всички, пътуващи по отсечката.  Отсечката е разделена в два лота – лот 1 и лот 2, като късно снощи е обявен изпълнителят на Лот 1. Стойността му е близо 133 милиона без ДДС, а стойността на лот 2 е близо 222 милиона и половина без ДДС. Предстои сключването на договорите и стартирането на работата.", "date": "2019.09.11", "title": "Министерският съвет одобри реализацията на скоростния път от Мездра до Ботевград"}
{"url": "http://www.focus-news.net/news/2019/09/11/2697517/ministar-mladen-marinov-osem-litsa-sa-zadarzhani-za-24-chasa-po-shpionskiya-skandal.html", "text": "Осем лица са задържани за 24 часа по шпионския скандал. Това каза министърът на вътрешните работи Младен Маринов по време на изслушването си за шпионския скандал, предаде репортер на  Агенция \"Фокус\" . \"В МВР на 9 септември 2019 г. е постъпило постановление от Специализираната прокуратура за оказване в рамките на компетентността на МВР съдействие при провеждане на действие по разследване от служители на СДВР по досъдебно производство\", обясни Маринов. Министърът посочи още, че в изпълнение на същото служетилите на СДВР са оказали такова съдействие на Специализираната прокуратура, като са проведени различни по вид действия по разследването, огледи, претърсвания, изземвания, лични обиски и други действия по разследването на територията на град Перник, град София и Брезник. В резултат на тези действия със заповед за задържане съгласно Закона за МВР до 24 часа са задаръжани 8 лица, които са предадени на следствените органи в рамките на изпълнение на постановлението. В рамките на срока на задържането въпросните лица са конвоирани до сградата на следствения отдел на Специализираната прокуратура, където са предоставени на следовател за продължаване на процесуалните действия с тях. По отношение на конкретика по разследването, за съжаление не мога да дам повече информация\", допълни още министърът.  \r\nДеница КИТАНОВА", "date": "2019.09.11", "title": "Министър Младен Маринов: Осем лица са задържани за 24 часа по шпионския скандал"}
{"url": "http://www.focus-news.net/news/2019/09/11/2697514/v-parlamenta-pristignaha-vatreshniyat-ministar-mladen-marinov-i-predsedatelyat-na-dans-dimitar-georgiev-za-izslushvaneto-si-za-shpionskiya-skandal.html", "text": "В парламента пристигнаха министърът на вътрешните работи Младен Маринов и председателят на ДАНС Димитър Георгиев за изслушването си за шпионския скандал, предаде репортер на  Агенция \"Фокус\" . Искането за изслушването направиха от ПГ на ГЕРБ в началото на пленарното заседание.  Председателят на парламента Цвета Караянчева уведоми народните представители, че министър-председателят е възпрепятстван да дойде на изслушване по темата, поради предварително поети ангажименти. Искането за ислушване направиха в началото на пленарното заседание от БСП. Преди започване на изслушването депутатът от БСП Красимир Янков предложи това да се случи на закрити врата, но предложението му бе отхвърлено, прегласувано и отхвърлено отново.  \r\nДеница КИТАНОВА", "date": "2019.09.11", "title": "В парламента пристигнаха вътрешният министър Младен Маринов и председателят на ДАНС Димитър Георгиев за изслушването си за шпионския скандал"}
{"url": "http://www.focus-news.net/news/2019/09/11/2697530/burgas-okrazhniyat-sad-zadarzha-pod-strazha-dvamata-obvinyaemi-za-zasadenata-niva-s-konop-v-selo-zidarovo.html", "text": "Окръжният съд отмени определение на Районен съд – Бургас, с което спрямо мъж с инициали Д.А. е взета мярка за неотклонение „Домашен арест“ и спрямо мъж с инициали С.А. – обвиняем по същото досъдебно производство, е взета мярка за неотклонение „Парична гаранция“ в размер на 2 000 лева. Това съобщиха от пресцентъра на  Окръжен съд – Бургас . Въззивната инстанция постанови спрямо двамата обвиняеми да бъде взета мярка за неотклонение „Задържане под стража“. Д.А. и С.А. са привлечени за извършено в условията на съучастие престъпление. От неустановена дата през 2019 година до 30 август 2019 г. в нива с площ около 2,5 декара в землището на с. Зидарово те засели и отглеждали растения от рода на конопа – канабис, марихуана. Съгласно дадената на деянието правна квалификация същото представлява умишлено престъпление от общ характер и за него е предвидено наказание „Лишаване от свобода“ от две до пет години и глоба от 5 000 до 10 000 лева.  \r\nВъззивният съд се присъедини към извода на първата инстанция, че в конкретния случай доказателствената съвкупност е достатъчна, за да обоснове наличието на обосновано предположение за авторство на деянието. Не така стои въпросът с изводите на районния съд относно наличието на реална опасност всеки от обвиняемите да се укрие или извърши друго престъпление, ако не бъде задържан. До процесната дата – 30 август 2019 г., двамата обвиняеми са с необременено съдебно минало. Доказано е също, че Д.А. и С.А. са трудово ангажирани като шофьори на товарни автомобили, както и че живеят в условията на фактическо съжителство и се грижат за малолетни деца, както и че двамата имат регистрирани адреси, които действително обитават. Според Окръжен съд – Бургас всички тези обстоятелства са били налични и при извършване на престъплението, за което двамата са обвинени, поради което самото им съществуване взето само по себе си не е достатъчно да се направи извод, че обвиняемите не биха извършили друго престъпление, нито биха се укрили ако не са задържани. Доказателствата по делото разкриват значителна по-висока обществена опасност на конкретното престъпление, за извършването на което Д.А. и С.А. са привлечени да отговарят.  \r\nВ своите мотиви въззивният съд казва: „свидетелските показания, както и обективните находки, установени и закрепени в протоколите за оглед на местопроизшествие, разкриват широкомащабна, професионално осъществена, изискваща значителна организация и финанси, както и в значителна степен конспиративна престъпна дейност, която доказателствените източници свързват с двамата обвиняеми“. Определението на Окръжен съд – Бургас е окончателно.", "date": "2019.09.11", "title": "Бургас: Окръжният съд задържа под стража двамата обвиняеми за засадената нива с коноп в село Зидарово"}
{"url": "http://www.focus-news.net/news/2019/09/11/2697525/tsik-shte-provede-brifing-vav-vrazka-s-podgotovkata-i-proizvezhdaneto-na-izborite-za-obshtinski-savetnitsi-i-za-kmetove-na-12-septemvri.html", "text": "На 12 септември (четвъртък) 2019 г. от 14.00 ч. ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г., съобщиха от пресцентъра на  ЦИК . \r\nБрифингът ще се състои в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия.", "date": "2019.09.11", "title": "ЦИК ще проведе брифинг във връзка с подготовката и произвеждането на изборите за общински съветници и за кметове на 12 септември"}
{"url": "http://www.focus-news.net/news/2019/09/11/2697533/sport-arzhentina-pobedi-meksiko-s-40.html", "text": "Националният отбор на Аржентина записа впечатляваща победа с 4:0 над Мексико в контролна среща между двата тима, играна на “Аламодоум” в Сан Антонио, САЩ. “Гаучосите” бяха без някои основни играчи, включително и голямата си звезда Лионел Меси. В негово отсъствие обаче блесна нападателят на Интер Лаутаро Мартинес, който вкара три от четирите гола в мача (17, 22 и 39 мин.). Другото попадение в срещата бе дело на Леондро Паредес от дузпа (33 мин.). Така Аржентина сложи край на победната серия на Мексико. “Ацтеките” бяха в серия от 11 поредни успеха.", "date": "2019.09.11", "title": "Спорт: Аржентина победи Мексико с 4:0"}
{"url": "http://www.focus-news.net/news/2019/09/11/2697536/emsc-zemetresenie-ot-38-po-rihter-e-registrirano-iztochno-ot-atina.html", "text": "Земетресение с магнитуд от 3,8 по скалата на Рихтер е регистрирано в 11:13 часа местно време (съвпада с българското време) в Егейско море, показва справка на  официалната интернет страница на Европейския средиземноморски сеизмологичен център (EMSC) . \r\nТрусът е с епицентър на 30 км източно от столицата Атина и на седем километра югоизточно от Неа Макри, с дълбочина от 15 км под земната кора. \r\nНяма постъпили данни за пострадали или материални щети. \r\n \r\n Тереза Герова", "date": "2019.09.11", "title": "EMSC: Земетресение от 3,8 по Рихтер е регистрирано източно от Атина"}
{"url": "http://www.focus-news.net/news/2019/09/11/2697534/hasan-rouhani-sasht-shte-se-provalyat-sas-svoeto-podstrekavane-kam-voyna-s-iran.html", "text": "Президентът на Иран Хасан Рухани увери, че САЩ ще се провалят със своето „подстрекаване към война“ и предупреди, че Техеран е готов да намали още повече ангажиментите си към споразумението за ядрената програма на страната в отговор на действията на Вашингтон, предава  AFP . \r\n„Американците трябва да разберат, че безочливостта и подстрекаването към война не работят в тяхна полза. И двете ... трябва да бъдат изоставени\", подчерта Рухани на среща на кабинета си, според съобщение, публикувано на правителствения акаунт в социалната мрежа „Туитър“. \r\n \r\n Тереза Герова", "date": "2019.09.11", "title": "Хасан Роухани: САЩ ще се провалят със своето „подстрекаване към война“ с Иран"}
{"url": "http://www.focus-news.net/news/2019/09/11/2697526/dimitar-georgiev-dans-pridobiti-sa-danni-che-nikolay-malinov-e-izgotvil-dokladna-zapiska-na-ruski-ezik-za-neobhodimostta-ot-geopoliticheskata-preorientatsiya-na-balgariya.html", "text": "При проведените допълнителни мероприятия са придобити данни, че Малинов е изготвил докладна записка на руски език относно необходимостта от геополитическата преориентация на България и известният за всички проект \"България\". В същата се предлага да бъдат провеждани редица мероприятия, свързани с определени действия в сферата на вътрешнополитически живот, които да доведат до такава промяна в ориентацията на страната. Това каза председателят на Държавна агенция \"Национална сигурност\" Димитър Георгиев по време на изслушването си за шпионския скандал, предаде репортер на  Агенция \"Фокус\" .  \r\n\"Ще ви запозная накратко с информацията относно случа, свързан с престъпление срещу Републиката, а именно поставяне на български гражданин в услуга на чужди организации. Както вече знаете въпросният български гражданин е Николай Малинов, председател на Националното движение \"Русофили\". В хода на работата в ДАНС по изпълнение на възложени от прокуратурата на Република България действия с постановления, свързани с разследване на престъпления против финансовата и кредитната система на страната, е установена схема, която е свързана с изградено, функционирано действие по  пране на пари. При проведените мероприятия е придобита информация, че тази схема се използва за трансфер на финансови средства от руски гражданин, който е ръководител на чужда организация \"Двуглав Орел\", с интереси в различни области, с интереси в обществения и политически живот на страната. Според данните, с които разполагаме чрез изградената схема, се финансират мероприятия, които пряко засягат националната сигурност на страната\", допълни още Димитър Георгиев. Той посочи, че двете организации публично са декларирали, че водят хибридна война срещу Запада.  \r\nДеница КИТАНОВА", "date": "2019.09.11", "title": "Димитър Георгиев, ДАНС: Придобити са данни, че Николай Малинов е изготвил докладна записка на руски език за необходимостта от геополитическата преориентация на България"}
{"url": "http://www.focus-news.net/news/2019/09/11/2697535/kyustendil-desetki-grazhdani-daryavat-knigi-za-nova-biblioteka-v-selo-katrishte.html", "text": "Десетки граждани даряват книги за нова библиотека в село Катрище. Това съобщи за  Радио „Фокус” – Кюстендил  Виолета Атанасова, председател на читалище „Асклепион”. По думите ѝ хиляда ще станат скоро книгите, дарени за читалището в село Катрище, чиято сграда и библиотека с около 3500 тома изгоряха в голям пожар. Най-голямото до момента дарение е от читалище „Димитър Каляшки“ в село Жиленци – 435 книги. В двудневната акция, организирана заедно с фондация „Модус Вивенди” и сдружение „Майчина любов“ десетки граждани също са предоставили много книги от личните си библиотеки и са изразили готовност да продължат подкрепата си за инициативата. „Сред заглавията бяха книгите „Малкият принц“ и „Пипи Дългото чорапче“, които ще заминат при „Ян Бибиян“ – една от малкото оцелели книги от изгорялата библиотека, тъй като още е била при своя малък читател.  \r\nПо селата през ваканциите библиотеките правят различни инициативи, за да осмислят времето на децата, които идват за кратко при баба и дядо, а сега Ян Бибиян може би ще се превърне в символ на връщането на съвременните деца към радостта от четенето. Няколко издания на „Под игото“, „Записки по българските въстания“, „Преспанските камбани“ , стихове на Яворов, Димчо Дебелянов, Евтим Евтимови други съкровени за всеки българин книги бяха също в пълните с дарения кашони”, каза Виолета Атанасова. По думите ѝ това е нещо уникално – хората с въодушевление събират книги за изгорялата библиотека в едно малко село със стотина жители, защото са убедени, че читалищата са последната автентична духовна крепост в обезлюдяващите български села. От Регионалната библиотека „Емануил Попдимитров“ ще окажат методическа помощ по окомплектоването и документирането на новата читалищна библиотека. Предстоят разговори с кмета на с. Катрище Васил Василев, за да бъдат обсъдени следващите стъпки на съпричастност и помощ. \r\nВенцеслав ИЛЧЕВ", "date": "2019.09.11", "title": "Кюстендил: Десетки граждани даряват книги за нова библиотека в село Катрище"}
{"url": "http://www.focus-news.net/news/2019/09/11/2697537/vidin-meditsinski-sestri-ot-oblastta-shte-vzemat-uchastie-v-natsionalniya-protest-v-sofiya.html", "text": "Медицински сестри от областта ще вземат участие в националния протест, който се организира днес в София. Това каза за  Радио „Фокус“ – Видин  Диана Богомилова, председател на регионалното дружество на Българската асоциация на професионалистите по здравни грижи в МБАЛ „Света Петка“. Тя посочи, че групата на видинските медицински сестри не е голяма. „Голяма част от хората ни са в отпуск, а и трябва да си признаем – умориха се много от нас, защото виждат, че нищо не се прави. Фишовете със заплатите ни са същите, няма никакво подобрение“, заяви Диана Богомилова. Тя обясни, че исканията остават същите – повишаване на заплатите, въвеждане на медицински стандарти за работата на сестрите. „Сега една медицинска сестра обслужва три пъти повече пациенти в сравнение с предишни години. Това е огромно натоварване и не е в полза на пациентите“, каза Богомилова. Тя допълни, че исканията са свързани и с повишаване заплащането на  нощния труд. „Нашите заплати са между 580 лв. и 610 лв., чисто колежки от отделенията взимат 480 лв. Това отблъсква младите кадри от професията, работят предимно сестри над 50 години във видинската болница, а това е тревожна тенденция“, каза Богомилова. \r\nАнна ЛОЗАНОВА", "date": "2019.09.11", "title": "Видин: Медицински сестри от областта ще вземат участие в националния протест в София"}
{"url": "http://www.focus-news.net/news/2019/09/11/2697523/ekspert-rusiya-sasht-i-velikobritaniya-mozhe-da-se-prisaedinyat-kam-normandskiya-format-ako-sledvashtata-mu-sreshta-zavarshi-s-proval.html", "text": "САЩ и Великобритания може да се присъединят към Нормандския формат, ако следващата среща на лидерите на Русия, Украйна, Франция и Германия не заърши с конкретни резултати. Това обяви временно изпълняващият длъжността ръководител на американската дипломатическа мисия в Украйна в интервю за  Voice of America , цитирано от електронното издание на руското списание  „Експерт“ . \r\n„Президентът (Владмири) Зеленски и други представители на украинското правителство заявиха, че ако сегашният Нормандски формат не даде резултати, тогава те ще разгледат възможността да поискат САЩ и Великобритания да се присъединят към него. Доколкото знам, все още няма официално искане\", поясни Тейлър. \r\nПо-рано журналисти попитаха американския президент Доналд Тръмп за присъединяването на Вашингтон към Нормандския формат. „Считам, че фактът, че се проведе обмен на затворници между Русия и Украйна, е много голяма и много положителна стъпка. Ако имаха нужда от мен, бих се присъединил, но наистина случилото се е много, много положително събитие“, отговори Тръмп. \r\n \r\n Тереза Герова", "date": "2019.09.11", "title": "„Експерт“ (Русия): САЩ и Великобритания може да се присъединят към Нормандския формат, ако следващата му среща завърши с провал"}
{"url": "http://www.focus-news.net/news/2019/09/11/2697539/rossiyskaya-gazeta-geroizatsiyata-na-zlodeite-i-falshifikatsiyata-na-istoriyata-sa-chast-ot-strategiyata-na-sasht-koito-poddarzhat-stabilnostta-s-voenni-agresii-ubiystva-na-hora-i-hvarlyane-na-obednen-uran-zayavi-poslanikat-na-rusiya-v-belgrad.html", "text": "Посланикът на Русия в Белград Александър Боцан-Харченко отговори на специалния представител на САЩ за Западните Балкани Матю Палмър, който обвини Москва, че иска да поддържа нестабилност на Балканите, пише  „Российская Газета“ . \r\nВисокопоставеният дипломат подчерта, че подобно заявление от страна на американеца „води до обезсърчение и униние“. „Очевидно, признаците за подкрепа на стабилността са военна агресия против суверенна държава, убийствата на хора, разрушаване на инфраструктурата и хвърляне на обеднен уран“, написа в „Туитър“ Боцан-Харченко. „Или разчленяването на страни и разделение на народите, живели в една общност. Или налагане въпреки волята и решенията на депутатите и правителствата избор в полза на членство в НАТО. Или героизацията на злодеи и унижаване на патриотите, фалшифицирането на историята. Единственото позоваване на Матю Палмър за голословните обвинения срещу Русия, е, че уж е организирала „преврат“ в Черна гора. Между другото, стратегията на Вашингтон за укрепване на стабилността чрез антиконституционни преврати и намеси във вътрешните работи на други държави е общоизвестна“. \r\nПосланикът подчерта, че коментарът на Матю Палмър дори не съответства на здравия разум: защо й са недоверие и нестабилност на Русия, чиито водещи компании осъществяват съвместно със Сърбия мащабни, съвременни и дългосрочни проекти? „Да, Матю Палмър също се оплаква от отговарящото на интересите на Русия „безредие“, посочи той. „Тук ще се съгласим:  нас, а и много други, не ни устройва „редът“, ако става въпрос за „редът“, установен отвън само от една страна. Да си припомним, че САЩ дори демонстрират решаващата си роля по въпроса за приема в Европейския съюз. Ако нещо не може да се отрече на господин Палмър, това е неговата директност. Той казва: „Русия създава проблеми“. Действително, по-добре никой „да не създава проблеми“ на представителите на „демокрацията“ и „свободния пазар“ – нито тези, които изразяват различно мнение, други ценности, традиции, култура, нито икономическите конкуренти“. \r\nИзданието припомня, че в края на август заместник-помощник държавния секретар на САЩ за Европа и Евразия Матю Палмър бе назначен за специален представител на САЩ за Западните Балкани. \r\n„В тази роля Палмър ще ръководи усилията ни за укрепване на дипломатическото участие на САЩ в подкрепа на мира, стабилността и просперитета на региона, той ще се съсредоточи върху интеграцията на страните от Западните Балкани в западните институции“, се казва в съобщение на Държавния департамент на САЩ. „Освен работата си в качеството на специален представител на държавния секретар, Палмър ще продължи да изпълнява функциите на заместник-помощник държавен секретар за европейските и евразийските въпроси“. \r\nСпоред експерти това назначение е поредното доказателство, че САЩ активно разширяват присъствието си на Балканите и формират своеобразен бастион в Югоизточна Европа с цел да изтласкат Русия, Турция и Китай от региона през следващите години. Коментирайки събитията, които се случват туан, кореспондентът на „Российская газета“, доктор на политическите науки, професор от МГИМО Елена Пономарьова отбеляза, че Балканите отново са станали арена на сблъсък на интереси между водещите играчи в световната политика. В същото време Вашингтон се стреми да привлече в НАТО всички бивши югорепублики. За тази цел усилията на англосаксонците са съсредоточени върху окончателното решение на „сръбския въпрос“ и минимизиране, а в идеалния случай - да се сведат до нула - тук руското културно, хуманитарно, икономическо (предимно енергийно) и политическо присъствие. \r\n \r\nПревод и редакция:", "date": "2019.09.11", "title": "„Российская Газета“: Героизацията на злодеите и фалшификацията на историята са част от стратегията на САЩ, които поддържат стабилността с военни агресии, убийства на хора и хвърляне на обеднен уран, заяви посланикът на Русия в Белград"}
{"url": "http://www.focus-news.net/news/2019/09/11/2697542/burgas-rayonnata-prokuratura-priklyuchi-razsledvaneto-sreshtu-obshtinskiya-savetnik-bencho-benchev-predstoi-izgotvyane-na-obvinitelen-akt-i-vnasyane-na-deloto-v-sad.html", "text": "Районна прокуратура – Бургас приключи разследването срещу общинския съветник в града Бенчо Бенчев. Това съобщиха от пресцентъра на  Прокуратурата . Всички доказателства и материали относими към делото са събрани и предявени на обвиняемия и неговите защитници.  \r\nБенчо Бенчев е привлечен като обвиняем за това, че в периода от 02 август 2018 г. до 04 август 2018 г. в Република Гърция и Република Турция, спомогнал на Димитър Ж., да избегне и да бъде осуетено наказателно преследване, като на 02.08.2018 г. е транспортирал с лек автомобил Димитър Ж. от гр. Солун, Република Гърция, през границата между Република Гърция и Република Турция до гр. Истамбул, Република Турция и за периода от 02 август 2018 г. до 04 август 2018 г. му предоставил за ползване стая в хотел, която била резервирана на името на Бенчо Бенчев, без да се е споразумял с Димитър Ж., преди да е извършило самото престъпление. \r\nТой е обвинен и за това, че на 05 август 2018 г. в Бургас в своя дом в спално помещение държал 57 бр. фабрични патрона, представляващи боеприпаси по смисъла на Закона за оръжията, боеприпасите, взривните вещества и пиротехническите изделия, без да има надлежно разрешително за това. \r\nБенчо Бенчев е обвинен и за това, че на 05 август 2018 г. в гр. Бургас, в своя дом, в спално помещение, държал огнестрелни оръжия и боеприпаси за тях, а именно – ловна карабина и 100 бр. боеприпаси за същото оръжие, както и три пистолета с 90 бр. боеприпаси за тях, като не взел необходимите мерки за сигурност и мерките, предвидени в надлежните законови правилници, наредби или инструкции.  \r\nПредстои Районна прокуратура - Бургас да изготви обвинителен акт и да внесе делото в съд в законоустановения срок.", "date": "2019.09.11", "title": "Бургас: Районната прокуратура приключи разследването срещу общинския съветник Бенчо Бенчев, предстои изготвяне на обвинителен акт и внасяне на делото в съд"}
{"url": "http://www.focus-news.net/news/2019/09/11/2697532/angela-merkel-targovskiyat-konflikt-mezhdu-sasht-i-kitay-udrya-i-germaniya.html", "text": "Германският канцлер Ангела Меркел заяви в сряда, че търговският конфликт между САЩ и Китай влияе негативно и на Германия, която традиционно има ориентирана към износа икономика, предава  Reuters . \r\n„Имаме международна несигурност заради търговския конфликт между САЩ и Китай и, разбира се, това влияе на ориентирана към износа страна като Германия“, заяви канцлерът пред Бундестага. \r\n \r\nПревод и редакция:", "date": "2019.09.11", "title": "Ангела Меркел: Търговският конфликт между САЩ и Китай удря и Германия"}
{"url": "http://www.focus-news.net/news/2019/09/11/2697544/dobrich-prodalzhavat-proverkite-za-nezakonen-dobiv-na-darvesina-v-darzhavnite-gorski-stopanstva-na-oblastta.html", "text": "Продължават проверките за незаконен добив на дървесина в държавните горски стопанства на областта. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондентът на  Радио „Фокус” – Варна . 4, 20 пространствени кубически метра дърва за огрев и моторен трион са задържани по време на проверки в териториалните поделения на Североизточното държавно предприятие през изминалата седмица. Горските са съставили на нарушителите и пет акта. Моторният трион и 2 кубика от дървата са конфискувани при обходи в Държавно горско стопанство (ДГС) -Генерал Тошево. На нарушителя е съставен акт. На 8 септември мобилният екип на стопанството е участвал и в проверки на територията на Държавно горско стопанство (ДГС) – Добрич. Общо 677 са проверките на територията на СИДП за периода 2-9 септември, 63 - в ДГС- Добрич. На територията на предприятието продължават и обходите с наблюдение за болни от Африканска чума по свинете диви свине. \r\nЖулиета НИКОЛОВА", "date": "2019.09.11", "title": "Добрич: Продължават проверките за незаконен добив на дървесина в държавните горски стопанства на областта"}
{"url": "http://www.focus-news.net/news/2019/09/11/2697543/haskovo-dneven-tsentar-za-detsa-i-vazrastni-s-uvrezhdaniya-marina-praznuva-19-godini-ot-sazdavaneto-si.html", "text": "Дневен център за деца и възрастни с увреждания „Марина“ празнува 19 години от създаването си. Това съобщиха от пресцентъра на  Общината . Гости на тържеството бяха кметът Добри Беливанов и Иванка Христозова, майка на Марина, момичето на чието име е наречен центъра. Преди години Марина изгуби битката с коварно заболяване и родители ѝ дариха събраните за лечението ѝ средства за изграждането на център за деца с увреждания, затова той носи нейното име. \r\nКметът Добри Беливанов пожела на децата все така да са борбени и позитивни и да имат много поводи за празници. Той припомни, че от тази година община Хасково разшири предлаганите услуги в „Марина“ като създаде център за дневна грижа да възрастни с увреждания. До сега центърът бе само за деца и младежи а на възрастните се налагаше да пътуват до други градове или близките им напускаха работа за да могат да се грижат за тях. Оказва се, че тази грижа е изключително необходима защото вече са заети 39 от общо 40 места за възрастни в центъра. Запълнен и капацитета за деца и младежи. За да бъде обособен новият център за възрастни с увреждания в сградата на „Марина“ бе монтиран подемник за инвалидни колички и бяха преустроени помещения пригодени за хора с увреждания. Освен това допълнително бяха привлечени на работа специалисти. \r\nРодителите изразиха задоволството си от полаганите грижи от рехабилитатори и различни специалисти, съобразени с нуждите на ползващите услугата. \r\nЗа да е по-весел празникът помогна и актрисата Силвия Предова, която по традиция изрисува лицата на децата с маски на приказни герои. Гости бяха още представители от други центрове за деца с увреждания в Хасково.", "date": "2019.09.11", "title": "Хасково: Дневен център за деца и възрастни с увреждания „Марина“ празнува 19 години от създаването си"}
{"url": "http://www.focus-news.net/news/2019/09/11/2697531/georgi-svilenski-bsp-v-udobno-vreme-premierat-da-bade-pokanen-na-zakrito-zasedanie-da-ni-informira-kakvo-stava-v-darzhavata-i-kak-se-arestuvat-balgarski-grazhdani-kato-svideteli.html", "text": "В удобно време премиерът да бъде поканен на закрито заседание да ни информира какво става в държавата и как се арестуват български граждани като свидетели. Това каза заместник-председателят на ПГ на \"БСП за Бъгария\" Георги Свиленски в процедура по начина на водене, предаде репортер на  Агенция \"Фокус\" . Той обърна внимание на ниското доверие на парламента. \"Лошото е, че ние сами си го правим, сами правим така, че българските граждани да не ни уважават. Вие като председател на Народното събрание моля да положите усилия за повишаване на авторитета на институцията и народните представители да не се самоунижават\", каза Свиленски във връзка с изслушването на министъра на вътрешните работи Младен Маринов и председателя на ДАНС Димитър Георгиев.  \r\nОт своя страна председателят на Народното събрание Цвета Караянчева заяви, че авторитета на парламента трябва да го пазят всички народни представители.  \r\nДеница КИТАНОВА", "date": "2019.09.11", "title": "Георги Свиленски, БСП: В удобно време премиерът да бъде поканен на закрито заседание да ни информира какво става в държавата и как се арестуват български граждани като свидетели"}
{"url": "http://www.focus-news.net/news/2019/09/11/2697546/sport-peru-pobedi-braziliya-v-sasht.html", "text": "Перу постигна престижна победа с 1:0 над южноамериканския колос Бразилия в контролна среща между двата тима, играна в Лос Анджелис, САЩ. “Кариоките” излязоха в този мач с почти всичките си звезди, но те така и не успяха да поразят вратата на съперника. В същото време “Инките” издебнаха своя момент и намериха верния път към победата, която дойде с попадение на Луис Абрам в 84-ата минута. Това бе първа загуба за Бразилия от световното първенство насам, като в този период възпитаниците на Тите имаха 14 победи и 3 равенства. Така Бразилия записа втори разочароващ резултат в контролите си в САЩ, след като преди няколко дни направиха равенство 2:2 с Колумбия.", "date": "2019.09.11", "title": "Спорт: Перу победи Бразилия в САЩ"}
{"url": "http://www.focus-news.net/news/2019/09/11/2697538/zdf-merkel-prizova-za-po-efektivna-zashtita-na-klimata-i-po-silen-es.html", "text": "Защитата на климата, дигитализацията и състоянието на Европейския съюз - това бяха  основните теми в речта на канцлера на ФРГ Ангела Меркиел по време на общия дебат в Бундестага, отбелязва германският телевизионен канал  ZDF . \r\nОбщият дебат, който представлява традиционна размяна на мнения между правителството и опозицията, е акцентът в седмицата на обсъжданията на парламентарния бюджет. Като представителите на най-голямата опозиционна партия в Бундестага, първи говориха депутатите от „Алтернатива за Германия“, след което Меркел изнесе своята реч.  \r\nОпазването на климата изисква отделянето на повече средства. „Но да не се прави нищо не е алтернатива“, предупреди Меркел. Канцлерът също така подчерта, че с оглед на планираните решения в защитата на климата следва да се основава на иновациите и механизмите на социалната пазарна икономика. Тя обеща също, че ще се бори за по-нататъшно разширяване на възобновяемите енергии.  \r\nПо отношение на дигитализацията Меркел заяви, че Европа трябва да се включи в развитието на важните технологии. „Трябва да се върнем към световните технологии“.  Меркел се спря на производството на чипове и производството на батерии. В развитието на изкуствения интелект Европа трябва да стане по-добра и да бъде в крак с новите постижения. Дигитализацията също изисква полагането на повече усилия. В тази връзка Меркел предложи  „съюз на средната класа и федералното правителство\". \r\nКанцлерът също така призова за по-тясно сътрудничество в Европейския съюз в условията на глобални промени във властта. ЕС е от една страна отслабен заради излизането на Великобритания. „От друга страна, това е моментът за развиване на нови сили\". По отношение на Брекзит Меркел изрази увереност, че все още има шанс за организирано напускане на Обединеното кралство. Тя обаче увери, че Германия е подготвена за сценарий на Брекзит без сделка.  \r\nКанцлерът поиска и „нулева толерантност“ срещу расизма, омразата и отвращението към други хора: „Това, което преживяваме всеки ден, нападения срещу евреи, нападения срещу чужденци, насилие и също така език на омразата - с това трябва да се борим“. \r\n \r\n Тереза Герова", "date": "2019.09.11", "title": "ZDF: Меркел призова за по-ефективна защита на климата - и по-силен ЕС"}
{"url": "http://www.focus-news.net/news/2019/09/11/2697547/vyara-tserovska-kmet-na-pernik-prez-godinite-sa-praveni-proekti-za-voden-tsikal-na-grada-no-kam-realni-deystviya-se-pristapva-edva-tazi-godina.html", "text": "„Всички водни съоръжения в община Перник са изграждани в средата на миналия век. Пречиствателната станция е въведена в експлоатация през 1955 година с капацитет 600 л/сек. Периодът на експлоатация е повече от 60 години и е довел до значителни загуби на питейна вода. При изследванията, които направихме във връзка с изготвянето на проекта за водния цикъл, беше установено, че 75% са загубите на питейна вода“. Това заяви кметът Вяра Церовска пред Общинските съветници в града, съобщиха от пресцентъра на  Общината . \r\n„Всеки един от нас може да си отговори колко се е завишило потреблението, как са се променили всичките тези съоръжения като амортизация и постъпилите промени след земетресението през 2012 г.“, уточни кметът. Тя подчерта, че проблемът се е усложнил със значителното засушаване и припомни, че през годините са правени проекти за воден цикъл, но към реални действия се пристъпва едва в това управления, като през тази година се сключва договор между Община Перник и МОСВ. \r\nКметът представи пред местния законодателен орган предвидените за изграждане на ВиК обекти на територията на общината. Над 85 милиона е сумата, която ще бъде отделена за изграждане на ВИК инфраструктура по ОП „Околна среда 2014 -2020“. Освен това е предвидена и реконструкция на пречиствателна станция за питейни води за град Перник на стойност 3,6 млн. лв. с ДДС . В момента тече и ремонт на стената на язовир „Студена“. \r\nКъм момента са изградени: \r\n- Улична водопроводна мрежа в села Ярджиловци – първи етап на стойност 1 840 664 лв. \r\n- Реконструкция на водопроводна мрежа в с. Кралев дол. – 174 205,00 лв. \r\n- Канализация на гр. Батановци, кв. „Делниче“ и кв. „Бор“ – 2 788 546 лв. \r\n- Изграждане на канализация на улици „Ела“, „Липа“, „Незабравка“ и „Чинар“ в кв. „Могиличе“ – 533 957 лв. \r\n- Инженеринг да изграждане на външна водопроводна връзка за водоснабдяване на село Расник - 62 400 лв. \r\n- Изграждане на водопроводна връзка между ул. „Владайско въстание“ и кв. „Църква“ и връзка с главния водопровод – 293 913 лв. \r\nПроектирани са и предстоят да се изпълнят: \r\n- Допълнително водоснабдяване и канализация на с. Драгичево. \r\n- Рехабилитация на ул. „Граово“ с водопровод. \r\n- Изграждане на улична водопроводна мрежа за висока зона на село Рударци. \r\n- Инженеринг за основен ремонт на водопровод и улична настилка на ул. „Софийско шосе“. \r\n- Реконструкция и подмяна на водопроводна мрежа по републикански път III- 1003 „Драгичево – Рударци- Кладница“.", "date": "2019.09.11", "title": "Вяра Церовска, кмет на Перник: През годините са правени проекти за воден цикъл на града, но към реални действия се пристъпва едва тази година"}
{"url": "http://www.focus-news.net/news/2019/09/11/2697541/tass-merkel-prizova-za-vazmozhno-nay-skoroshno-startirane-na-politicheskiya-protses-v-siriya.html", "text": "Германският канцлер Ангела Меркел призова Европейския съюз да положи повече усилия за разрешаване на конфликта в Сирия, а освен това се изказа за възможно най-скорошно стартиране на политическия процес в близкоизточната република. Тя направи това заявление в сряда на дебатите в Бундестага за федералния бюджет, предава  ТАСС . \r\nПо думите на Меркел, ЕС трябва да се прояви повече, включително „при разрешаването на ситуацията в Сирия“. „Трябва най-накрая да се стартира политическия процес, за да може сирийците, които живеят извън пределите на страната, или жителите, които са бежанци вътре в Сирия, да получат шанс да видят политически ред в своята родина, който не е определен от диктатура“, посочи канцлерът. \r\n \r\nПревод и редакция:", "date": "2019.09.11", "title": "ТАСС: Меркел призова за възможно най-скорошно стартиране на политическия процес в Сирия"}
{"url": "http://www.focus-news.net/news/2019/09/11/2697545/angela-merkel-vse-oshte-ima-shans-za-organiziran-brekzit.html", "text": "Германският канцлер Ангела Меркел заяви в сряда, че все още има всички шансове за организирано излизане на Великобритания от Европейския съюз чрез сделка, но, независимо от това, Берлин се подготвя за безреден Брекзит, предава  Reuters . \r\n„Все още има всички шансове за организиран Брекзит и германското правителство ще направи всичко възможно, за да се случи това – до последния ден. Но също така ще кажа, че сме готови за безреден Брекзит“, заяви Меркел пред Бундестага. \r\n„Но фактът остава, че след излизането на Великобритания ще имаме икономически конкуренти пред вратата си, дори и да искаме да поддържаме тясно икономическо и външнополитическо сътрудничество, както и сътрудничество в сигурността и приятелски отношения“, добави канцлерът. \r\n \r\nПревод и редакция:", "date": "2019.09.11", "title": "Ангела Меркел: Все още има шанс за организиран Брекзит"}
{"url": "http://www.focus-news.net/news/2019/09/11/2697551/valeri-simeonov-nfsb-v-istoriyata-ima-mnogo-sluchai-v-koito-ot-protesti-sa-se-realizirali-metezhi.html", "text": "В историята има много случаи, в които от протести, са се реализирали метежи. Това каза пред журналисти лидерът на НФСБ Валери Симеонов във връзка с информацията, че протестите срещу номинацията на Иван Гешев за главен прокурор, може да прерасне в бунт срещу правителството, предаде репортер на  Агенция \"Фокус\" . По думите му това няма да е за първи път. \"В обществено-политическия живот е прието всякакви средства да бъдат използвани и прилагани за добиране до властта. За съжаление демокрацията често остава на заден план - с други думи реалните избори. Самите вие всички сте свидетели, че в продължение на две години се извършват всякакъв вид опити да се игнорират резултатите от изборите и да бъдат заменяни с друг способ да се постигне смяна на властта\", допълни още Симеонов. На въпрос къде НФСБ би играла с ВМРО, той посочи, че не би употребил думата игра за политиката. \"Нито сме футболисти, нито сме актьори. Ние сме в един непрекъснат диалог с колегите от ВМРО по отношение на издигане на съвместни кандидатури в различните общини\", допълни Симеонов.  \r\nДеница КИТАНОВА", "date": "2019.09.11", "title": "Валери Симеонов, НФСБ: В историята има много случаи, в които от протести, са се реализирали метежи"}
{"url": "http://www.focus-news.net/news/2019/09/11/2697548/asenovgrad-nikolay-tabakov-shte-predstavi-noviya-si-roman-nula-vreme-v-gradskata-biblioteka.html", "text": "Един от най-талантливите съвременни белетристи Николай Табаков ще представи последния си роман „Нула време” в Градската библиотека „Паисий Хилендарски” в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на библиотеката. Това е 11-та книга на автора, който живее в близкото село Яврово. Литературният критик Никола Иванов казва за Николай Табаков, че той несъмнено е автентичен разказвач, който разчита на конкретните си преживявания и наблюдения върху живота в ежедневните му проявления, които умее да обобщи и универсализира. Той прави литература без маниерност, без да смуче от пръстите, защото е автор с биография. \r\nСъбитията в „Нула време” се развиват в северозападна България, на границата между трите съседски държави – България, Румъния и Сърбия, а действието съвпада с пускането на ферибота Видин – Калафат. Персонажите в творбата са представени с интересни имена, разкриващи техния характер – Кольо Бубалази, кметът Торлашки, Петър Иде-Му-Отръки, ромът Рушди, Сиси Запетайката, Барабан Капитански и други. Всеки един от тях търси сам за себе смисъла на своят живот на фона на събитията, които се случват. Това е и екзистенциалният въпрос, на който Николай Табаков търси отговори в своята последна творба. \r\nПремиерата в Асеновград ще бъде от 17.30 часа на 12 септември във фоайето на библиотеката с вход свободен.", "date": "2019.09.11", "title": "Асеновград: Николай Табаков ще представи новия си роман „Нула време” в Градската библиотека"}
{"url": "http://www.focus-news.net/news/2019/09/11/2697549/rakovodstvata-na-prokuraturata-i-balgarski-lekarski-sayuz-se-sreshtnaha-po-povod-sluchaite-s-agresiya-sreshtu-meditsi.html", "text": "Заместниците на главния прокурор Иван Гешев и Мария Шишкова се срещнаха с ръководството на Българския лекарски съюз (БЛС). На срещата присъстваха д-р Иван Маджаров - председател на БЛС, д-р Николай Брънзалов - заместник-председател на БЛС, д-р Стоян Борисов - главен секретар на БЛС, и д-р Нели Нешева - член на УС на БЛС, съобщиха от пресцентъра на  прокуратурата . \r\nСред основните теми на срещата бе агресията срещу медици, като при последния случай от края на миналата седмица бяха нападнати лекари и медицински сестри от Специализираната белодробна болница „Д-р Трейман“ във Велико Търново. Обсъдено бе създаването на съгласуван работещ механизъм и начините на прилагането на законовия инструментариум с цел защита на лекарите на работното им място. \r\nУчастниците в срещата дискутираха и необходимостта от съвместни действия на институциите за промяна на обществените нагласи и възвръщане на доверието към работещите в системата на здравеопазването. \r\nПрокуратурата на Република България има подписано Споразумение за сътрудничество и взаимодействие с Министерството на здравеопазването от 2015 г. Съгласно него на 14.08.2017 г. главният прокурор Сотир Цацаров издаде заповед за осигуряване на приоритетно разследване при случаи на посегателства срещу медици, без забавяния, по възможност по реда на бързото производство.", "date": "2019.09.11", "title": "Ръководствата на Прокуратурата и Български лекарски съюз се срещнаха по повод случаите с агресия срещу медици"}
{"url": "http://www.focus-news.net/news/2019/09/11/2697540/valeri-zhablyanov-bsp-predlagam-da-se-razgranichat-protsedurite-izslushvane-i-poseshtenie.html", "text": "Предлагам във връзка с днешната практика куриозното посещение на двамата ръководители министърът на вътрешните работи и директорът на ДАНС, да се разграничат процедурите в Народното събрание да имаме изслушване и посещение, защото в случая процедурата беше посещение в залата на Народното събрание. Тогава нещата ще си дойдат на мястото. Процедурата изслушване предполага и съдържание в него. Това заяви от трибуната на парламента  народният представител от ПГ на БСП за България Валери Жаблянов . По думите му тъй като в процедурата не е имало съдържание, тя не е била реализирана. След посещение, да бъдат поканени и за изслушване, предложи Жаблянов.  \r\n„Посетилите ни току-що лица вътрешният министър и председателят на ДАНС се подиграха. Единият каза, че са задържани 8 лица, а другият каза, че се водят следствени действия срещу едно лице. Вие нещо разбрахте ли? А вие сте председател на Народното събрание в република с парламентарно управление“. С тези думи се обърна  народният представител от ПГ на БСП за България Антон Кутев  към председателя на Народното събрание Цвета Караянчева. По думите му, ако България е демократична държава, то именно тя е отговорна за случилото се и именно тя като председател трябва да наложи елементарните правила на демокрацията. В противен случай губите смисъла си и трябва да освободите мястото, на което се намирате, категоричен бе Кутев.  \r\n„Вие бяхте ням свидетел и съучастник на поредната подигравка, която изпълнителната власт направи над законодателната, на поредната подигравка, която си позволиха представители на органите, които имат задължение да спазват националната сигурност“. Така  народният представител Таско Ерменков  се обърна към председателят на Народното събрание Цвета Караянчева.", "date": "2019.09.11", "title": "Валери Жаблянов, БСП: Предлагам да се разграничат процедурите изслушване и посещение"}
{"url": "http://www.focus-news.net/news/2019/09/11/2697552/vitseprezidentat-iliyana-yotova-poseti-balgarskata-izlozhba-na-58-oto-bienale-na-izkustvata-vav-venetsiya.html", "text": "Вицепрезидентът Илияна Йотова посети българската изложба на 58-ото Венецианско биенале – най-голямата световна сцена за съвременно изкуство. Това съобщиха от  прессекретариата на държавния глава . Проектът „Как живеем“ обединява произведенията на Рада Букова и Лазар Лютаков, с куратор Вера Млечевска. Двамата автори по интересен начин успяват да представят нашето съвремие, като съпоставят представата за вековните традиции на занаятите и масовата индустриална продукция на еднотипни и достъпни изделия, които обсебват жизнената ни среда днес.  \r\nЯра Бубнова, комисар на изложбата и директор на Националната художествена галерия, представи на вицепрезидента Йотова изложбата, която е разгледана от десетки хиляди посетители и ценители на изкуството.  \r\nТази година България се завърна на биеналето за първи път след 2011 г. Първото участие на българската страна е през 1912 г.  \r\nИзложбата може да бъде разгледана до 24 ноември в сградата Палацо Джустиниан Лолин, построена през XVII век, във Венеция.", "date": "2019.09.11", "title": "Вицепрезидентът Илияна Йотова посети българската изложба на 58-ото биенале на изкуствата във Венеция"}
{"url": "http://www.focus-news.net/news/2019/09/11/2697559/pregled-na-mezhdunarodnite-novini-do-1300-chasa-agentsiya-fokus.html", "text": "Груеизмът до късна нощ, искане, противоречащо на всякаква логика, срещу Европейския съюз и НАТО, срещу ценности и принципи. Така премиерът на Северна Македония Зоран Заев описа резултата от проведената до ранните часове на деня лидерска среща между представители на управляващия СДСМ и опозиционната ВМРО-ДПМНЕ, предава скопската телевизия  „Телма“ . \r\n„Разочарован съм от изхода от лидерската среща. Имах някаква надежда, че е възможно (ВРМО-ДПМНЕ) да  сменят матрицата и да изоставят обещанията на нейните предшественици. Опитахме се да намерим допирни точки, но ВМРО-ДПМНЕ настоява единстветно делата на Специализираната прокуратура да бъдат под неин контрол, всички предварителни разследвания да бъдат спрени… Не трябва да допускаме подобно нещо“, заяви Заев и добави, че справедливостта и върховенството на закона трябва и ще съществуват. \r\nСъгласно думите му, случаите на СП ще продължат да се обработват. \r\n*** \r\n \r\n  Защитата на климата, дигитализацията и състоянието на Европейския съюз - това бяха  основните теми в речта на канцлера на ФРГ Ангела Меркиел по време на общия дебат в Бундестага, отбелязва германският телевизионен канал  ZDF . \r\nОбщият дебат, който представлява традиционна размяна на мнения между правителството и опозицията, е акцентът в седмицата на обсъжданията на парламентарния бюджет. Като представителите на най-голямата опозиционна партия в Бундестага, първи говориха депутатите от „Алтернатива за Германия“, след което Меркел изнесе своята реч.  \r\nОпазването на климата изисква отделянето на повече средства. „Но да не се прави нищо не е алтернатива“, предупреди Меркел. Канцлерът също така подчерта, че с оглед на планираните решения в защитата на климата следва да се основава на иновациите и механизмите на социалната пазарна икономика. Тя обеща също, че ще се бори за по-нататъшно разширяване на възобновяемите енергии.  \r\nПо отношение на дигитализацията Меркел заяви, че Европа трябва да се включи в развитието на важните технологии. „Трябва да се върнем към световните технологии“.  Меркел се спря на производството на чипове и производството на батерии. В развитието на изкуствения интелект Европа трябва да стане по-добра и да бъде в крак с новите постижения. Дигитализацията също изисква полагането на повече усилия. В тази връзка Меркел предложи  „съюз на средната класа и федералното правителство\". \r\nКанцлерът също така призова за по-тясно сътрудничество в Европейския съюз в условията на глобални промени във властта. ЕС е от една страна отслабен заради излизането на Великобритания. „От друга страна, това е моментът за развиване на нови сили\". По отношение на Брекзит Меркел изрази увереност, че все още има шанс за организирано напускане на Обединеното кралство. Тя обаче увери, че Германия е подготвена за сценарий на Брекзит без сделка.  \r\nКанцлерът поиска и „нулева толерантност“ срещу расизма, омразата и отвращението към други хора: „Това, което преживяваме всеки ден, нападения срещу евреи, нападения срещу чужденци, насилие и също така език на омразата - с това трябва да се борим“. \r\n*** \r\n \r\n  Усилията на сръбските политически партии в Косово за прекратяване на монопола на „Сръбска листа“ бяха посрещнати от съпротива от Белград, особено в четирите населени предимно със сърби общини в северната част на най-младата държава на Балканите, съобщава електронното издание на прищинския ежедневник  Koha Ditore .  \r\nОще преди официалния старт на предизборната кампанията за предсрочните парламентарни избори на 6 октомври политическите представители и коментаторите вече предупреждават, че има натиск върху избирателите в Северно Косово. \r\nТри сръбски политически партии формираха коалиция, която да се конкурира със „Сръбска листа“ за подкрепата на избирателите  - Независимата либерална партия, Партията на косовските сърби и коалицията на Демократично прогресивната партия, и Новата партия в Косово и две граждански инициативи. Сръбският президент Александър Вучич обаче определи всички тях като „албански представители на сърбите\". \r\nСпоред Бранислав Кръстич, анализатор и репортер от Северна Митровица, представителите на „Сръбска листа“ вече притискат сръбските избиратели на север да гласуват за тях. „Те посещават граждани в собствените им апартаменти и къщи, за да се уверят, че те ще гласуват в тяхна полза“, твърди Кръстич. \r\n*** \r\n \r\n  Посланикът на Русия в Белград Александър Боцан-Харченко отговори на специалния представител на САЩ за Западните Балкани Матю Палмър, който обвини Москва, че иска да поддържа нестабилност на Балканите, пише  „Российская Газета“ . \r\nВисокопоставеният дипломат подчерта, че подобно заявление от страна на американеца „води до обезсърчение и униние“. „Очевидно, признаците за подкрепа на стабилността са военна агресия против суверенна държава, убийствата на хора, разрушаване на инфраструктурата и хвърляне на обеднен уран“, написа в „Туитър“ Боцан-Харченко. „Или разчленяването на страни и разделение на народите, живели в една общност. Или налагане въпреки волята и решенията на депутатите и правителствата избор в полза на членство в НАТО. Или героизацията на злодеи и унижаване на патриотите, фалшифицирането на историята. Единственото позоваване на Матю Палмър за голословните обвинения срещу Русия, е, че уж е организирала „преврат“ в Черна гора. Между другото, стратегията на Вашингтон за укрепване на стабилността чрез антиконституционни преврати и намеси във вътрешните работи на други държави е общоизвестна“. \r\nПосланикът подчерта, че коментарът на Матю Палмър дори не съответства на здравия разум: защо й са недоверие и нестабилност на Русия, чиито водещи компании осъществяват съвместно със Сърбия мащабни, съвременни и дългосрочни проекти? „Да, Матю Палмър също се оплаква от отговарящото на интересите на Русия „безредие“, посочи той. „Тук ще се съгласим:  нас, а и много други, не ни устройва „редът“, ако става въпрос за „редът“, установен отвън само от една страна. Да си припомним, че САЩ дори демонстрират решаващата си роля по въпроса за приема в Европейския съюз. Ако нещо не може да се отрече на господин Палмър, това е неговата директност. Той казва: „Русия създава проблеми“. Действително, по-добре никой „да не създава проблеми“ на представителите на „демокрацията“ и „свободния пазар“ – нито тези, които изразяват различно мнение, други ценности, традиции, култура, нито икономическите конкуренти“. \r\nИзданието припомня, че в края на август заместник-помощник държавния секретар на САЩ за Европа и Евразия Матю Палмър бе назначен за специален представител на САЩ за Западните Балкани. \r\n„В тази роля Палмър ще ръководи усилията ни за укрепване на дипломатическото участие на САЩ в подкрепа на мира, стабилността и просперитета на региона, той ще се съсредоточи върху интеграцията на страните от Западните Балкани в западните институции“, се казва в съобщение на Държавния департамент на САЩ. „Освен работата си в качеството на специален представител на държавния секретар, Палмър ще продължи да изпълнява функциите на заместник-помощник държавен секретар за европейските и евразийските въпроси“. \r\nСпоред експерти това назначение е поредното доказателство, че САЩ активно разширяват присъствието си на Балканите и формират своеобразен бастион в Югоизточна Европа с цел да изтласкат Русия, Турция и Китай от региона през следващите години. Коментирайки събитията, които се случват туан, кореспондентът на „Российская газета“, доктор на политическите науки, професор от МГИМО Елена Пономарьова отбеляза, че Балканите отново са станали арена на сблъсък на интереси между водещите играчи в световната политика. В същото време Вашингтон се стреми да привлече в НАТО всички бивши югорепублики. За тази цел усилията на англосаксонците са съсредоточени върху окончателното решение на „сръбския въпрос“ и минимизиране, а в идеалния случай - да се сведат до нула - тук руското културно, хуманитарно, икономическо (предимно енергийно) и политическо присъствие. \r\n*** \r\n \r\n  Китай обяви, че освобождава от вносни мита 16 категории продукти от САЩ преди новия кръг от търговските преговори, планирани за следващия месец, предава  AFP . \r\nИзключенията влизат в сила на 17 септември, според Комисията за митническа тарифа на Държавния съвет, която публикува два списъка, включващи продукти като морски дарове и лекарства против рак. \r\n*** \r\n \r\n  Министър-председателят на Гърция Кириакос Мицотакис ще се срещне с турския президент Реджеп Тайип Ердоган в кулоарите на 74-ата сесия на Общото събрание на ООН, която ще се проведе в Ню Йорк в периода между 17 и 30 септември, съобщава електронното издание на атинския ежедневник  Kathimerini . \r\nВ хода на преговорите двамата лидера ще обсъдят засиленото напрежение в Източното Средиземноморие и действията на Турция в Изключителната икономическа зона (ИИЗ) на Кипър и в района на Фамагуста в северната част на разделения остров. \r\nИзказвайки се по-рано във вторник по време на посещение на президента на Република Кипър Никос Анастасиадес, Мицотакис критикува Турция за отприщването на напрежение на острова, подчертавайки, че с действията си Анкара се изолира в международен план. \r\nДвамата лидери отново подчертаха „абсолютната си воля за възобновяване на съществените преговори, които ще доведат до жизнеспособно и функционално решение на кипърския въпрос“. \r\n*** \r\n \r\n  Първите два руски универсални десантни кораба (УДК) ще бъдат заложени на корабостроителницата „Залив“ в Крим през май 2020 година. Това съобщават пред  ТАСС  двама източници от корабостроителния отрасъл. \r\n„Планира се за първи път в историята на Русия да бъдат заложени два УДК с водоизместимост 15 хиляди тона на корабостроителния завод „Залив“ в Керч през 2020 година“, заяви един от събеседниците на агенцията. Той добави, че главният кораб трябва да бъде предаден на флота до завършването на текущата държавна програма за въоръжаване, т.е., до края на 2027 година. \r\nДругият източник уточнява, че „строителството на двата кораба ще започне през май 2020 година“. Той потвърждава, че водоизместимостта на всеки от тях ще бъде 15 хил. т. Корабите, по неговите думи, могат да носят на борда повече от 10 вертолета от различни класове, а освен това ще имат голяма докова камера за десантни катери. \r\nСъбеседникът на агенцията съобщава още, че „разработката на техническия проект за новите кораби е във финален стадий, а след завършването му в близките месеци ще бъде подписан договор за строителството на УДК“. \r\nТАСС не разполага с официално потвърждение на предоставената от източниците информация. \r\nПо-рано друг източник от корабостроителния отрасъл съобщи пред ТАСС, че не по-късно от края на 2019 година Министерството на отбраната на Русия ще завърши формирането на тактико-техническите задачи за първите руски УДК. По неговите думи се планира УДК да бъде построен и предаден в рамките на ДПВ-2027, а серийното производство да започне до началото на 2030 година. \r\nЗаводът „Залив“ в Керч има плъзгач за строителство на кораби с дължина до 300 м и ширина до 50 м, което му позволява да строи съдове с водоизместимост повече от 150 хил. т. \r\nУДК, наричани още вертолетоносци, могат да превозват голяма групировка тежки хеликоптера от различен клас (до 16 вертолета при „Мистрал“ и повече от 30 при американския тип Wasp). А освен това да превозва от няколко стотин до хиляди и повече души от морската пехота. Освен това УДК имат док за катери и други плавателни средства за подсигуряване на десанта и превозване на бронетехника. \r\n***", "date": "2019.09.11", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/11/2697560/varna-vavezhdat-se-novi-pravila-za-dostap-na-avtomobili-v-morskata-gradina.html", "text": "Правила за достъп на автомобили в Морската градина във Варна ще бъдат въведени чрез актуализацията на Генералния план за организация на движението на територията на общината. След като бе приета от Общинския съвет, три проектодокумента, свързани с въвеждането на нови правила за достъп в Морската градина, са качени на сайта на градската управа, предаде репортер на  Радио „Фокус“ – Варна . С промяната се въвежда забрана за достъп, посредством поставяне на пътни знаци (В2 „Забранено е влизането на пътни превозни средства в двете посоки“ и Т17 „контролиран достъп“).  \r\nСъгласно чл. 50 от Правилника за прилагане на Закона за движение по пътищата и чл. 68 от Наредба 18/23.07.2001 г. за сигнализация на пътищата с пътни знаци, изключения от тази забрана има за пътни превозни средства собственост на лица, живеещи в зоната и за лица, притежаващи документ за инвалидност. По утвърден ред и график ще могат да се обслужват и обекти в Приморския парк. Достъпът ще се осъществява въз основа на специално издадени за целта пропуски от Община Варна със срок на валидност максимум 1 година. Те ще бъдат вписани в актуален публичен регистър, който ще се  публикува на сайта на Община Варна.  \r\nДостъпът за аварийни пътни превозни средства без ограничения се дава на автомобилите на МВР, Спешна медицинска помощ, Пожарна и аварийна безопасност. Такъв ще се дава и на аварийни служби (ВиК, Енерго про и др.), когато работят по отстраняване на авария, след изрично уведомяване на Община Варна.  \r\nАвтомобили, зареждащи търговските обекти, ще могат да влизат в интервала от 05.00 часа до 08.00 часа. За заведения със социални, образователни и обществени функции пропуски ще се издават въз основа на писмено мотивирано заявление, подадено от ръководителя на съответното заведение.  \r\nЗа да получат право на достъп на автомобили, собственост на живеещи на територията на Приморския парк, лицата следва да отговарят на две условия – да са собственици на автомобила, за който се предоставя достъп, и да живеят на територията на Приморския парк, което обстоятелство ще бъде установявано чрез удостоверение за настоящ адрес. \r\nПропуск ще получават и лица, притежаващи документ за инвалидност, след като го представят по надлежния ред. \r\nПътни превозни средства на сметопочистващите фирми, които са сключили договори за осъществяване на дейност на територията на парка, ще получават пропуски въз основа на писмено заявление, в което се посочват броя пътните превозни средства, необходими за извършване на дейността и регистрационните им номера. При издаване на пропуските се отчита утвърдения график за съответните дейности.  \r\nСлужебни пътни превозни средства, собственост на Община Варна, също ще имат право на достъп, с цел осъществяване на контролните си функции и функции по поддържане на парковата инфраструктура. Планови разрешителни за достъп на автомобили и специализирана техника за товаро-разтоварни, строително-ремонтни дейности ще се осъществява след предварително съгласуван и утвърден от Община Варна график в определен часови диапазон. Автомобили във връзка с дейности със спортен и културно-развлекателен характер ще се допускат след мотивирано искане, при условия, че мероприятията са предварително съгласувани с Община Варна и компетентните органи или институции. \r\nДругите два проектодокумента, публикувани на сайта, са производство по издаване на общ административен акт – Заповед за утвърждаване на Правила за достъп на пътни превозни средства на територията на „Приморски парк“, както и проектозаповед за утвърждаване на правилата за достъп до парка. Всички заинтересованите лица и организации могат да участват в производството по издаване на акта чрез представяне на писмени предложения и възражения, които могат да изпращат в срок до 17.30 ч. на 14 октомври 2019 г. (включително). \r\nДиана СТОЕВА", "date": "2019.09.11", "title": "Варна: Въвеждат се нови правила за достъп на автомобили в Морската градина"}
{"url": "http://www.focus-news.net/news/2019/09/11/2697554/pravitelstvoto-prie-doklad-za-napredaka-na-administratsiite-pri-publikuvaneto-na-danni-v-otvoren-format.html", "text": "Правителството прие Доклад за напредъка по изпълнението на РМС №436/2017 г. относно приемането на Списък с набори от данни по приоритетни области, които да се публикуват в отворен формат. Това съобщиха от  правителствената информационна служба . Целта е да има по-голяма прозрачност и отчетност на процесите, свързани с достъп до обществена информация и проследяване на изпълнението на законоустановените задължения на отделните административни структури. \r\nОт 15 февруари администрациите публикуват наборите от данни на новоизградения Портал за отворени данни на Република България, който е разработен по проект „Подобряване на процесите, свързани с предоставянето, достъпа и повторното използване на информацията от обществения сектор“, финансиран по Оперативна програма „Добро управление“ (https://data.egov.bR/). \r\nНа новия портал са прехвърлени профилите на администраторите модератори на регистрираните организации, както и публикуваните в отворен формат данни. Мигрирането на данни от стария към новия портал бе извършено при изричното условие да бъдат прехвърлени единствено данните, публикувани в отворен формат. По този начин бе преодолян един от основните недостатъци, проявили се при стария портал, а именно — наличието на данни, които не са в отворен формат. \r\nОт създаването на Портала за отворени данни през ноември 2014 г. до неговото прехвърляне през февруари 2019 г. на http://old.opendala.government.bg, са създадени 501 профила и са публикувани общо 8 927 набора от данни от 444 организации от обществения сектор. \r\nВсяка година, по предложение на председателя на Държавна агенция „Електронно управление“, на основание 156, ал. 3 от Закона за достъп до обществена информация, Министерският съвет приема Списък с набори от данни по приоритетни области, които да се публикуват в отворен формат на Портала за отворени данни.", "date": "2019.09.11", "title": "Правителството прие Доклад за напредъка на администрациите при публикуването на данни в отворен формат"}
{"url": "http://www.focus-news.net/news/2019/09/11/2697562/etnografskiyat-muzey-na-otkrito-etar-gabrovo-se-preobrazuva-v-regionalen-muzey.html", "text": "С постановление на Министерския съвет Общинският културен институт Етнографски музей на открито „Етър“ - Габрово се преобразува в Регионален Етнографски музей на открито „Етър“ - Габрово. Това съобщиха от  правителствената информационна служба . С решението се променя статутът на музея, който да отговаря на неговата роля и значение за опазването на материалното и нематериално културно наследство на страната. \r\nСпоред чл. 26, ал. 1, т. 2 от Закона за културното наследство музеят е „специализиран“, а по териториален обхват попада в категорията „местни“ музеи. Този обхват и функции не съответстват на разнообразната дейност на музея и на уникалните сгради и сбирки на територията на комплекса. В отделни случаи през годините статутът на ЕМО „Етър“ е бил бариера за организирането на събития от национален и международен мащаб, за които се е изисквало партньорство с институция от регионално или национално значение. \r\nЕтнографски музей на открито „Етър“ е първият и единствен в България музей на открито от тип „Скансен“. Той е разположен на територия от 17 8000 кв. км. и включва над 50 обекта, сред които уникални съоръжения, традиционни работилници и занаятчийски техники, сгради с обществено и историческо значение. Музеят изпълнява методически функции в национален мащаб по отношение на реализирани от читалища, учебни заведения и неправителствени организации възстановки на обичаи, обреди и традиционни дейности, организира различни форуми, свързани със съхраняването на традициите, а от 2003 ежегодно е домакин на Международния панаир на традиционните занаяти. \r\nВ своята 55 годишна история музеят е изпълнявал функции, които го \r\nдоближават до регионалните и националните музейни институции, като утвърждаването им ще допринесе за неговото развитие и утвърждаване на неговата експертност.  \r\nПреобразуваният регионален музей ще може да извършва дейности в национален мащаб по опазване и популяризиране на културните ценности, ще оказва методическа помощ на музеите, намиращи се на територията на област Габрово и в общини, които нямат музеи или обществени колекции, но притежават културни ценности, свързани с тематичния обхват на музея.", "date": "2019.09.11", "title": "Етнографският музей на открито „Етър“ - Габрово се преобразува в регионален музей"}
{"url": "http://www.focus-news.net/news/2019/09/11/2697561/burgas-v-grada-shte-se-sastoi-praznichen-kontsert-po-povod-110-godishninata-ot-postroyavaneto-na-sgradata-na-burgaskata-sinagoga.html", "text": "Председателят на Регионалната организация на евреите „Шалом“ – Бургас Себатай Версано организира тържество по случай 110-годишнината от построяването на сградата на Бургаската синагога, която е една от най-старите и красиви в Източна Европа. Това съобщиха от пресцентъра на  Община Бургас . Събитието ще се състои от 18.30 часа. В празничния концерт ще участва актрисата, преподавател и певица проф. Ева Волицер, която ще представи стари сефарадски песни на малко познатия и позабравен средновековен испански език – ладино.", "date": "2019.09.11", "title": "Бургас: В града ще се състои празничен концерт по повод 110-годишнината от построяването на сградата на Бургаската синагога"}
{"url": "http://www.focus-news.net/news/2019/09/11/2697556/georg-spartanski-kmet-na-pleven-otdavame-pochit-kam-pametta-na-vsichki-zaginali-voini-v-tretiya-shturm-za-osvobozhdenieto-na-pleven.html", "text": "Отдаваме почит към паметта на всички загинали воини в третия щурм за освобождението на Плевен. Край Плевен се е водила титанична битка между, която е върнала България на картата. Това каза в словото си след панихидата за почит на загиналите в третия щурм на Плевен пред костницата в парк ,,Скоблев“ кметът на Община Плевен Георг Спартански по повод 142 години от сражението, предаде кореспондент на  Радио „Фокус“ . ,,Изминали са 142 години от щурма, но има неща, които не избледняват в народната памет. Политиката е променлива. Има неща в народната памет, които нямат нищо общо с конюнктурното и временното. Такива са събития като обсадата на Плевен и конкретно третият щурм, за който сме тук да отдадем почит към загиналите за освобождението на Плевен и България“, каза Георг Спартански. Той подчерта, че заедно с Шипченската епопея това са събития, които напомнят пред целия свят, че свободата не ни е даром. ,,Тези битки са титанични за онзи исторически период от време и са приковали вниманието на цялата европейска общественост и са следени с голямо внимание от всички европейски велики сили. Лъкатушеща е съдбата на българо-руските отношения, днешните отношения също не са равнозначни и гладки. Когато се намираме в Скобелев парк, си даваме сметка, че няма сантиметър земя, която да не е напоена с руска кръв. Половината от дванайсетте хиляди воини, участвали в битката, са оставили костите си в земята на Плевен“, каза още Георг Спартански. Той подчерта, че неслучайно народът нарича тази долина ,,мъртвата долина“. ,,Това са неща, които нито една конюнктура и политика не могат да променят в общественото съзнание. Затова с признателност отдаваме почит на всички тези воини от Руската императорска армия, които завинаги останаха под паметниците на българската признателност. Знае се, че когато се копае в тази земя, най-много на втория път се намират снаряди и куршуми“, каза Георг Спартански. ,,Убеден съм, че ние като човеци и българи трябва да продължим традицията по отдаване на почит, започнала от предците ни, изградили знаци на признателност и сред нашите деца и внуци. Почит към хора, дошли без меркантилност, да защитят честта на руското оръжие и да донесат свободата на своите братя славяни, независимо от политически спекулации. Дълбок поклон, вечна памет и признателност  пред мъжете и момчетата, оставили костите си тук и които са се били до последна капка кръв, за да ни има нас“, изрази своята признателност Георг Спартански.  \r\nВиолета КРЪСТЕВА", "date": "2019.09.11", "title": "Георг Спартански, кмет на Плевен: Отдаваме почит към паметта на всички загинали воини в третия щурм за освобождението на Плевен"}
{"url": "http://www.focus-news.net/news/2019/09/11/2697558/osvobozhdavat-se-chestoti-za-izgrazhdaneto-na-5g-mrezhi.html", "text": "Освобождава се радиочестотен спектър за стартиране на изграждането на 5G мрежи. Това предвижда приетото днес решение от правителството за изменение и допълнение на Националния план за разпределение на радиочестотния спектър. Това съобщиха от  правителствената информационна служба . \r\nПо този начин се създават условия за предприемане на действия от Комисията за регулиране на съобщенията за организиране на дейността по предоставяне на операторите радиочестотен спектър в обхват 700 MHz и радиочестотна лента 24.25-27.5 GHz, необходими за изграждане на 5G мрежи. Те следва да осигурят висока скорост на обмен на данни при пълно покритие на страната по територия, а не само по население. \r\nНаправените изменения са в съответствие с Националната пътна карта за изпълнение на задълженията на Република България по Решение (ЕС) 2017/899 на Европейския парламент и на Съвета от 17 май 2017 г. за използването на радиочестотна лента 470-790 MHz в Съюза.", "date": "2019.09.11", "title": "Освобождават се честоти за изграждането на 5G мрежи"}
{"url": "http://www.focus-news.net/news/2019/09/11/2697553/zoran-zaev-razocharovan-sam-ot-izhoda-na-sreshtata-iskaneto-na-opozitsiyata-protivorechi-na-vsyakakva-logika.html", "text": "Груеизмът до късна нощ, искане, противоречащо на всякаква логика, срещу Европейския съюз и НАТО, срещу ценности и принципи. Така премиерът на Северна Македония Зоран Заев описа резултата от проведената до ранните часове на деня лидерска среща между представители на управляващия СДСМ и опозиционната ВМРО-ДПМНЕ, предава скопската телевизия  „Канал 5“ . \r\n„Разочарован съм от изхода от лидерската среща. Имах някаква надежда, че е възможно (ВРМО-ДПМНЕ) да  сменят матрицата и да изоставят обещанията на нейните предшественици. Опитахме се да намерим допирни точки, но ВМРО-ДПМНЕ настоява единстветно делата на Специализираната прокуратура да бъдат под неин контрол, всички предварителни разследвания да бъдат спрени… Не трябва да допускаме подобно нещо“, заяви Заев и добави, че справедливостта и върховенството на закона трябва и ще съществуват. \r\nСъгласно думите му, случаите на СП ще продължат да се обработват. \r\n \r\n Тереза Герова", "date": "2019.09.11", "title": "Зоран Заев: Разочарован съм от изхода на срещата, искането на опозицията противоречи на всякаква логика"}
{"url": "http://www.focus-news.net/news/2019/09/11/2697563/silistra-43-godishen-mazh-e-postradal-pri-katastrofa-v-rayona-na-selo-bogorovo.html", "text": "43-годишен мъж е пострадал при пътнотранспортно произшествие, станало вчера около 18.20 часа по пътя Силистра – Добрич в района на село Богорово. Това съобщиха от  ОДМВР - Силистра . Той управлявал лек автомобил „Дачия“ и пострадал при сблъсък с насрещно движещ се лек автомобил „Форд“, шофиран от 24-годишен. Настанен е в болница с множество тежки наранявания. Другият водач и спътникът му са получили натъртвания и охлузни рани. Дежурна оперативна група е извършила оглед, изясняват се причините за произшествието. Образувано е досъдебно производство.", "date": "2019.09.11", "title": "Силистра: 43-годишен мъж е пострадал при катастрофа в района на село Богорово"}
{"url": "http://www.focus-news.net/news/2019/09/11/2697550/glavniyat-prokuror-sotir-tsatsarov-shte-dade-informatsiya-na-deputatite-za-shpionskiya-skandal.html", "text": "Главният прокурор Сотир Цацаров ще даде информация за шпионския скандал, предаде репортер на  Агенция „Фокус“ . Искането направиха от ПП „Атака“. Председателстващият пленарното заседание Емил Христов обяви, че Цацаров ще пристигне в Народното събрание в 13.00 часа.  \r\nДеница КИТАНОВА", "date": "2019.09.11", "title": "Главният прокурор Сотир Цацаров ще даде информация на депутатите за шпионския скандал"}
{"url": "http://www.focus-news.net/news/2019/09/11/2697568/pravitelstvoto-odobri-otpuskaneto-na-216-135-lv-po-programata-na-merkite-za-zakrila-na-detsa-s-izyaveni-darbi.html", "text": "Правителството одобри отпускането на 216 135 лв. по Програмата на мерките за закрила на деца с изявени дарби от държавни, общински и частни училища през 2019 г. Това съобщиха от  правителствената информационна служба . \r\nСредствата ще бъдат предоставени на общините за стипендии и еднократно финансово подпомагане на ученици с изявени дарби. Целта е насърчаване на техните творчески заложби и потребности, финансово подпомагане и осигуряване на възможности за изява. \r\nПрез 2019 година по Програмата за Министерството на образованието и науката са заложени общо 793 050 лв., които се разпределят регулярно. \r\nЗа постъпили искания за второто тримесечие на годината от 31 общини за отпуснати 177 стипендии се предоставят 183 600 лв., а за издадени заповеди за три стипендии на ученици в частни училища - 3105 лв. Отделно от тях са необходими още 29 430 лв. за 33 издадени от министъра на образованието и науката заповеди по Програмата за 2019 година.", "date": "2019.09.11", "title": "Правителството одобри отпускането на 216 135 лв. по програмата на мерките за закрила на деца с изявени дарби"}
{"url": "http://www.focus-news.net/news/2019/09/11/2697566/burgas-emblematichno-vozilo-na-dzheyms-bond-shte-bade-predstaveno-na-izlozhenieto-za-avtomodelizam-diecastcarsbg.html", "text": "След успешното Европейско първенство по корабен моделизъм, Културен център „Морско казино“ се превръща в своеобразен автопарк за близо 2000 умалени автомобила. Това съобщиха от пресцентъра на  Община Бургас . Впечатляващите возила ще са в мащаби 1:64, 1:43; 1:24; 1:50; 1:18, 1:12. Редки и много ценни модели ще бъдат подредени в зала „Георги Баев“, а сред експонатите са Aston Martin DB5 – автомобилът на Джеймс Бонд, полицейски „Мерцедес Понтон“ от 1953, Autoart - „Mercedes 600“ oт 1966, ще има още и модели на „CMC“, „Minichamps“, „Kyosho“, „Otto models“, „GT Spirit“, модели на „Ferrari“, „Porsche“, „Lamborghini“. В изложението са включени и модели на „Лада“, „Москвич“, „Волга“, „Зил“, „Газ“ и дори строителна техника. \r\nИнтересни модели на мотоциклети и таксита също ще намерят място в „автопарка“. На експото за първи път ще бъде представен умален модел на състезателната кола на първата жена рали шампион. Макетът е изработен в Украйна. \r\nЕкспонатите, които са различни по вид и дизайн – от ретро до модерни и тунинг модели, са собственост на близо 100 колекционери. Много от тях са с перфектна детайлизация и се доближават максимално до оригинала. \r\nЕкспозицията, която включва 2000 модела, ще може да се види само на 14 септември от 10.00 до 19.00 часа при вход свободен. Изложението е част от 12-ата поредна сбирка на DiecastCarsBG форум за автомоделизъм, която се провежда за първи път в Бургас. Събитието се организира с подкрепата на Община Бургас.", "date": "2019.09.11", "title": "Бургас: Емблематично возило на Джеймс Бонд ще бъде представено на изложението за автомоделизъм „DiecastCarsBG“"}
{"url": "http://www.focus-news.net/news/2019/09/11/2697565/sdsm-za-provala-na-liderskata-sreshta-mitskovski-zashtitava-prestapleniyata-na-rezhima.html", "text": "Не е постигнато съгласие относно ключовите различия между правителството и опозицията относно Закона за Прокуратурата и бъдещето на Специализираната прокуратура. Това потвърдиха от управляващия в Македония СДМС и от опозиционната ВМРО-ДПМНЕ, предава скопската телевизия  „Телма“ . \r\n„Можеше да се стигне до споразумение за нов закон за прокуратурата, ако премиерът Заев не беше толкова изнервен от случая „Рекет“,  че да не може да приеме системно решение на проблема с корупцията по високите етажи, в което да се позволи друг професионален прокурор да разследва този мегаскандал, с изключение на одобрената от правителството Вилма Рускоска“, написа тази сутрин депутатът от ВМРО-ДПМНЕ Антонио Милошоски в профила си в социалната мрежа „Туитър“ след маратонската лидерска среща, продължила седем часа. \r\nСДСМ също разпространи изявление: „Докато всички граждани очакваха споразумение в интерес на върховенството на закона, Християн Мицкоски на вчерашната среща на ръководството защити престъпленията на режима безочливо и в груевски стил, като поиска всички дела на СП да загубят бъдещето си“. \r\n \r\n Тереза Герова", "date": "2019.09.11", "title": "СДСМ за провала на лидерската среща: Мицковски защитава престъпленията на режима"}
{"url": "http://www.focus-news.net/news/2019/09/11/2697564/pravitelstvoto-odobri-doklada-za-kasovoto-izpalnenie-na-konsolidiranata-fiskalna-programa-za-parvoto-polugodie.html", "text": "Със свое решение правителството одобри доклада за касовото изпълнение на консолидираната фискална програма за първото полугодие на 2019 година. Това съобщиха от  правителствената информационна служба . \r\nНа база данни от тримесечните отчети за касовото изпълнението на бюджетите на първостепенните разпоредители с бюджет (ПРБ) бюджетното салдо по консолидираната фискална програма (КФП) за първото полугодие на 2019 г. е положително в размер на 3 223,3 млн. лв. и се формира от превишение на приходите над разходите по националния бюджет в размер на 3 107,6 млн. лв. и по европейските средства в размер на 115,7 млн. лева. \r\nПостъпилите приходи, помощи и дарения по КФП към 30.06.2019 г. са в размер на 22 285,8 млн. лв. или 50,8 % от годишните разчети, като отчитат ръст от 16,0 на сто спрямо същия период на предходната година. Данъчните постъпления нарастват в номинално изражение с 10,4 на сто спрямо полугодието на 2018 г. Неданъчните приходи имат ръст от 38,4 на сто спрямо отчетените за първите шест месеца на 2018 г., а приходите от помощи и дарения нарастват е 64,9 на сто спрямо отчетените към месец юни на предходната година. Общата сума на данъчните постъпления (вкл. приходите от осигурителни вноски) към края на месец юни възлиза на 17 686,3 млн. лв., което представлява 51,2 % от годишните разчети. В структурно отношение най-значителен ръст се отчита при постъпленията от осигурителни вноски и косвени данъци. Неданъчните приходи са в размер на 3 448,4 млн. лв., което представлява 52,0 % изпълнение на годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд Сигурност на електроенергийната система\", поради влезлите в сила промени в Закона за енергетиката от 01.07.2018 г., с които бе променен механизма за събиране на приходи по бюджета на фонда. Поради тази причина приходите по бюджета на фонда за първото полугодие на 2019 г. са по-високи от постъпленията за същия период на 2018 г. Приходите от помощи и дарения са в размер на 1 151,1 млн. лева. \r\nРазходите по консолидираната фискална програма (вкл. вноската на Република България в бюджета на ЕС) към края на месец юни 2019 г. възлизат на 19 062,5 млн. лв., което е 42,9 % от годишните разчети. Нелихвените разходи са в размер на 17 931,9 млн. лв., което представлява 42,4 % от годишните разчети. Текущите нелихвени разходи към 30.06.2019 г. са в размер на 16 418,3 млн. лв., капиталовите разходи (вкл. нетния прираст на държавния резерв) възлизат на 1 499,8 млн. лв., предоставените текущи и капиталови трансфери за чужбина са в размер на 13,8 млн. лв. Лихвените плащания са в размер на 413,1 млн. лв. или 61,7 % от планираните за 2019 година. \r\nЧастта от вноската на Република България в бюджета на ЕС, изплатена към 30.06.2019 г. от централния бюджет, възлиза на 717,5 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година. \r\nРазмерът на фискалния резерв към 30.06.2019 г. е 11,7 млрд. лв., в т.ч. 11,3 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.", "date": "2019.09.11", "title": "Правителството одобри доклада за касовото изпълнение на консолидираната фискална програма за първото полугодие"}
{"url": "http://www.focus-news.net/news/2019/09/11/2697555/angela-merkel-evropa-poveche-ne-mozhe-da-razchita-na-voennata-zashtita-na-sasht.html", "text": "САЩ вече не са „автоматичен защитник“ на Европа и затова трябва да се вложат повече усилия за обезпечаване на собствената сигурност. Това заяви германският канцлер Ангела Меркел в хода на дебатите в Бундестага за федералния бюджет през 2020 година, предава руският портал  „Военное обозрение“ . \r\nПо думите на Меркел, САЩ са свръхдържава във военен и икономически смисъл и Европа е силно свързана с Америка, независимо от някои различия във възгледите. Но САЩ вече няма „автоматично“ да защитават Европа, както по време на Студената война. Затова, подчертава канцлерът, Европа трябва да вложи повече усилия, за да обезпечи собствената си сигурност. \r\n„Европа е свързана чрез ценностите си с тази свръхдържава, независимо от всички различия в мненията. Имаме много общо, но вече няма автоматизъм в това, както по време на Студената война, че те ще играят ролята на защитник на Европа“, заяви Меркел, като добави, че в момента стават сериозни промени по света и баланса на силите се променя. \r\n \r\nПревод и редакция:", "date": "2019.09.11", "title": "Ангела Меркел: Европа повече не може да разчита на военната защита на САЩ"}
{"url": "http://www.focus-news.net/news/2019/09/11/2697571/pravitelstvoto-odobri-dopalnitelni-razhodi-po-byudzheta-na-ministerstvo-na-otbranata-za-2019-g.html", "text": "Правителството одобри допълнителни разходи/трансфери за 2019 г. за изплащане на минимални диференцирани размери на паричните средства за физическо възпитание и спорт в държавните детски градини към министъра на отбраната и държавните висши военни училища. Това съобщиха от  правителствената информационна служба . \r\nСредствата в размер на 9000 лв. се предоставят за децата от детските градини към министъра на отбраната и за курсантите и студентите в редовна форма на обучение в държавните висши военни училища за учебно-тренировъчната и спортно¬състезателната дейност, и за материално-техническото им обезпечаване. \r\nСредствата се определят за бюджетна година съгласно разработени и утвърдени проекти. \r\nНеобходимите средства се осигуряват ежегодно със Закона за държавния бюджет и се разходват на базата на представени разчети за броя на децата от детските градини към министъра на отбраната и за курсантите и студентите в редовна форма на обучение за подпомагане на физическото възпитание и спорта.", "date": "2019.09.11", "title": "Правителството одобри допълнителни разходи по бюджета на Министерство на отбраната за 2019 г."}
{"url": "http://www.focus-news.net/news/2019/09/11/2697572/pernik-v-grada-shte-se-provede-izlozhenieto-baby-love.html", "text": "В града  за първи път ще се проведе изложението „Baby love“. Това съобщиха от пресцентъра на  Община Перник . В престижния форум, който ще бъде открит от 10.00 часа на 15 септември в Двореца на културата, ще участват представители на най-добрите фирми за България за медицинска техника и козметика. Това заяви главният организатор на събитието Валентина Страхилова, областен координатор на Алианса на българските акушерки и общински съветник. В медицинската дискусия ще могат да се задават въпроси към водещи лекари, акушер-гинеколози, фармацевти, психолози и логопеди.", "date": "2019.09.11", "title": "Перник: В града ще се проведе изложението „Baby love“"}
{"url": "http://www.focus-news.net/news/2019/09/11/2697569/silistra-pozharnikari-sa-okazali-pomosht-na-2-godishno-dete-zaklyucheno-v-apartament-v-grada.html", "text": "Пожарникари са оказали помощ на 2-годишно дете, заключено в апартамент на третия етаж в жилищен блок в Силистра. Това съобщиха от  ОДМВР - Силистра . Сигналът е подаден вчера около 16.10 часа. Детето само се заключило отвътре, блокирайки достъпа на близките си до жилището. Екипът успял да се справи със ситуацията, след като проникнал през терасата в апартамента и отключил вратата.", "date": "2019.09.11", "title": "Силистра: Пожарникари са оказали помощ на 2-годишно дете, заключено в апартамент в града"}
{"url": "http://www.focus-news.net/news/2019/09/11/2697573/zeri-kosovo-uvolnenieto-na-boltan-e-dobra-novina-za-kosovo.html", "text": "Действащият заместник-министър на външните работи на Косово Антон Бериша изрази увереност, че решението на държавния глава на САЩ Доналд Тръмп да освободи от длъжност съветника си по националната сигурност Джон Болтън е добра новина за най-младата държава на Балканите, съобщава електронното издание на прищинския ежедневник  Zeri . \r\n„Търпението към дипломацията е задължително. От известно време нашите добри приятели ни казваха, че дните на Джон Болтън в Белия дом са преброени. Радвам се, че президентът Тръмп поиска оставката му. Добра новина з Косово; лоши новини за обединените вражески лобисти срещу нашата държавност, било то в албанското пространство или в Сърбия“, написа Бериша в социалната мрежа „Фейсбук“.  \r\n \r\n Тереза Герова", "date": "2019.09.11", "title": "Zeri (Косово): Уволнението на Болтън е добра новина за Косово"}
{"url": "http://www.focus-news.net/news/2019/09/11/2697577/za-ratifikatsiya-e-predlozhena-konventsiyata-za-kinematografichnata-koproduktsiya-na-saveta-na-evropa.html", "text": "Министерският съвет прие решение, с което предлага на Народното събрание за ратификация Конвенцията за кинематографичната копродукция на Съвета на Европа (ревизирана). Това съобщиха от  правителствената информационна служба . \r\nНачалото на подписването на Конвенцията е поставено на 30 януари 2017 г. в Ротердам и от тогава вече 29 държави са подписали, а 14 - ратифицирали новия текст. Предложеният текст за ратификация е ревизиран текст на Европейската конвенция за кинематографската копродукция от 2 октомври 1992 г., подписана на 9 септември 2003 г. в Страсбург. \r\nТехнологическата, икономическата и финансовата еволюция на филмопроизводството през периода след 1992 г., както и внесени промени в резолюцията за създаване на европейския Фонд за подпомагане на копродукциите и разпространението на художествени кинематографични и аудиовизуални Творби Евроимаж, с които се позволява приема на трети държави, наложиха ревизия на текста на Конвенцията. Основните промени в нея целят по-голяма гъвкавост в правилата за копродуцентите. Те насърчават сътрудничеството в областта на копродукцията и отчитат напредъка във филмовата индустрия. \r\nБългария, представена от експерти от Националния филмов център, е участвала на всички етапи от работата по промяна на Конвенцията и е одобрила предложеният за подписване окончателен вариант.", "date": "2019.09.11", "title": "За ратификация е предложена Конвенцията за кинематографичната копродукция на Съвета на Европа"}
{"url": "http://www.focus-news.net/news/2019/09/11/2697578/blagoevgrad-trafikat-na-gkpp-kulata-e-intenziven-na-izhod-za-leki-avtomobili.html", "text": "Трафикът на ГКПП „Кулата“ е интензивен на изход за леки автомобили. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ движението се осъществява нормално.  \r\nДо 14 октомври ще бъде затруднено преминаването през ГКПП „Златарево“ поради ремонтни дейности. На другия пункт между България и Северна Македония в област Благоевград – „Станке Лисичково“, движението се извършва без проблеми. \r\nЛивия НИНОВА", "date": "2019.09.11", "title": "Благоевград: Трафикът на ГКПП „Кулата“ е интензивен на изход за леки автомобили"}
{"url": "http://www.focus-news.net/news/2019/09/11/2697574/pravitelstvoto-predostavi-bezvazmezdno-pravoto-na-sobstvenost-varhu-imot-na-obshtina-pomorie.html", "text": "Правителството предостави безвъзмездно правото на собственост върху имот - частна държавна собственост на община Поморие, област Бургас. Това съобщиха от  правителствената информационна служба . \r\nИмотът се намира в гр. Поморие, ул. „Хан Кубрат“ и е с площ от 2314 кв. м, заедно с построените в него сгради. Досега имотът е управляван от областния управител на Бургас. След прехвърлянето му на община Поморие теренът ще се използва за изграждане и поддържане на общодостъпна крайбрежна зона за отдих (парк). Предвижда се да бъдат обособени нови алеи, богато озеленени места за отдих и кътове за детски игри. Очаква се с благоустрояването на имота да се увеличи туристическия потенциал на района, да се намали шумовото натоварване, да се създадат условия за здравословна градска среда, както и да се осигури достъп до публичните пространства на хора с увреждания. \r\nМинистерският съвет прие друго Решение, с което дава съгласие за продажба на обособена част от лечебно заведение - недвижими имоти, собственост на „Специализирана болница за продължително лечение и рехабилитация на пневмофтизиатрични заболявания „Света Петка Българска“ ЕООД, гр. Велинград. Лечебното заведение е търговско дружество със 100% държавно участие в капитала, като правата на държавата в него се упражняват от министъра на здравеопазването. Недвижимите имоти, представляващи земеделски земи - нива и ливади, са с отпаднала необходимост за лечебното заведение и генерират само разходи, поради което ръководството на лечебното заведение е заявило желание за освобождаване от имотите чрез продажба. Паричният ресурс, получен от продажбата на имотите, ще остане в лечебното заведение и ще се използва в съответствие със Закона за лечебните заведения и ЗПСК.  \r\nПродажба ще бъде извършена и на недвижими имоти, собственост на Университетска многопрофилна болница за активно лечение „Канев“ АД, гр. Русе. Лечебното заведение е акционерно дружество със смесено държавно и общинско участие, като държавата притежава 82,89 на сто от капитала. Обособената част от лечебното заведение представлява поземлен имот с площ от 4 145 кв. м., в който влиза сграда „АГ КОМПЛЕКС“ със застроена площ 1 105 кв. м., брой етажи 4 и предназначение: здравно заведение, които представляват неизползваем и неоперативен актив за лечебното заведение. Съгласно чл. 28, ал. 10 и ал. 9 от ЗПСК продажбата на обособени части от лечебни заведения, които са включени в списъка по Приложение № 1 към чл. 3, ал. 1 на ЗПСК, какъвто е настоящият случай, може да се извърши след решение на Министерския съвет, по предложение на органа, упражняващ правата на собственост в капитала на търговското дружество. Паричният ресурс, получен от продажбата на имота, ще остане в лечебното заведение и ще се използва в съответствие с чл. 105 от ЗЛЗ. \r\nПравителството предостави за управление имоти - публична държавна собственост на Висшия съдебен съвет за нуждите на Административен съд - София област и на Върховния административен съд. Имотите се намират в София, район „Възраждане“, съответно на бул. „Стамболийски“ № 39 /дворно място заедно с построената в него 5-етажна масивна сграда и сутерен/ и на пл. „Света Неделя“ № 5 /административна сграда на един подземен и 6 надземни етажа/. До сега имотите са стопанисвани от Министерството на здравеопазването, но вече са с отпаднала за ведомството необходимост. Решението за новото управление на имотите ще влезе в сила след придобиване от държавата и предоставяне за управление на Министерството на здравеопазването на нова административна сграда, част от комплекс административни сгради, на бул. „Цариградско шосе“ в столицата. Предвижда се новото здание да бъде изградено в срок от 21 месеца от страна на „Държавна консолидационна компания“ ЕАД.", "date": "2019.09.11", "title": "Правителството предостави безвъзмездно правото на собственост върху имот на община Поморие"}
{"url": "http://www.focus-news.net/news/2019/09/11/2697576/plovdiv-otdel-zakrila-na-deteto-ima-gotovnost-da-predprieme-myarka-na-zakrila-spryamo-momichentseto-koeto-padna-ot-vtoriya-etazh-na-zhilishtna-kooperatsiya.html", "text": "Отдел „Закрила на детето“ има готовност да предприеме мярка на закрила спрямо малолетното момиченце, което падна от втория етаж на жилищна кооперация. Това съобщиха за  Радио „Фокус“ - Пловдив  от Дирекция „Социално подпомагане“ в Пловдив. Ежедневно социалните работници поддържат връзка с лекуващите лекари и се информират за състоянието на детето, което все още е в интензивен сектор. Предстои на 12 септември да се направи изследване със скенер и консултация с невролог. При възникване на промяна в семейните обстоятелства във връзка с търсене на наказателна отговорност на родителите, от Дирекцията ще предприемат мерки на закрила спрямо едногодишното дете. \r\nЦветана ТОНЧЕВА", "date": "2019.09.11", "title": "Пловдив: Отдел „Закрила на детето“ има готовност да предприеме мярка на закрила спрямо момиченцето, което падна от втория етаж на жилищна кооперация"}
{"url": "http://www.focus-news.net/news/2019/09/11/2697567/glprokuror-sotir-tsatsarov-deystviyata-po-razsledvaneto-na-shpionskiya-skandal-prodalzhavat-i-kam-momenta.html", "text": "Действията пор азследването на шпионския скандал продължават и към момента. Това каза главният прокурор Сотир Цацаров по време на изслушването си в пленарна зала по шпионския скандал, предаде репортер на  Агенция \"Фокус\" . \"Ако съм закъснял, моля да бъда извинен. Темата на изслушването е такава, каквато ми е съобещена и такава, каквато съм разбрал от медиите. Влизам в движение и доколкото разбирам темата за ислушването е свързано с осъщъществяваното от прокуратурата разследване за престъпление против републиката. По отношение на информацията, която може да ви бъде предоставена. Налица са две законови разпоредби, които я ограничават. Първата е разпоредбата на Закона за съдебната власт. По силата на Закона за съдебната власт и разпоредбата на чл. 74, т. 16, както и решението на Конституционния съд от 2017 г. Народното събрание не може да изисква от главния прокурор доклад относно дейността на прокуратурата за конкретно наказателно производство. Същевременно действа разпоредбата на чл. 98 от НПК, която изисква разрешение от наблюдаващия прокурор. Независимо от тези две разпоредби и съответно със стремежа и разбира се, задължението от моя страна - от една страна законът да не бъде нарушен, но от друга страна да бъде оказано необходимото уважение и правото на информираност на Народното събрание, ще ми позволите да представя пред вас възможните факти, които могат да бъдат  представени\", заяви още Цацаров. Главният прокурор посочи, че те ще са в границите на разрешеното от наблюдаващия прокурор. \"С каквото разрешение със съответни граници, разполагам писмено\", допълни още Цацаров. Той поясни, че досъдебното производство е започнало на 3 юли тази година. \"До настоящия момент извършените действия по разследването по това досъдебно производство, което се води в Специализираната прокуратура, са следните. Извършени са 11 претърсвания на помещения, адреси. Всяко от тези претърсвания е извършено с предварително разрешение на съдия от специализирания наказателен съд. В хода на претърсването са иззети компютърни конфигурации и документи. Извършени са пет броя претърсвания на моторни превозни средства, отново с предварително разрешение на съдия. Извършвани са осем лични обиска на лица\", допълни още Цацаров.  \r\nТой поясни, че са разпитани 15 свидетели, а осем лица са задържани.  \r\nДеница КИТАНОВА", "date": "2019.09.11", "title": "Гл.прокурор Сотир Цацаров: Действията по разследването на шпионския скандал продължават и към момента"}
{"url": "http://www.focus-news.net/news/2019/09/11/2697579/odobren-e-dokladat-za-deynostta-na-koordinatsionniya-savet-po-kontsesiite-prez-2018-g.html", "text": "Правителството прие Доклад за дейността на Координационния съвет по концесиите през 2018 г. Това съобщиха от  правителствената информационна служба . \r\nКоординационният съвет по концесиите е създаден със Закона за концесиите с цел осигуряването на единна и координирана държавна политика в областта на концесиите. Съветът включва представители на всички министерства, на Националното сдружение на общините в Република България, както и на органи с функции в областта на концесиите, като председател на Съвета е заместник министър-председателят по икономическата и демографската политика. Съветът осъществява дейността си в съответствие с разпоредбите на чл. 38, ал. 1 от ЗК. \r\nДейността на Координационния съвет през 2018 г. е в съответствие с изискванията на ЗК и в изпълнение на приоритетите, целите и мерките, определени в Националната стратегия за развитие на концесиите в Република България за периода 2018 - 2027 г. Съветът функционира като ефективен орган, който чрез своята дейност осигурява изпълнението чрез концесия на значими и нужни за обществото проекти по приоритетите, определени в националната стратегия. \r\nПрез отчетната година Координационният съвет създаде необходимите организационни условия за осъществяване на дейността си и за експертното му подпомагане. Организира разработването, провеждането на обществени консултации и съгласуването, както и в изпълнение на чл. 38, ал. 1, т. 1 от ЗК прие Националната стратегия за развитие на концесиите в Република България за периода 2018 - 2027 г. Стратегията е одобрена от Министерския съвет на 20 юни 2018 г. Координационният съвет също така организира разработването на проект на План за действие за държавните концесии за периода до края на настоящия програмен период. \r\nПрез 2018 г. Координационният съвет осъществява дейността си в съответствие с принципите за публичност и прозрачност. В Информационния раздел на Националния концесионен регистър са публикувани преписи-извлечения от протоколите от проведените заседания с приетите решения и приетите насоки за отстраняване на системни проблеми. \r\nПрез 2019 г. Координационният съвет ще продължи да осъществява текуща дейност в съответствие с функциите, определени в ЗК, както и съобразно приоритетите, целите и мерките на Стратегията. Ще бъде организирано и разработването на Доклад за състоянието на концесиите през 2018 г.", "date": "2019.09.11", "title": "Одобрен е Докладът за дейността на Координационния съвет по концесиите през 2018 г."}
{"url": "http://www.focus-news.net/news/2019/09/11/2697584/pravitelstvoto-odobri-proektozakon-za-promeni-v-zakona-za-mvr.html", "text": "Министерският съвет одобри проектозакон за изменение и допълнение на Закона за Министерството на вътрешните работи. Това съобщиха от  правителствената информационна служба . \r\nПредлаганият проект цели прецизиране на нормативната уредба и подобряване в регламентацията и организацията на дейностите, извършвани от МВР, както и създаване на допълнителни условия за осъществяваните от структурите във ведомството дейности по предотвратяване и пресичане на терористични действия, експертно-криминалистичната дейност, дейността по осъществяване на криминално-психологични изследвания, изготвяне на психологични и съдебно-психологични експертизи, осъществяване на психологични интервенции за управление на кризисни ситуации и дейности по управление на стреса. \r\nСред предложените промени е преобразуване на Научноизследователския институт по криминалистика в Национален институт по криминалистика, като служебните отношения на експертите, осъществяващи основните дейности в института се уреждат по Закона за Министерството на вътрешните работи, а не както е досега за част от тях - по Закона за държавния служител. Аналогична промяна в правоотношенията се предвижда и за служителите от Института по психология, които също ще изпълняват служебните си задължения при условията на първа категория на труд. \r\nПредвижда се също създаване на Главна дирекция „Жандармерия, специални операции и борба с тероризма“, в структурата на която се включват дирекция „Жандармерия“ към Главна дирекция „Национална полиция“ и Специализирания отряд за борба с тероризма. Целта е повишаване на ефективността на дейностите по предотвратяване и пресичане на терористични действия, освобождаване на заложници, задържане и/или обезвреждане на особено опасни престъпници или престъпни групи, осигуряване на зона за безопасност срещу потенциални атаки, опазване на обществения ред при провеждане на масови мероприятия, възстановяване, поддържане и опазване на обществения ред при масови безредици. \r\nДруго предложение е преобразуване на правоотношенията и на служителите от дирекция „Инспекторат“ в такива по Закона за държавния служител, при условията на трета категория на труд. Целта е прилагането на подход, аналогичен на възприетия за други структури. \r\nПредвижда се също прецизиране на други разпоредби от ЗМВР, както и на промени в закони, пряко свързани с промените на ЗМВР.", "date": "2019.09.11", "title": "Правителството одобри проектозакон за промени в Закона за МВР"}
{"url": "http://www.focus-news.net/news/2019/09/11/2697580/blagoevgrad-obshtinata-izvarshva-remont-na-emblematichnata-galeriya-sveti-luka-v-kvartal-varosha.html", "text": "Община Благоевград извършва ремонт на емблематичната галерия „Свети Лука“ в квартал „Вароша“. Това се налага заради недоброто състояние на помещенията, съобщиха от пресцентъра на  Община Благоевград . Положена е нова саморазливна замазка на пода, направена е хидроизолация, отстранени са течове по фасадата и вътрешната част на сградата. \r\nСтарите радиатори са премахнати, а галерията ще разполага с климатик. Извършва се ремонт на ел. инсталацията и се монтират нови осветителни тела, включително и експозиционни лампи. Изложбената част е облицована със 100% естествена вълна. Очаква се ремонтните дейности да приключат до дни. След обновяване на галерия „Свети Лука“, тя ще бъде използвана за подреждане на експозиции и провеждане на творчески форуми.", "date": "2019.09.11", "title": "Благоевград: Общината извършва ремонт на емблематичната галерия „Свети Лука“ в квартал „Вароша“"}
{"url": "http://www.focus-news.net/news/2019/09/11/2697583/d-r-ventsislav-daskalov-obshtopraktikuvasht-lekar-protivogripnite-vaksini-sadarzhat-ot-3-do-4-shtama-koito-sa-razpoznati-kato-nay-riskovi-i-prichinyavashti-tezhki-infektsii.html", "text": "Противогрипните ваксини съдържат от 3 до 4 щама, които са разпознати като най-рискови и причиняващи тежки инфекции. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. „Привърженик съм на профилактиката с ваксини и самият аз се ваксинирам всяка есен в продължение на над 20 години. През тези години, въпреки че съм в ежедневен контакт с вирусни заболявания, не съм боледувал от истински грип повече от веднъж“, каза още д-р Даскалов. Той добави, че ваксините ни осигуряват добра защита, която предпазва организма ни от тежките последици и усложнения, които могат да настъпят при грип. \r\nЛивия НИНОВА", "date": "2019.09.11", "title": "Д-р Венцислав Даскалов, общопрактикуващ лекар: Противогрипните ваксини съдържат от 3 до 4 щама, които са разпознати като най-рискови и причиняващи тежки инфекции"}
{"url": "http://www.focus-news.net/news/2019/09/11/2697588/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата с Република Сърбия на ГКПП „Калотина“ трафикът е интензивен на изход за товарни автомобили. На границата с Република Гърция на ГКПП „Кулата“ и на ГКПП „Маказа“ трафикът е интензивен на изход за леки автомобили. На границата с Румъния на ГКПП „Дунав мост“ трафикът е интензивен на изход за товарни автомобили. На границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно-строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет от днес ще работи само по светлата част на денонощието – от 08.00 часа до 22.00 часа.", "date": "2019.09.11", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/11/2697575/milorad-dodik-dokato-zavisi-ot-men-bih-nyama-da-vleze-v-nato.html", "text": "Сръбският член на Президиума на Босна и Херцеговина (БиХ) заяви, че страната няма да влезе в НАТО, докато това зависи от неговата партия – Съюзът на независимите социалдемократи (СНСД). Той подчерта, че няма да се съгласи на интеграция на БиХ в НАТО, независимо че политиците от Сараево го поставят като условие за формиране на нов Съвет на министрите на държавата, пише белградският ежедневник  „Политика“ . \r\nДодик добави, че не е изненадан, че, както той каза, (лидерът на Партията на демократическото действие (ПДД)) Бакир Изетбегович „заплашва да търси съюзници сред другите партии в Република Сръбска и че те приемат такива изявления с отворени обятия“. \r\n„Ето ги там, седя с тях, мълчат вече четири години, не правят нищо. През първата година като че ли  заявяваха нещо, но след това три години седят празни. Нанесоха сериозни щети. Ако някой е готов на това, но това е една абстрактна математическа възможност“, заяви Додик. \r\nПо неговите думи, Република Сръбска има отговор на всички обструкции от Сараево. \r\n„Народното събрание ще сложи край на много от историите, които рисуват, както политиците от Федерация БиХ, така и от международната общност. Една от тях е и тази на овластените от Бон“, подчерта лидерът на босненските сърби. \r\nТой подчерта, че някои от тези въпроси ще се съдържат и в политическата платформа, която СНСД ще предложи на парламента на РС, като добави, че Главният съвет на СНСД ще обсъди платформата още на 18 септември. \r\nВ коментар за присъствието в Лондон на ротационния председател на Президиума на БиХ Желко Комшич на помен на бившия върховен представител на международната общност в Бошна Пади Ашдаун, Додик заяви, че това е „личен въпрос на Комшич и той не е отишъл там от името на Президиума на БиХ“. \r\n„Желко Комшич мисли, че Пади Ашдаун е бил важна личност. Ние мислим, че работата му е била пагубна за цяла БиХ“, заяви Додик, като добави, че това е „своеобразна провокации на Комшич срещу сърбите, понеже той търси начин да причини някакво зло на сърбите и трябва да бъде поздравен за усилията си“. \r\n \r\nПревод и редакция:", "date": "2019.09.11", "title": "Милорад Додик: Докато зависи от мен, БиХ няма да влезе в НАТО"}
{"url": "http://www.focus-news.net/news/2019/09/11/2697570/gl-prokuror-sotir-tsatsarov-obvineniyata-za-prestaplenie-sreshtu-republikata-ne-sa-ataka-sreshtu-dvizhenie-rusofili.html", "text": "Обвиненията за престъпление срещу Републиката не са атака срещу движение \"Русофили\". Това каза главният прокурор Сотир Цацаров по време на изслушването си в пленарна зала по шпионския скандал, предаде репортер на  Агенция \"Фокус\" . \"9, 10, такова е наказателното производство\" ,каза Цацаров във връзка с провеждането на процесуално-следствените действия точно на 9 септември.  \"И още нещо - мога да го кажа съвсем ясно - това не е атака срещу движение \"Русофили\". Обвиняемият е председател на това движение, но отговорността, която той трябва да носи е за неговите лични действия. Фактът, че движението е било използвано от него за определени цели, не означава, че трябва да хвърлим сянка или да преследваме за идеи членовете на това движение. Това не е разделение на българското общество или опит за разделение на русофили и русофоби. В крайна сметка в случая става въпрос не за това на чии национални интереси служиш, а че увреждаш българските национални интереси\", допълни още Цацаров.  \r\nДеница КИТАНОВА", "date": "2019.09.11", "title": "Гл. прокурор Сотир Цацаров: Обвиненията за престъпление срещу Републиката не са атака срещу движение \"Русофили\""}
{"url": "http://www.focus-news.net/news/2019/09/11/2697590/sofiya-kriminalno-proyaven-mazh-e-zadarzhan-za-trafik-na-nelegalni-migranti.html", "text": "Криминално проявен мъж е задържан за трафик на нелегални мигранти. Това съобщиха от пресцентъра на  МВР . Мъжът е арестуван в момент на превоз на незаконно пребиваващите чужденци. Около 18.35 часа вчера, в хода на полицейска операция, на пътя между селата Голяновци и Драговищица автопатрул на РУ - Костинброд спрял за проверка товарен автомобил „Форд Транзит“. В багажното отделение на буса, управляван от криминално проявен мъж от с. Хераково, униформените установили 17 нелегално пребиваващи на територията на страната чужденци, 11 от които от мъже. 45-годишният водач е задържан за срок до 24 часа. По случая е образувано досъдебно производство под наблюдението на районната прокуратура.", "date": "2019.09.11", "title": "София: Криминално проявен мъж е задържан за трафик на нелегални мигранти"}
{"url": "http://www.focus-news.net/news/2019/09/11/2697589/pravitelstvoto-prie-nov-pravilnik-za-deynostta-strukturata-i-organizatsiyata-na-daeu.html", "text": "Правителството прие нов Правилник за дейността, структурата и организацията на Държавна агенция „Електронно управление“.Това съобщиха от  правителствената информационна служба . \r\nЦелта е преструктуриране на три дирекции и една Главна дирекция в ДАЕУ, която да осъществява контрол върху електронните административни услуги. В резултат на реорганизацията ще се повиши административният капацитет и ще се оптимизира работата на отделните звена във връзка с нарасналия брой заявки от административните органи, организациите и гражданите за присъединяване към споделените ресурси на електронното управление, както и ще се осигури изпълнението на функциите по налагане и контрол на политиките, заложени в Закона за електронното управление.  \r\nЩе се осигури изпълнението на новите ангажименти на Агенцията, възникнали в резултат на наскоро приетия Закон за киберсигурност, а също така и по въвеждане на допълнителни функции по отношение на дейността на Инспекторатите по Закана за противодействие на корупцията и отнемане на незаконно придобитото имущество и Наредбата за организацията и реда за извършване на проверки на декларациите и за установяване на конфликт на интереси.", "date": "2019.09.11", "title": "Правителството прие нов Правилник за дейността, структурата и организацията на ДАЕУ"}
{"url": "http://www.focus-news.net/news/2019/09/11/2697592/ministerskiyat-savet-prie-promeni-v-ustroystveniya-pravilnik-na-mosv.html", "text": "Министерският съвет прие промени в Устройствения правилник на Министерството на околната среда и водите. Това съобщиха от  правителствената информационна служба . Промените се налагат след приетите изменения в Закона за опазване на околната среда (ЗООС), които въвеждат съвместяване на процедурата по оценка на въздействието върху околната среда, издаване на комплексни разрешителни, както и одобряване на доклади за безопасност в предприятия с висок рисков потенциал (така наречената „обединена процедура“). \r\nС промените се оптимизират и процесите в работата на общата администрация в МОСВ, както и в Изпълнителната агенция по околна среда (ИАОС). Създават се самостоятелни административни звена в министерството, свързани с информационното обслужване и в административното обслужване и канцеларията, както и конкретизиране на техните функции.  \r\nЗаложените промени са свързани с подобряване на функционирането на ИАОС, с оглед пропорционално и функционално разпределяне на кадровия капацитет в общата и специализираната администрация, съобразно потребностите на отделните отдели. С проекта на ПМС не се извършва увеличение на общата числеността персонала в министерството и агенцията.", "date": "2019.09.11", "title": "Министерският съвет прие промени в Устройствения правилник на МОСВ"}
{"url": "http://www.focus-news.net/news/2019/09/11/2697591/gl-prokuror-sotir-tsatsarov-vnesen-e-signalat-che-protestite-sreshtu-ivan-geshev-mozhe-da-prerasnat-v-bunt-sreshtu-pravitelstvoto.html", "text": "Внесен е сигналът, че протестите срещу Иван Гешев може да прераснат в бунт срещу правителството. Това каза главният прокурор Сотир Цацаров пред журналисти в Народното събрание във връзка с информацията, че протестите срещу номинацията на Иван Гешев за главен прокурор може да прерасне в бунт срещу правителството, предаде репортер на  Агенция \"Фокус\" . \"Сигналът е внесен, но съвсем откровено ви казвам, че с оглед заниманията си с много други неща, включително и това, не съм имал време дори да го прочета. Сигналът ме чака на бюрото в момента, в който се върна\", допълни още Цацаров. Попитан дали сътрудничи с руските тайни служби по случая Малинов, Цацаров поясни, че сътрудничи с партньорски.  \r\nДеница КИТАНОВА", "date": "2019.09.11", "title": "Гл. прокурор Сотир Цацаров: Внесен е сигналът, че протестите срещу Иван Гешев може да прераснат в бунт срещу правителството"}
{"url": "http://www.focus-news.net/news/2019/09/11/2697594/kmetat-na-sofiya-yordanka-fandakova-vazrastnite-tryabva-da-napravim-taka-che-da-pazim-detsata-na-patya.html", "text": "Всички ние, възрастните, трябва да направим, така че да пазим децата. Това каза кметът на София Йорданка Фандъкова на обявяването на инициативата на радио FM+ „Убий скоростта, спаси дете“, предаде репортер на  Агенция „Фокус“ . „Децата се връщат от ваканция, някои от тях може да не са съвсем внимателни, затова бъдете внимателни вие. В големия град движението е интензивно – карайте внимателно, спазвайте правилата и особено в районите на училищата и детските градини, карайте с по-ниска от разрешената скорост“, апелира тя. Кметът на София благодари на екипа на радио FM+ за тази кампания, която се провежда за седма поредна година и „като медия помага да се обърнем към всички шофьори, велосипедисти, мотористи и хора, които карат тротинетки и да кажем, че учебната година започва“. \r\nЗорница КОСТАДИНОВА", "date": "2019.09.11", "title": "Кметът на София Йорданка Фандъкова: Възрастните трябва да направим, така че да пазим децата на пътя"}
{"url": "http://www.focus-news.net/news/2019/09/11/2697595/ministerskiyat-savet-prie-aktualizirana-strategiya-za-razvitie-na-elektronnoto-upravlenie-v-republika-balgariya.html", "text": "Правителството прие Актуализирана стратегия за развитие на електронното управление в Република България 2019-2023 г., заедно с Актуализирана пътна карта за изпълнението й и с Концепция за регистрова реформа, посредством изменения и допълнения на Решение №163 от 21 март 2014 година. Това съобщиха от  правителствената информационна служба . \r\nАктуализираната стратегия за развитие на електронното управление отразява развитието на нормативната и институционалната рамка за е-управление, водещите европейски принципи и приети стратегически документи в тази област на европейско ниво в периода след 2014 г. Тя следва да служи за рамка, въз основата на която се създават стратегии по области на политики и се определят цели и дейности от централните и териториалните администрации. \r\nАктуализираната пътна карта 2019-2023 г. включва приоритетни мерки за изпълнението на стратегическите цели, заложени в Актуализираната стратегия, отговорните институции и предвидения финансов ресурс. Основно финансирането на мерките ще се осъществи чрез оперативни програми на ЕС и чрез държавния бюджет. Важно е да се отбележи, че е възприет нов подход - включени са мерки от област „Правосъдие“ с цел да се осигури оперативна съвместимост, обхванати са мерки за преодоляване на критичните фактори и реализиране на ефективно и прозрачно е- управление. Актуализираната пътна карта отразява и изпълнението на вече стартиралите проекти и дейности в програмния период 2014-2020 г. \r\nЦелта на приетата Концепция за регистрова реформа е да се оптимизира организацията на регистрите в държавната администрация и да се намалят разходите за тяхната поддръжка, да се гарантира служебен обмен на информация и данни за предоставяне на качествени услуги, както и да се осигури възможност за предоставянето на услуги, базирани на регистрите от други административни органи. Концепцията е насочена към регистрите на всички централни и териториални администрации, с изключение на тези, които съдържат класифицирана информация. Мерки по нейната реализация се съдържат в Пътната карта за изпълнение на Актуализираната стратегия. \r\nКъм 2023 г. се очаква всеки гражданин да може да общува ефективно по електронен път с държавната администрация, като получава лесно, сигурно и надеждно персонализирани административни услуги.", "date": "2019.09.11", "title": "Министерският съвет прие Актуализирана стратегия за развитие на електронното управление в Република България"}
{"url": "http://www.focus-news.net/news/2019/09/11/2697586/pravitelstvoto-odobri-promeni-v-pravilnika-za-prilagane-na-zakona-za-dans.html", "text": "Министерският съвет прие Постановление за изменение и допълнение на Правилника за прилагане на Закона за Държавна агенция „Национална сигурност“, приет с ПМС № 23/2008 г. Това съобщиха от  правителствената информационна служба . \r\nС Постановлението се правят промени, целящи привеждане на Правилника за прилагане на Закона за Държавна агенция „Национална сигурност“ в съответствие със Закона за изменение и допълнение на Закона за Държавна агенция „Национална сигурност (обн., ДВ, бр. 56 от 2018 г.), Закона за изменение и допълнение на Закона за защита на личните данни (обн., ДВ, бр. 17 от 2019 г.), Закона за изменение и допълнението на Административнопроцесуалния кодекс (обн., ДВ, бр. 77 от 2018 г.) и Наредбата за организацията и реда за извършване на проверка на декларациите и за установяване на конфликт на интереси, приета с ПМС № 209 от 26.09.2018 г. (обн. ДВ, бр. 81 от 2018 г.), както и промени, целящи прецизиране на използваната терминология. \r\nПрецизират се и се доразвиват разпоредбите, уреждащи дейностите на специализираните административни дирекции „Инспекторат“ и „Координация и информационно-аналитична дейност“. Регламентират се функциите и задачите на длъжностното лице по защита на данните в Националното звено за получаване и обработване на резервационни данни на пътниците в Република България, превозвани по въздух. Въвеждат се изисквания за предоставяне на определена информация при еднократни посещения в стратегическите обекти или в обектите, осъществяващи стратегически дейности.", "date": "2019.09.11", "title": "Правителството одобри промени в правилника за прилагане на Закона за ДАНС"}
{"url": "http://www.focus-news.net/news/2019/09/11/2697581/gl-prokuror-sotir-tsatsarov-ne-sam-saglasen-s-tvardenieto-che-obvineniyata-za-prestaplenie-sreshtu-republikata-e-politicheska-aktsiya-svarzana-s-mestniya-vot.html", "text": "Не съм съгласен с твърдението, че обвиненията за престъпление срещу Републиката, е политическа акция, свързана с местния вот. Това каза главният прокурор Сотир Цацаров по време на изслушването си в пленарна зала по шпионския скандал, предаде репортер на  Агенция \"Фокус\" . \r\n\"Ако позволите още веднъж, при цялото уважение към Народното събрание с оглед на всичко това, което се каза, би следвало да заявя и още нещо. Беше казано в публичното пространство, че това е преследване за идеи. Моето мнение и мнението на колегите, които работят по делото е, че това не е преследване за идеи. Когато идеите се налагат с пари и с влияние и са насочени срещу националната сигурност на България, това е престъпление. На второ място, независимо от всичко онова, което е свързано в настоящата политическа обстановка, предстоящи местни избори и всичко друго. Аз не мога да се съглася с твърдението, че това представлява политическа акция, свързана с предстоящи местни избори, печелене на политически дивиденти или прочее. Не защитавам  никого, нито обвинявам никого от политическите сили. Това, което ние правим, е да се опитаме да си вършим работата\", подчерта Цацаров.  \r\nТой изтъкна още, че е било направено искане да се представят неоспорими факти. \"При цялото ми уважение към това искане и към автора на искането му по отношение на представянето на неоспорими факти, неоспорими факти се представят пред съд. Те не се представят пред други държавни органи. Не, защото тези органи трябва да бъдат омаловажавани и да не бъдат уважавани, а защото такава е Конституцията на страната. Още нещо - ако ние сме започнали това разследване, ние сме с ясната отговорност, че трябва да тпредставим неоспорими факти пред българския съд и ще се опитаме да го направим. Това са рамките, в които мога да предоставя информация. Ако има въпрос, пак в тези рамки, съм готов да отговарям\", изтъкна още Цацаров.  \r\nДеница КИТАНОВА", "date": "2019.09.11", "title": "Гл. прокурор Сотир Цацаров: Не съм съгласен с твърдението, че обвиненията за престъпление срещу Републиката, е политическа акция, свързана с местния вот"}
{"url": "http://www.focus-news.net/news/2019/09/11/2697587/fon-der-layen-zapadnite-balkani-sa-edin-ot-moite-prioriteti.html", "text": "Новоизбраният председател на Европейската комисия Урсула фон дер Лайен заяви, че Западните Балкани ще бъдат сред приоритетите на председателството й, предава албанският телевизионен канал  Top Channel . \r\nСлед като представи своя екип от комисари, Фон дер Лайен заяви: „Надявам се Западните Балкани да са близо до ЕС възможно най-скоро“. \r\nОтносно интеграционня процес на балканските държави, тя отбеляза, че правилата за разширение на Съюза не са се променили. „Има някои фундаментални ценности, които страните-кандидати трябва да покажат, че зачитат“. \r\n \r\nПревод и редакция:", "date": "2019.09.11", "title": "Фон дер Лайен: Западните Балкани са един от моите приоритети"}
{"url": "http://www.focus-news.net/news/2019/09/11/2697597/pravitelstvoto-prie-natsionalna-programa-za-kontrol-na-zamarsyavaneto-na-vazduha-2020-2030-g.html", "text": "Министерският съвет прие Национална програма за контрол на замърсяването на въздуха 2020 - 2030 г. Това съобщиха от  правителствената информационна служба . Програмата е разработена въз основа на сключено Споразумение за предоставяне на консултантски услуги между Министерството на околната среда и водите и Международната банка за възстановяване и развитие в подкрепа на управлението на качеството на атмосферния въздух. С приемането и прилагането на програмата се цели постигане на определените за страната с Директива (ЕС) 2016/2284 намаления на емисиите на серен диоксид, азотни оксиди, неметанови летливи органични съединения, амоняк и фини прахови частици (ФПЧ²ֹ⁵) за периода от 2020г. до 2029 г. и след 2030 г. (в сравнение с приетата за базова 2005 г.). \r\nВ програмата са предвидени мерки в секторите, които са по-значими източници на емисии в атмосферния въздух, като селско стопанство, автомобилен транспорт и битово отопление. Средствата за изпълнение на мерките в битовото отопление, предвидени в Националната програма за контрол на замърсяването на въздуха 2020 - 2030 г., ще бъдат съобразени с финансовите средства, предвидени за изпълнение на вече приетата на 7 юни 2019 г. от Министерския съвет Национална програма за подобряване на качеството на атмосферния въздух (2018 - 2024 г.). \r\nМерките в сектор енергетиката и промишленост произтичат от задължения по европейското законодателство. Основните мерки, насочени към сектори транспорт и битово отопление, са: повторно свързване към газоразпределителната мрежа; повторно свързване към централно отопление; създаване на нови връзки към централно отопление; преминаване към битови отоплителни уреди, които са в съответствие с Директива 2009/125/ЕО за създаване на рамка за определяне на изискванията за екопроектиране към продукти, свързани с енергопотреблението. Също така се предвижда прилагане на изисквания за качество на горивата; създаване на нови връзки към газоразпределителната мрежа; въвеждане от общините на „Зони с ниски емисии“ за транспорта и модернизиране на автопарка чрез позволяване на внос само на автомобили с по-ниски емисии на вредни вещества в атмосферния въздух, което е разгледано като потенциална мярка. Тези мерки се очаква да допринесат за намаляването на емисиите на ФПЧ²ֹ⁵, неметанови летливи органични съединения, серен диоксид и азотни оксиди. \r\nМерките, насочени към сектор селско стопанство, засягат употребата на азотни торове чрез гарантиране спазването на Директивата за нитратите и прилагането на добри земеделски практики в употребата на торовете, което ще доведе до допълнително намаляване на емисиите на амоняк, азотни оксиди и неметанови летливи ограничени съединения. При управлението на животинските торове се предвижда прилагането на най-добри практики с цел ускоряване намаляването на емисиите на амоняк, азотни оксиди и неметанови летливи ограничени съединения. \r\nНамаляването на емисиите на вредни вещества в атмосферата ще допринесе за намаляване на рисковете за здравето на човека и околната среда, включително за изпълнение на дългосрочната цел на ЕС за постигане на нива на качество на атмосферния въздух (КАВ) в съответствие с насоките за КАВ, публикувани от Световната здравна организация, а също така ще отговори на целите на ЕС в областта на биологичното разнообразие и екосистемите и политиките за климата и енергетиката.", "date": "2019.09.11", "title": "Правителството прие Национална програма за контрол на замърсяването на въздуха 2020 - 2030 г."}
{"url": "http://www.focus-news.net/news/2019/09/11/2697600/odobrena-e-pozitsiya-na-republika-balgariya-po-delo-s-39119-na-sada-na-evropeyskiya-sayuz.html", "text": "Министерският съвет одобри позицията на Република България по дело С-391/19 на Съда на Европейския съюз, образувано по преюдициално запитване на Върховния административен съд, Първо отделение, във връзка с касационно административно дело № 9555/2018. Това съобщиха от  правителствената информационна служба . Касатор по него е „Унипак“ АД, а ответник - директорът на Териториална дирекция Дунавска, Агенция „Митници“. С това решение правителството дава и съгласие за встъпване в производството. \r\nПреюдициално запитване е отправено на основание чл. 267, параграф 1, буква „б“ от Договора за функционирането на Европейския съюз. \r\nПозицията на страната ни е, че под „извънредни обстоятелства“ по смисъла на чл. 172, параграф 2 от Делегиран регламент на Комисията (ЕС) 2015/2446, следва да се разбират фактори и обстоятелства, които поставят икономическия оператор в извънредно положение в сравнение с останалите икономически оператори, извършващи подобна икономическа дейност, и които да са извън обичайния търговски риск за оператора и да не са резултат от небрежност или измама от негова страна. \r\nПрекратяването на валидността на издаденото в полза на титуляря на режима решение за обвързваща тарифна информация поради изменение на Комбинираната номенклатура (КН), приемането на митнически декларации без извършена корекция на декларирания код по КН и начинът на употреба на стоките, не са извънредни обстоятелства по смисъла на чл. 172, параграф 2 от Делегиран регламент на Комисията (ЕС) 2015/2446. \r\nКонституирането на Република България като страна в производството по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на ЕС.", "date": "2019.09.11", "title": "Одобрена е позиция на Република България по дело С-391/19 на Съда на Европейския съюз"}
{"url": "http://www.focus-news.net/news/2019/09/11/2697599/mitko-stanoev-sdruzhenie-zashtoto-mozhem-v-obshtina-petrich-ima-tri-metalni-sartsa-v-koito-sabirame-plastmasovi-izdeliya-za-kampaniyata-kapachki-za-badeshte.html", "text": "В община Петрич има три метални сърца, в които събираме пластмасови изделия за кампанията „Капачки за бъдеще“. Това каза за  Радио „Фокус“ – Пирин  Митко Станоев, председател на Сдружение „Защото можем“. Той обясни, че те са разпределени в три различни точки на града. „Едното е в квартал „Дълбошница“, другото е в центъра, а третото е в квартал „Поляните“. Последното бе монтирано преди около двадесет дни. В тази връзка искам да кажа, че едно мило семейство от Петрич се свърза с нас, като изрази желание да се направи поне още едно сърце, тъй като до този момент в града имаше само едно. В процеса на работа бе взето решение за изработката на още две. Изключително сме благодарни на тях за това, че ни предоставиха всички материали и консумативи за направата на сърцата, както и на едно момче от нашето Сдружение, което ги изработи“, каза още Станоев. Той отбеляза, че до този момент в рамките на националната кампания имат предени над 1 тон капачки, което ги поставя на първо място в Благоевградска област по предадено количество. „Надяваме се да запазим водещата позиция, като към момента наблюдаваме завишена активност от страна на жителите на общината към тази кампания, която ще бъде на 29 септември в столицата“, заяви Станоев. \r\nЛивия НИНОВА", "date": "2019.09.11", "title": "Митко Станоев, Сдружение „Защото можем“: В община Петрич има три метални сърца, в които събираме пластмасови изделия за кампанията „Капачки за бъдеще“"}
{"url": "http://www.focus-news.net/news/2019/09/11/2697596/liderat-na-bsp-sofiya-kaloyan-pargov-pred-grazhdani-ot-kv-orlandovtsi-vashite-pari-ot-danatsi-tryabva-da-gi-vizhdate-investirani-v-kvartala.html", "text": "Лидерът на БСП - София Калоян Паргов, народният представител Николай Цонков, общинският съветник Иван Таков и кандидатът за кмет на район „Сердика“ Янко Янков разговаряха с хора от квартала за проблемите и възможните им решения \r\n„Вашите пари от данъци трябва да ги виждате инвестирани в квартала“. С тези думи лидерът на БСП - София Калоян Паргов се обърна към граждани от столичния квартал „Орландовци“. На срещата с хората присъстваха още народният представител от „БСП за България“ Николай Цонков, общинският съветник от групата на социалистите Иван Таков и кандидатът на БСП за кмет на район „Сердика\" Янко Янков. \r\n„Хората предложиха част от улиците в квартала да ги направим еднопосочни. Това може да бъде реализирано. По-големият проблем обаче е инфраструктурата. С тези дупки и асфалт от времето на социализма няма как да продължаваме. Същото е положението в кварталите „Връбница\", „Обеля\", „Овча купел\" и в „Хаджи Димитър\". Крайните квартали са забравени от управляващите. А всички плащаме данъци. Парите от тях трябва да се връщат при нас, в квартала ни. Да ги виждаме инвестирани там, където живеем. А не да гледаме как ги влагат в ремонти и ремонти на ремонтите на ул. „Граф Игнатиев\", на бул. „Дондуков\" и около жълтите павета. Представете си само - с 24 милиона лева бюджет район „Сердика\" ще светне\". А управляващите в Столична община ги инвестираха в ремонт на по-малко от километър на „Графа\", посочи той. \r\nКалоян Паргов представи пред гражданите и кандидата на БСП за кмет на район „Сердика\" Янко Янков. „Назад във времето той вече е бил кмет и има опит. Освен това е инженер, транспортен деятел, полковник. Той прие поканата ми да бъде кандидатът на БСП за кмет на този район. Вярвам, че вие, гражданите, заедно с Янко Янков и с нашата подкрепа, ще успеем да се справим с проблемите и да направим от район „Сердика\" по-добро и по-уютно място за живеене\", каза лидерът на БСП - София. Той припомни, че заедно с гражданите от кв. „Орландовци\" вече имат постигнати успехи. Безспорно най-големият от тях е забраната за минаване на тежкотоварни камиони по улица „Рояк\" и асфалтирането ѝ заедно с ул. „Жак Дюкло\". \r\n„От около месец вече работя „на терен\", както се казва, и познавам добре проблемите на хората от квартала\", коментира Янко Янков. „Това, което чух на срещата, не ме изненадва. Въпросите, поставени от гражданите, и проблемите, които те посочиха, са реални. Имах време дори да помисля как да подредя проблемите, съставих вече един проектоплан и ги разделих по важност и по начин на решаване. Защото едните зависят от администрацията на район „Сердика\", други са в компетенцията на Столична община, а трети - на други институции на държавно ниво. Срещите продължават. Когато приключат, ще направя анализ и ще подредя проблемите според приоритета. След това ще направя план-програма за решаването им. Всичко това ще представя на гражданите. Ще им покажа как аз виждам работата през следващите 4 години. И твърдо ще поема отговорността да разрешим всички проблеми, които зависят от районната администрация. За справянето с другите ще се боря, докато не постигна успех\", каза още той. \r\nСпоред Иван Таков проблемите на гражданите в крайните квартали са породени от пълната липса на политики и приоритети от страна на Столична община към тези части от София. „Повече от 6 години ние говорим за това, че градът се развива на две скорости\", коментира той. „Много бих искал да получа отговор на въпроса защо Столична община дава 15 милиона лева в момента, за да асфалтира бул. „България\"? Това ли е най-големият проблем в града? Толкова ли е зле този булевард, че се налага с приоритет да бъде ремонтиран? Защо не погледнат вътрешнокварталните улици? Защо не ви питат вас, гражданите от кварталите, дали имате проблем с детските градини и ясли. Вече 20 години този въпрос стои нерешен. Бюджетът на Столична община за тази година е 1,7 милиарда лева. За чистотата на София са заделени 208 милиона. По-чист ли е градът? Въздухът по-чист ли е? Преди 10 години бюджетът за чистота е бил 140 милиона. За тази е двойно по-висок. А можем ли да кажем, че София е двойно по-чиста от тогава?! Въпросите са много, а отговорите от това управление на Столична община са незадоволителни. Затова е толкова нужна промяната\", каза още той.", "date": "2019.09.11", "title": "Лидерът на БСП - София Калоян Паргов пред граждани от кв. „Орландовци“: Вашите пари от данъци трябва да ги виждате инвестирани в квартала"}
{"url": "http://www.focus-news.net/news/2019/09/11/2697602/pravitelstvoto-odobri-pozitsiyata-i-sastava-na-balgarskata-delegatsiya-za-xvii-to-zasedanie-na-mezhdupravitelstvenata-komisiya-s-rusiya.html", "text": "Министерският съвет одобри позицията и състава на българската делегация за седемнадесетото заседание на Междуправителствената българо-руска комисия за икономическо и научно-техническо сътрудничество. Това съобщиха от  правителствената информационна служба .Срещата ще се проведе в периода 16-17 септември в резиденция „Евксиноград“, гр. Варна.   \r\nПо време на заседанието ще се разгледат актуални въпроси в областта на търговията, енергетиката, туризма, инвестициите, околната среда, транспорта, селското стопанство и други въпроси от взаимен интерес. \r\nПаралелно със заседанието на междуправителствената комисия ще се проведе и българо-руски бизнес форум.", "date": "2019.09.11", "title": "Правителството одобри позицията и състава на българската делегация за XVII-то заседание на междуправителствената комисия с Русия"}
{"url": "http://www.focus-news.net/news/2019/09/11/2697601/burgas-72-godishen-ruski-turist-se-e-udavil-v-moreto-v-rayona-na-mestnostta-kosata-v-pomorie.html", "text": "72-годишен руски турист се е удавил в морето в района на местността Косата в Поморие. Това съобщиха от  ОДМВР – Бургас . Сигналът за инцидента е подаден на 10 септември т.г. около 15.00 часа в Районно управление – Поморие. Съобщено е за инцидент в района на местността Косата в северната част на Поморие, при който в морето се удавил 72-годишен руски турист. Тялото му е откарано за аутопсия в отделение „Съдебна медицина“ при УМБАЛ – Бургас.", "date": "2019.09.11", "title": "Бургас: 72-годишен руски турист се е удавил в морето в района на местността Косата в Поморие"}
{"url": "http://www.focus-news.net/news/2019/09/11/2697598/sport-ramoto-na-dzhokovich-mozhe-da-se-nuzhdae-ot-operatsiya.html", "text": "Световният номер едно Новак Джокович може да бъде принуден да подложи на лека операция рамото си. Американският журналист Кристофър Клари твърди, че контузията на водача в световната ранглиста може да се окаже по-сериозна от очакваното и да пропусне голяма част от остатъка на сезона. Съгласно разпространената информация, сръбският тенисист се е насочил към Швейцария за лечение на рамото си.  \r\nНовак Джокович трябваше да се откаже от US Open в осминафиналния си сблъсък срещу Стан Вавринка. Проблемите за световния номер едно станаха ясни в мача срещу Денис Кудла, когато за пръв път той призна за травмата в лявото му рамо. Въпреки това Джокович изрази надежди, че ще се завърне на корта за турнира в Токио.", "date": "2019.09.11", "title": "Спорт: Рамото на Джокович може да се нуждае от операция"}
{"url": "http://www.focus-news.net/news/2019/09/11/2697585/gl-prokuror-sotir-tsatsarov-arestite-pri-shpionskiya-skandal-sa-izvarsheni-v-striktno-spazvane-na-zakona-za-mvr.html", "text": "Арестите при шпионския скандал са извършени в стриктно спазване на Закона за МВР- ако депутатите считат, че той нарушава човешките права, в тяхна власт е да го променят \r\nТова каза главният прокурор Сотир Цацаров по време на изслушването си в пленарна зала по шпионския скандал, предаде репортер на  Агенция \"Фокус\" .  Главният прокурор увери, че целта е стриктно спазване на закона. \"Ние не можем да отговорим на всичко онова, което се казва в публичното пространство, но сме със съзнанието, че трябва да си свършим работата. Съзнанието, че трябва да си свършим работата, означава да реагираме срещу всяко посегателство на националната сигурност, независимо от това от коя страна то идва. Ще го повтаря още веднъж - става дума за поставяне в услуга и получаване на финансови средства. Обвинението касае не чужда държава, а чужди организации. Обвинението ще го повторя за трети път - не касае хилядите членове на обществено движение, а касае едно лице, което е използвало и това движение да налага идеи. Само че срещу пари\", допълни още Цацаров. Той обърна внимание, че арестите са извършени в стриктно спазване на Закона за МВР. Ако считате, че този закон нарушава човешките права, във ваша власт е да го промените\", допълни още той.  \r\nДеница КИТАНОВА", "date": "2019.09.11", "title": "Гл. прокурор Сотир Цацаров: Арестите при шпионския скандал са извършени в стриктно спазване на Закона за МВР"}
{"url": "http://www.focus-news.net/news/2019/09/11/2697603/prof-snezha-zlateva-v-poslednite-godini-se-nablyudava-spad-na-opitite-za-samoubiystva-vav-varna.html", "text": "В последните години се наблюдава спад на опитите за самоубийства във Варна. Това каза за  Радио „Фокус“ – Варна  проф. д-р Снежа Златева, началник на клиниката по токсикология във Военноморската болница във Варна. Тя посочи, че все още е рано за да се говори за точни цифри, но към момента през клиниката са преминали между 60 и 70 опита за самоубийства. По отношение на фаталните случаи, специалистът подчерта, че около 2% от опитите са самоубийство са с фатален край. Проф. Златева допълни, че наскоро е имало смъртен случай на 76-годишна жена с трайни суицидни намерения и с депресия, която е погълнала около 800 таблетки. „За съжаление въпреки диализата, преливането на кръв не можахме да я спасим. Доста време е стояла в дома си и късно са я открили“, каза още началникът на клиниката по токсикология. По думите ѝ не са изключение и случаите, в които алкохолиците с хроничен алкохолизъм са много склони да правят опити за самоубийство с метилов алкохол, като и там много често изходът не е успешен. \r\nДесислава ВАСИЛЕВА", "date": "2019.09.11", "title": "Проф. Снежа Златева: В последните години се наблюдава спад на опитите за самоубийства във Варна"}
{"url": "http://www.focus-news.net/news/2019/09/11/2697607/yambol-22-kanabisovi-rasteniya-sa-namereni-pri-proverka-na-chasten-imot-v-selo-chargan.html", "text": "22 канабисови растения са намерени при проверка на частен имот в село Чарган. Това съобщиха от пресцентъра на  МВР . Растенията са открити от служители от РУ - Тунджа. Специализираната полицейска операция за противодействие на престъпления, свързани с наркотици, е проведена на 10 септември. В хода ѝ при проверка в имота в село Чарган са открити 22 канабисови растения с височина около 230 см, а в сграда на адреса - два чувала със зелена тревиста маса, която реагирала на марихуана при полевия наркотест. Установен и задържан с полицейска заповед за срок до 24 часа е 25-годишен местен жител, съпричастен към деянието. По случая е образувано досъдебно производство, разследването продължава под ръководството на Районна прокуратура – Ямбол.", "date": "2019.09.11", "title": "Ямбол: 22 канабисови растения са намерени при проверка на частен имот в село Чарган"}
{"url": "http://www.focus-news.net/news/2019/09/11/2697582/vatiya-kvarts-ad-shte-dobiva-industrialni-minerali-ot-nahodishte-zlaten-dol.html", "text": "„Ватия кварц“ АД, гр. София, ще добива индустриални минерали - каолинова суровина и кварцов пясък, в два от участъците на находище „Златен дол“. Това съобщиха от  правителствената информационна служба . Това е регламентирано в решение на Министерския съвет, с което дружеството е определено за концесионер на находището. \r\n„Златен дол“ се намира в община Ветово, област Русе. Концесията за него се предоставя за срок от 35 години, като през този период концесионерът ще вложи 24.5 млн. лв. инвестиции в добива. Очакваните концесионни плащания за целия период ще надхвърлят 15.6 млн. лв. без ДДС. По закон 50% от тях постъпват в бюджета на общината по местонахождение на концесионната площ - в случая това е община Ветово.", "date": "2019.09.11", "title": "„Ватия кварц“ АД ще добива индустриални минерали от находище „Златен дол“"}
{"url": "http://www.focus-news.net/news/2019/09/11/2697609/kardzhali-na-683-proizshestviya-se-e-otzovala-pozharna-bezopasnost-do-kraya-na-mesets-avgust-potushila-e-256-pozhara-na-teritoriyata-na-oblastta-i-e-provela-356-spasitelni-deynosti.html", "text": "На 683 произшествия се е отзовала Пожарна безопасност, потушила е 256 пожара на територията на областта и е провела 356 спасителни дейности. Това съобщи на на пресконференция по повод Седмицата на пожарната безопасност и празникът на огнеборците комисар Сергей Заимов, директор на Регионалната дирекция „Пожарна безопасност и защита на населението“, предаде кореспондент на  Радио „Фокус“ . Статистиката сочи, че от началото на годината до края на август произшествията са се увеличили с 33 процента, като причина за пожари най-често е небрежност с при боравене с огън. На 683 излизания на Пожарната, 612 са по повод на произшествия, като миналата година излизанията са били 526, а произшествията – 461. „Това отдаваме основно на климата – високи температури и силно засушаване. Област Кърджали не бе подмината от ураганни ветрове и градушки“, поясни комисар Сергей Заимов и добави, че небрежността при боравене с открит огън  в е причина за близо 50 % от пожарите и към 21 % - неправилно ползване на отоплителни уреди. От произшествията в областта пожарите са 256, като от тях с материални загуби са 78. От 356 спасителни дейности, които са провели служителите на Пожарните от областта, 330 са техническа помощ.Трима загинали има през този период, като един е при пожар и двама удавени. Десет граждани са пострадали, като от тях двама са служители на Пожарна безопасност. Щетите, нанесени от пожари са както следва: към 1500 кв. метра изгоряла покривна конструкция, над 200 бали сено, 16 леки автомобила, 2 декара гори и около 226 дка горска постеля и сухи треви. „Все още температурите са високи, засушаването е налице, а 60 процента от пожарите възникват в почивните дни. Хората излизат на палатки край язовири и реки и палят огньове, или забравят включени уреди у дома. Комисар Заимов призова да се пали огън само на определените и обозначените места, никога да не се оставя огъня без наблюдение, при тръгване задължително да се угаси. Комисар Валентин Карев, директор на Пожарна безопасност в община Кърджали даде информация за инцидентите с газови бутилки и начина на контрол и превенция на произшествията с тях.  \r\nДарина ДЕЕНИЧИНА", "date": "2019.09.11", "title": "Кърджали: На 683 произшествия се е отзовала \"Пожарна безопасност\" до края на месец август, потушила е 256 пожара на територията на областта и е провела 356 спасителни дейности"}
{"url": "http://www.focus-news.net/news/2019/09/11/2697605/pravitelstvoto-odobri-balgarskata-pozitsiya-za-zasedanieto-na-savet-obshti-vaprosi.html", "text": "Правителството одобри българската позиция за заседанието на Съвет „Общи въпроси“, което ще се проведе на 16 септември в гр. Брюксел. Това съобщиха от  правителствената информационна служба . Съветът започне подготовка за дискусията на лидерите по време на заседанието на Европейския съвет на 17-18 октомври. По темата за Многогодишната финансова рамка остава целта за постигане на споразумение до края на годината. Очаква се на октомврийския Европейски съвет лидерите да предоставят политически насоки по преговорния процес. \r\nОдобрена е също позицията на страната ни за неформалното заседание на Съвета на ЕС по икономически и финансови въпроси (ЕКОФИН), което ще се проведе на 13 и 14 септември в Хелзинки, Финландия. Министрите ще обменят мнения по въпроси, свързани със засилване на действията срещу изменението на климата, устойчивостта на инфраструктурата на финансовите пазари, фискалните правила на ЕС и бъдещето на Съюза на капиталовите пазари. По време на заседанието на ЕКОФИН ще се дискутира и бъдещото развитие на енергийното данъчно облагане.", "date": "2019.09.11", "title": "Правителството одобри българската позиция за заседанието на Съвет „Общи въпроси“"}
{"url": "http://www.focus-news.net/news/2019/09/11/2697608/pravitelstvoto-dade-mandat-za-vodene-na-pregovori-s-kontur-global-za-prekratyavane-na-dogovora-za-izkupuvane-na-elektricheska-energiya.html", "text": "Правителството прие протоколно решение, с което дава мандат на заместник министър-председателя, на министъра на финансите и на министъра на енергетиката да водят преговори с „Контур Глобал“ с цел прекратяване на договора за изкупуване на електрическа енергия. Това съобщиха от  правителствената информационна служба . Договорът е сключен на 13-ти юни 2001 година между „Националната електрическа компания“ ЕАД и „Контур Глобал Марица Изток 3“ АД.  \r\nВицепремиерът и двамата министри имат мандат за провеждане на срещи с „Контур Глобал“, както и да направляват и осъществяват комуникацията с Главна дирекция „Конкуренция“ на Европейската комисия  във връзка с прекратяването на договора.  \r\nЕвропейската комисия е образувала производство в Главна дирекция „Конкуренция“ на основание на подадена жалба от Комисията за енергийно и водно регулиране, в която се посочва, че договорът за изкупуване на електрическа енергия представлява несъвместима държавна помощ.", "date": "2019.09.11", "title": "Правителството даде мандат за водене на преговори с „Контур Глобал“ за прекратяване на договора за изкупуване на електрическа енергия"}
{"url": "http://www.focus-news.net/news/2019/09/11/2697604/ea-daily-voennosluzheshti-ot-pvo-na-vvs-sarbiya-sa-preminali-obuchenie-v-rusiya.html", "text": "Части на противовъздушната отбрана (ПВО) от Военновъздушните сили (ВВС) на Сърбия са преминали интензивна подготовка на съвременни тренажорни системи в учебния център на зенитно-ракетните войски на Военно-космическите сили (ВКС) на Русия в Гатчино, Ленинградска област, предава  EA Daily . \r\nКакто съобщава във вторник Министерството на отбраната на Русия, сръбските военнослужещи ще участват в първите руско-сръбски учения по ПВО „Славянски щит 2019“. Маневрите ще започнат на 11 септември в Астраханска област. \r\n„В специализирани класове, използващи широк спектър от компютърни информационни системи, военният персонал на двете страни премина успешно тестове за допускане до самостоятелна работа. Задачите на интегрираните учебни комплекси, симулиращи командни пунктове на зенитно-ракетни полкове, се изпълняваха в трудна въздушна и задръстваща среда“, отбелязват от военното ведомство. \r\n \r\nПревод и редакция:", "date": "2019.09.11", "title": "EA Daily: Военнослужещи от ПВО на ВВС Сърбия са преминали обучение в Русия"}
{"url": "http://www.focus-news.net/news/2019/09/11/2697612/v-kazanlak-zapochva-izgrazhdaneto-na-mini-futbolen-kompleks.html", "text": "В присъствието на кмета на Казанлък Галина Стоянова и изпълнителния директор на Българския футболен съюз Борислав Попов бе поставено началото на изграждане на три мини футболни игрища в близост до стадион „ Севтополис”, предаде кореспондент на  Радио „Фокус” . На събитието присъстваха още президентът на Футболен клуб „Розова долина” Георги Мермеклиев, ръководство, треньори, играчи и приятели на футбола в Казанлък. \r\nПроектът е на Футболния съюз и е одобрен от Общински експертен съвет по устройство на територията. В рамките на проекта се предвижда да бъдат изградени три игрища 25 на 40 метра, с възможност за обединяване в голямо футболно игрище с размери 64 на 40 метра. Предвидено е полагане на настилки на новите игрища, изграждане на ограда, конферентна зала, кафе-клуб на футболния деятел, ново озеленяване, прилежаща инфраструктура – трибуни за близо 110 души, съблекални, осветление, офис и паркинг.  \r\nКомплексът ще бъде ползван основно за подготовка на детските школи в Казанлък, за провеждане на училищни първенства, както и за любителите на футбола, които желаят да упражняват този спорт в свободното си време. Българският футболен съюз има и програма насочена към развитието на футбола в детските градини. Стойността на спортното съоръжение е близо 800 хиляди лева.  \r\nКметът Галина Стоянова подчерта, че Община Казанлък има нужда от разширяване на спортната инфраструктура. „ За нас е превилегия, че Българският футболен съюз в лицето на господин Михайлов и господин Попов ни избраха за изграждането на този футболен тренировъчен комплекс. Това е едно модерно и скъпо съоръжение, третото поред, което изгражда Българският футболен съюз и аз няма как да не съм благодарна за това, че господин Попов беше лично ангажиран и направи така, че градът да бъде предпочетен сред множеството други заявки, които е имало от цялата страна”, каза кметът. \r\nИзпълнителният директор на Футблолния съюз Борислав Попов заяви, че Казанлък е избран сред останалите предложения за изграждането на този футболен комплекс, защото градът е футболен център и в него има достатъчно потенциал, за да бъде развиван футболът между децата и футболната общественост. „В избора ни надделяха подходящият терен, който предложиха от Общината, любезното настояване, както и ентусиазмът от страна на ръководството да се направи нещо наистина хубаво за града, а ще бъде хубаво и за футбола, и за Футболния съюз. Това е част от една голряма програма и тук е третият център, чието строителство започваме”, посочи той. \r\nКазанлък е третият град в България, в който ще бъде изградено мини футболно игрище. До момента подобни игрища са създадени в София и Видин, след близо месец предстои да бъде поставено началото на такива в Пазарджик и Сандански. \r\nСлавяна ГАЙДАРОВА", "date": "2019.09.11", "title": "В Казанлък започва изграждането на мини футболен комплекс"}
{"url": "http://www.focus-news.net/news/2019/09/11/2697613/plovdiv-22-godishna-velosipedistka-e-blasnata-ot-preminavasht-lokomotiv-na-zhp-prelez-na-bul-peshtersko-shose.html", "text": "22-годишна велосипедистка е блъсната от преминаващ локомотив на жп прелеза на бул. „Пещерско шосе“ в Пловдив. Това съобщиха за  Радио „Фокус“ – Пловдив  от Областната дирекция на МВР. Сигналът е получен към 19.00 часа снощи на тел. 112. Велосипедистката е преминала при спуснати бариери на прелеза. Пострадалата е оставена под лекарско наблюдение със счупена ключица. Тя и 57-годишният машинист са тествани с дрегер, резултатите са отрицателни. По случая е образувано досъдебно производство.", "date": "2019.09.11", "title": "Пловдив: 22-годишна велосипедистка е блъсната от преминаващ локомотив на жп прелез на бул. „Пещерско шосе“"}
{"url": "http://www.focus-news.net/news/2019/09/11/2697611/kmetat-na-sofiya-yordanka-fandakova-s-patna-politsiya-podgotvyame-tsyalostna-programa-za-kontrol-na-skorostta.html", "text": "Заедно с пътна полиция подготвяме цялостна програма за контрол на скоростта. Това каза кметът на София Йорданка Фандъкова на обявяването на инициативата на радио FM+ „Убий скоростта, спаси дете“, предаде репортер на  Агенция „Фокус“ . „Тази година закупихме две камери за пътна полиция. Обръщам се към всички кметове на райони да обиколят и огледат училищата и детските градини, и ако някъде екипите се бавят, веднага да се обадят, за да можем да проконтролираме целия процес\", коментира тя.  \r\n\"Ние имаме грижата да маркираме отново всички пешеходни пътеки около училищата и детските градини. Към този момент над 60% от дейностите вече са изпълнени, очаквам до първия учебен ден да приключи тази задача“, заяви Фандъкова. Тя отбеляза, че през последните години усилено се правят повдигнати пешеходни пътеки и в София вече има около 330 такива. „Възложила съм да не се отказва на никое предложение за повдигната пешеходна пътека. Тази година направихме допълнително осветление на 85 пешеходни пътеки“, допълни кметът на София. \r\nЗорница КОСТАДИНОВА", "date": "2019.09.11", "title": "Кметът на София Йорданка Фандъкова: С \"Пътна полиция\" подготвяме цялостна програма за контрол на скоростта"}
{"url": "http://www.focus-news.net/news/2019/09/11/2697606/tass-kremal-ne-vyarva-che-ostavkata-na-boltan-shte-se-otrazi-na-vanshnata-politika-na-sasht.html", "text": "Кремъл не вярва, че оставката на Джон Болтън от поста съветник на президента на САЩ Доналд Тръмп за национална сигурност може да повлияе на посоката на външната политика на страната. Това заяви говорителят на Президентството Дмитрий Песков, предава  TACC . \r\n„Това са вътрешни работи на на американците. Ние няма да се намесваме в тези въпроси, никога не сме се намесвали и сега няма да се намесваме\", заяви прессекретарят на руския президент пред репортери, като допълни, че едва ли оставка на един човек, бил то и висш служител, може по някакъв начин да повлияе сериозно на корекцията на външната политика на САЩ. \r\nГоворителят на Кремъл припомни, че Москва все още е настроена да „търси изход от окаяното състояние, в което се намират двустранните отношения между Русия и САЩ. Но ние не можем и няма да можем да намерим това решение сами. Можем да го направим само заедно. И просто се надяваме на такава взаимност, рано или късно такава политическа воля ще се прояви\", добави Песков. \r\n \r\n Тереза Герова", "date": "2019.09.11", "title": "ТАСС: Кремъл не вярва, че оставката на Болтън ще се отрази на външната политика на САЩ"}
{"url": "http://www.focus-news.net/news/2019/09/11/2697616/smolyan-zhurnalistat-georgi-stoyanov-shte-predstavi-v-grada-knigata-si-ostanete-zhivi-posvetena-na-voynata-po-patishtata.html", "text": "Журналистът Георги Стоянов ще представи книгата си „Останете живи” на 13 септември от 13.00 в зала 247 на Община Смолян. Домакин на събитието е кметът Николай Мелемов, съобщиха от пресцентъра на  Общината .  \r\nКнигата разказва 14 истории на хора участвали или засегнати по един или друг начин от пътно транспортно произшествие – пострадали, близки на жертви, виновници за катастрофи, пътни полицаи. В „Останете живи”, освен историите, Георги Стоянов е включил и правила за действия при катастрофи, за да може да се реагира адекватно, а не озовалите се на произшествието да вадят телефоните и да снимат.   \r\nЧрез книгата си Георги Стоянов се надява повече млади хора да осъзнаят навреме колко е важно да бъдат отговорни и разумни участници в движението. \r\nНа срещата ще присъстват представители на РУО на МОН, ОДМВР, БЧК, ПБЗН, 101-ви Алпийски полк, учители и ученици и др.", "date": "2019.09.11", "title": "Смолян: Журналистът Георги Стоянов ще представи в града книгата си „Останете живи”, посветена на „войната“ по пътищата"}
{"url": "http://www.focus-news.net/news/2019/09/11/2697615/ministar-ekaterina-zaharieva-strategicheskite-otnosheniya-mezhdu-balgariya-i-gartsiya-sa-izpalneni-s-doverie.html", "text": "Двустранните отношения между България и Гърция са на стратегическо ниво. Това заяви вицепремиерът и министър на външните работи Екатерина Захариева след срещата с гръцкия си колега Николаос Дендиас, предаде репортер на  Агенция “Фокус” . “Никос добре дошъл в България. Много се радвам, че твоята обиколка на съседните ни държави започна от България”, добави Захариева. “Отношенията между двете страни са пример за това как нашия регион може да бъде близко стратегическо, приятелско сътрудничество изпълнено с доверие. Многогодишната тежка история може да се превърне в близко приятелство. Как историята може да ни бъде учител, а не затвор”, обясни още външният министър. По думите й, двете държави споделят близки позиции и на европейско ниво. “Когато говорим за следващия бюджет. И двете държави подкрепяме развитието на политиката и по отношение на миграцията като търсим общо и трайно решение и споделяме отговорност в защита на външните граждани. И по отношение на европейската перспектива по отношение на Западните Балкани”, допълни още Захариева. \r\nВиолета СИМЕОНОВА", "date": "2019.09.11", "title": "Министър Екатерина Захариева: Стратегическите отношения между България и Гърция са изпълнени с доверие"}
{"url": "http://www.focus-news.net/news/2019/09/11/2697610/yambol-42-godishen-mazh-e-namushkan-s-nozh-v-selo-kabile.html", "text": "42-годишен мъж е намушкан с нож в село Кабиле. Това съобщиха от пресцентъра на  МВР . Сигналът е подаден снощи към 23.15 часа на тел 112. Съобщено е за ранен мъж в центъра на село Кабиле. На място е установен пострадалият - 42-годишен, който е транспортиран е от екип на ЦСМП - Ямбол за преглед и лечение с прободна рана в областта на корема, но без опасност за живота. В резултат на предприетите бързи оперативно-издирвателни действия е установен извършителят на деянието - 57-годишен местен жител. Той е задържан с полицейска заповед за срок до 24 часа. При извършените процесуално-следствени действия са иззети доказателства относими към престъплението. Разследването продължава под ръководството на Районната прокуратура.", "date": "2019.09.11", "title": "Ямбол: 42-годишен мъж е намушкан с нож в село Кабиле"}
{"url": "http://www.focus-news.net/news/2019/09/11/2697618/deneshen-makedoniya-v-prishtina-otkriha-pametna-plocha-za-zhertvite-na-atentatite-ot-11-septemvri.html", "text": "В сутрешните часове на деня в двора на правителството на Косово бе открита паметна плоча за жертвите на терористичните атентати в САЩ от 11 септември 2001 г., съобщава електронното издание на македонския вестник  „Денешен“ . \r\nПлочата бе открита от министър-председателя на Косово Рамуш Харадинай и американския посланик в страната Филип Коснет. На нея са изобразени гербът на най-младата държава на Балканите и надпис „Косово помни“ - на английски и албански език.  \r\nВ реч пред присъстващите на церемонията, Харадинай подчерта, че „Косово също изживя тежко нападението срещу приятелския американски народ“. \r\n„Косово почита жертвите на 11 септември всяка година и съчувства на Америка. Ще превърнем това в традиция и всяка година на този ден, преди да започнем работата си в институциите, ще отдадем почит на падналите в Америка… Америка беше с нас заради нашата свобода и е гарант на свободата по света, затова и ние винаги ще бъдем с Америка, за да защитаваме свободата“, поясни Харадинай. \r\nПосланик Коснет заяви в словото си, че е трогнат от начина, по който косовският народ отбелязва 11 септември, което е „потвърждение за дълбоката връзка между народа на Косово и народа на САЩ\". \r\n„Американците завинаги ще помнят подкрепата, която получиха от света, а реакцията от нашите приятели в Косово беше незабавна и искрена. Веднага след атентата в цяло Косово хората се събраха в маршове зз подкрепа, запалиха свещи и дариха кръв, а някои граждани на дори доброволно се включиха към американските военни в борбата срещу глобалния тероризъм. Тази спонтанна реакция беше потвърждение на дълбоката връзка между хората на Косово и народа на САЩ“, изрази увереност Коснет. \r\nБлизо 3000 души бяха убити на 11 септември 2001 г. при нападения на терористичната организация „Ал Кайда\" в Ню Йорк и в Пентагона. \r\n \r\n Тереза Герова", "date": "2019.09.11", "title": "„Денешен“ (Македония): В Прищина откриха паметна плоча за жертвите на атентатите от 11 септември"}
{"url": "http://www.focus-news.net/news/2019/09/11/2697593/gl-prokuror-sotir-tsatsarov-dnes-e-nalozhena-zabrana-za-vlizane-v-stranata-za-period-ot-10-godini-na-konstantin-malofeev.html", "text": "Днес е наложена забрана за влизане в страната за период от 10 години на Константин Малофеев. Това каза главният прокурор Сотир Цацаров по време на изслушването си в пленарна зала по шпионския скандал, предаде репортер на  Агенция \"Фокус\" .\"Вчера бе съобщено, че е наложена ограничителна мярка на едно лице. Това лице е руският гражданин Леонид Решетников, на когото председателят на ДАНС е забранил влизането в страната за срок от 10 години. Днес е наложена ограничителна мярка на още едно лице и това  Константин Малофеев. Същата ограничителна мярка - забрана да влиза на територията на Република България за период от 10 година\", допълни още Цацаров. Той поясни, че разследването е започнало като разследване на пране на пари. \"В това разследване са установени парични потоци, които стигат до определено лице, или определени търговски дружества или до определени обществени организации. Конкретното лице, за което става дума, повтарям още веднъж е лицето Николай Малинов. Не сме събрали, каквито и да е доказателства по отношение на други лица\", подчерта още Цацаров.  \r\nДеница КИТАНОВА", "date": "2019.09.11", "title": "Гл. прокурор Сотир Цацаров: Днес е наложена забрана за влизане в страната за период от 10 години на Константин Малофеев"}
{"url": "http://www.focus-news.net/news/2019/09/11/2697617/stefan-radev-kmet-na-sliven-iska-mi-se-da-se-govori-che-v-grada-se-poluchava-dobro-obrazovanie.html", "text": "Кметът Стефан Радев, директори на училища и представители на институции в Сливен се срещнаха по повод новата учебна година. Това съобщиха от пресцентъра на  Община Сливен . „Голямото предизвикателство пред всички нас е да поставяме въпроса за качеството на образованието, да повишаване нивото и да подготвяме знаещи и можещи млади хора“, каза кметът Стефан Радев на срещата в Регионалния инспекторат по образованието. Той подчерта, че усилията на всички са насочени към повишаване обхвата на образованието и стремеж резултатите от външното оценяване в областта да стават все по-добри. „Иска ми се да се говори, че в Сливен се получава добро образование. За моя радост се връща ценността към него за семействата и родителите и това е пътят да подготвяме по-образовани и по-амбициозни млади хора, готови за новите предизвикателства в техния живот“, заяви кметът. \r\nПо повод на често поставян въпрос пред него за отдаването по наем на помещения на територията на училищата в общината, Стефан Радев информира, че вече е в сила новата наредба, според която директорите могат да отдават под наем обектите самостоятелно и да получават 100 процента от приходите. Той увери, че Общината няма да възразява, ако има наематели, съгласни да се прекрати сегашния им договор, за да сключат договор с училището при новите условия. \r\nТой пожела успешна година на всички ученици и учителски колективи, удовлетворение и успешно издигане нивото на учителската професия. \r\nНачалникът на инспектората Милена Чолакова подчерта, че съвместната работа между всички институции, имащи отношение към образованието, е предпоставка за по-добри резултати в обучителния процес. Тя благодари на Община Сливен за успешния прием на децата в първи клас. \r\n„Почти на сто процента децата са приети на първо желание. Едва ли има толкова голяма община да го е направила толкова добре. За нас това е много голяма помощ . Другите общини от областта също се справиха много добре“, каза тя. \r\nПо време на срещата, която е първа за новата учебна година, бяха обсъдени механизмът за обхват, новите промени в сферата на образованието, резултатите от държавните зрелостни изпити и националните външни оценявания, сигурността на учениците в училище и безопасността на движение.", "date": "2019.09.11", "title": "Стефан Радев, кмет на Сливен: Иска ми се да се говори, че в града се получава добро образование"}
{"url": "http://www.focus-news.net/news/2019/09/11/2697620/burgas-ofitsialnoto-otkrivane-na-mezhdunarodniya-festival-na-dokumentalniya-istoricheski-film-dock-shte-bade-s-filma-dvortsite-na-naroda-na-17-septemvri.html", "text": "В дните от 17 до 22 септември в Бургас ще се проведе второто издание на Международния фестивал на документалния исторически филм DOCK. Това съобщиха от пресцентъра на  Община Бургас . След големия си успех през 2018 г., тази година форумът се завръща, за да покаже отново най-доброто от българската и световната документалистика. Входът за всички прожекции е свободен. \r\nОснователи и селекционери на кинофорума са Петър Стоянович и Димитър Стоянович. Негов съорганизатор е Община Бургас. Художествен директор е Лъчезар Аврамов. Мисията на фестивала е да се превърне в едно от най-стойностните събития в областта на културата в България, с принос към опознаването на световната история по атрактивен и запомнящ се начин. \r\nОткриването на DOCK ще бъде на 17 септември в Гранд хотел и СПА „Приморец\", който също подкрепя събитието. В зала „Ахело\" от 17.00 часа ще стартира „Дворците на народа“ (76 мин., продуцент Мартичка Божилова, реж. и сценаристи Борис Мисирков, Георги Богданов). Лентата е първият филм от състезателната програма и дава нов, изключително интересен поглед към пет от най-знаковите сгради от комунистическите времена - от Университета „Ломоносов\" в Москва до Двореца на Чаушеску (Палата на парламента) в Букурещ. Събитията от встъпителния ден на DOCK ще продължат със затворен коктейл за гостите на откриването. На него ще присъстват актьори, режисьори, сценаристи от лентите, част от афиша на фестивала. \r\nОфициалната конкурсна програма включва десет филма, които ще се състезават за голямата награда на DOCK. Прожекциите ще бъдат в КЦ „Морско казино\" и Експозиционен център „Флора\". Включени са филмите: „Изгубените души на Мосул\" (Германия, Италия, режисьор Франческа Маноки); „Рокендрол\", (България, режисьор:  Борислав Колев); \"Папа Франциск: Човек на думата си\", (Швейцария, Ватикана, режисьор: Вим Вендерс); „Случаят на Йохана Лангефелд\", (Полша, Германия, режисьор: Владислав Юрков, Гербург Ронде-Дал); „Пропаганда: Изкуството да продаваш лъжи \", (Канада, Германия, режисьор: Лари Уайнстийн); \"Чувство за непоносимост\", (България, режисьор: Боя Харизанова); „Свидетелите на Путин\", (Латвия, Чехия, режисьор Виталий Мански); „Жените от ГУЛАГ-а\", (Русия, режисьор: Марияна Яровская); „Ах, тези жени\", (Франция, режисьор Франсоа Армане); „Среща с Горбачов\", (Великобритания, Германия, САЩ, режисьор: Вернер Херцог). \r\nСлед края на всяка прожекция ще има беседи, свързани с конкретния филм. \r\nПобедител сред десетте заглавия от състезателната програма ще избере висококвалифицирано международно жури с председател кинорежисьорът Иглика Трифонова и членове: операторът, фотограф, продуцент и автор на визуални кампании Георги Богданов; авторът на десетки статии, изложби и европейски проекти Гюнтер Фурман (Германия), археологът-византинист Никос Мердзимекис (Гърция); един от най-известните филмови монтажисти в света, носител на множество награди Александър Бернер (Германия). \r\nDOCK включва и допълнителна, специална програма „Българският възход и падения\". Тя представя изключителни ленти, посветени на знакови личности и моменти от нашата история - цар Борис III и края на Втората световна война, алпиниста Христо Проданов, Гена Димитрова, Христо Стоичков, Генерал Владимир Вазов, Нешка Робева и Златните момичета, филм за българските щангисти, лентата „Формулата на Тео\" и други. \r\nВ сътрудничество с РУО Бургас, на 18, 19 и 20 септември ще се проведат и три специални прожекции под надслов „Академия\". Те са предназначени само за ученици. Включват заглавията, посветени на цар Борис III и генерал Вазов от съпътстващата програма, както и филмът „Трънливият друм\", посветен на българския духовник, интелектуалец и политик Васил Друмев. След всяка от прожекциите ще следва академична лекция с водещи български учени и преподаватели. \r\nНаграждаването и официалното закриване на II Международен фестивал за историческо документално кино DOCK ще бъде на 22 септември от 21.00 часа в Експоцентър „Флора\".", "date": "2019.09.11", "title": "Бургас: Официалното откриване на Международния фестивал на документалния исторически филм DOCK ще бъде с филма „Дворците на народа“ на 17 септември"}
{"url": "http://www.focus-news.net/news/2019/09/11/2697619/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването  „Симитли – минало, настояще и бъдеще“  по  Радио „Фокус“ – Пирин  и тази сряда продължаваме да говорим за всичко актуални и интересно, което се случва в града и малките населени места в общината. Предаването днес ще започнем с обобщение на празника на Симитли, който всяка година се чества на празника Малка Богородица – 8 септември.  \r\nЩе продължим с информация за ситуацията, свързана с африканската чума по свинете, а поводът е, че на 10 септември изтече срокът, в който стопаните можеха доброволно да умъртвят домашните си прасета.  \r\nВъв втората част от предававнето от инж. Василий Маринковски, началник-отдел в Югозападното държавно предприятие, ще разберем какви са цените на дървата за огрев тази година. \r\n \r\n Вие, нашите слушатели, също може да се свържете с нас на телефоните в студиото – 0885 303 373 и 073/ 88-55-81, или на e-mail: pirin@focus-news.net. \r\nСлушайте предаването „Симитли – минало, настояще и бъдеще“ на честотите на Радио „Фокус“ – Пирин всяка сряда, от 15.00 до 16.00 часа, с водещ Ливия Нинова, ако искате да сте на „Фокус“ за всичко актуално и интересно, което се случва в града и малките населени места в общината!", "date": "2019.09.11", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/09/11/2697623/burgas-43-godishen-mazh-e-zaginal-pri-katastrofa-na-patya-ravadinovo-primorsko.html", "text": "43-годишен мъж е загинал при катастрофа на пътя Равадиново - Приморско. Това съобщиха от  ОДМВР - Бургас . Инцидентът е станал около 00.11 часа тази нощ на около километър преди разклона за хотелски комплекс „Свети Тома“ в посока Приморско. По неустановен до момента начин самостоятелно катастрофирал, преобръщайки се в гориста местност извън пътното платно, лек автомобил „Волво В 50“, управляван от 43-годишен мъж от Бургас. Със съдействието на служителите от „Пожарна безопасност и защита на населението“ – Созопол с моторни триони е разчистена растителността и дърветата за достигане на местопроизшествието, като в купето на автомобила на задната седалка е открито тялото на водача, който не е ползвал предпазен колан. Тялото  е откарано за аутопсия в отделение „Съдебна медицина“ при УМБАЛ – Бургас. Предстои извършването на повторен оглед в светлата част на денонощието. Работата по случая продължава от служители на Районно управление – Созопол.", "date": "2019.09.11", "title": "Бургас: 43-годишен мъж е загинал при катастрофа на пътя Равадиново - Приморско"}
{"url": "http://www.focus-news.net/news/2019/09/11/2697621/sport-ludogorets-vze-futbolist-ot-bundesligata.html", "text": "Лудогорец успя да финализира успешно преговорите по привличането на нов ляв бек. Договор с клуба подписа израелският защитник Талеб Тауата, който за последно игра в един от грандовете в Бундеслигата - Айнтрахт Франкфурт. Очаква се той да си присъедини към отбора днес и да проведе първа тренировка. Новото попълнение на шампионите е национал на Израел, като е бил част от всички юношески формации плюс младежкия и мъжкия тим. За представителния отбор има 16 мача с 1 гол.", "date": "2019.09.11", "title": "Спорт: Лудогорец взе футболист от Бундеслигата"}
{"url": "http://www.focus-news.net/news/2019/09/11/2697624/gazeta-express-kosovo-amerikanskoto-posolstvo-v-prishtina-potvardi-za-vizita-na-matyu-palmar-v-stranata.html", "text": "Новоназначеният специален представител на САЩ за Западните Балкани Матю Палмър ще посети Косово, но датата на визитата му взе още не е потвърдена. Това потвърдиха за прищинския вестник  Gazeta Express  от американското посолство в най-младата държава на Балканите. \r\n„Специалният посланик за Западните Балкани, Матю Палмър, планира да посети Косово. Датата на неговата визита все още не е определена“, гласи отговорът на американската дипломатическа мисия в странта.  \r\nНа 30 август държавният секретар на САЩ назначи Матю Палмър за свой специален представител за Западните Балкани. Според Държавния департамент на САЩ Палмър ще ръководи усилията за засилване на дипломатическия ангажимент на САЩ в подкрепа на мира, стабилността и просперитета в региона и ще се съсредоточи върху интеграцията на страните от Западните Балкани в западните институции. Палмър каза, че една от ключовите точки на дневния му ред е и диалогът Прищина-Белград. В интервю с черногорския държавен оператор RTCG Палмър изрази оптимизма си, че може да се постигне споразумение между Косово и Сърбия. Той подчерта, че взаимното признаване би било идеално за решаване на проблемите в Косово и Сърбия, като добави, че САЩ ще играят ролята на партньор, за да убедят и двете страни да възобновят диалога.  \r\n \r\n Тереза Герова", "date": "2019.09.11", "title": "Gazeta Express (Косово): Американското посолство в Прищина потвърди за визита на Матю Палмър в страната"}
{"url": "http://www.focus-news.net/news/2019/09/11/2697622/ministar-ekaterina-zaharieva-balgariya-nyama-da-zabravi-podkrepata-na-gartsiya-po-patya-kam-evropeyskiya-sayuz.html", "text": "България няма да забрави подкрепата, която Гърция даде по пътя на нашето присъединяване към Европейския съюз. Това заяви вицепремиерът и министър на външните работи Екатерина Захариева след срещата с гръцкия си колега Николаос Дендиас, предаде репортер на  Агенция “Фокус” . \"През 2003 г., когато в Солун беше организирана първата среща от нашите гръцки приятели на страните от Балканите, което даде тласък и помогна на България да бъде член на Европейския съюз от 2007 г. Сега и ние заедно с Вас искаме да помогнем на нашите съседи и приятели на страните от Западните Балкани за това са станат членове в Европейския съюз, тогава, когато са готови\", добави Захариева. Тя коментира, че през 2020 година се отбелязват 140 години двустранни отношения на двете държавите. \"Искам да използвам тази годишнина, за да направим дни на Гърция в България и се надявам и на България в Гърция, както и да организираме междуправителствено заседание\", обясни още външният министър.\" \"Търговията расте всяка година, за миналата година имаме 3,3 млрд. стокообмен евро, но разбира се, винаги може и повече. Гръцките туристи са на второ място по брой туристи в България. И също така българските туристи всяка година се увеличават в Гърция\", допълни Захариева.\" Обсъждаме, разбира се, и енергетиката, изключително важният проект за газовата промишленост на България и Гърция. Близките отношения, координацията ще продължи и се надявам да се засили още повече\", посочи още вицепремиерът Захариева. \r\nВиолета СИМЕОНОВА", "date": "2019.09.11", "title": "Министър Екатерина Захариева: България няма да забрави подкрепата на Гърция по пътя към Европейския съюз"}
{"url": "http://www.focus-news.net/news/2019/09/11/2697614/politologat-oleg-bondarenko-v-sofiya-e-tsentarat-na-amerikanskoto-prisastvie-na-balkanite.html", "text": "Обвинението на председателя на движение „Русофили“ Николай Маринов в шпионаж може да е направено по заповед от Запад. Такова мнение изказа директорът на Фонда за прогресивна политика и ръководител на портала  „Балканист“  Олег Бондаренко. \r\n„Преследването на този човек, който не крие проруските си симпатии е откровен политически шантаж преди изборите, преследване на известен политик, който открито демонстрира проруските си възгледи“, заяви той. Експертът обърна внимание, че Малинов няколко пъти е бил депутат в парламента от БСП и ръководи най-голямата в страната издателска къща. \r\nПо думите на Бондаренко, „Русофили“ се занимават с подкрепа на учителите по руски език и грижа за многобройните съветски паметници в България, а освен това реализират други проекти. \r\n„Това не е незначително обединение на съотвечественици, а, може би, най-голямото подобно движение в света“, отбеляза той, като подчерта, че в тази ситуация задържането на ръководителя на организацията придобива сериозни мащаби. \r\nПолитологът констатира със съжаление, че „България е била и продължава да е антируска държава, която провежда антируска политика“, което поставя под заплаха реализацията на икономическите проекти на Москва в Източна Европа. \r\nСпоред неговата оценка, обвинението на Малинов в шпионаж не е подкрепено с доказателства, а прочетените формулировки от главния прокурор на България са съставени така, че напомнят необработен превод от английски език. В същото време, посочва Бондаренко, в обвинителните заключения няма конкретика. \r\n„Много мътно се заявява, че той е получавал някакво финансиране. Но не са представени никакви доказателства за това. Да не би в България да е забранено получаването на финансиране? В София има огромно количество американски фондове, неправителствени организации, които от време на време буквално поемат функциите на правителство в българската столица. Никъде на Балканите няма по-голяма концентрация на американски организации, отколкото в София – там е центърът на американското присъствие“, смята Бондаренко. \r\nСпоред политолога, обвинението има чисто предизборен характер. „Смятам, че, когато се проведат изборите, господин Малинов ще бъде освободен“, заключи Бондаренко, като припомни, че полските спецслужби са обвинявали в същото преди три години журналиста и политика Матеуш Пискорски, който след това е вкаран в затвора, а сега е бил освободен. \r\n \r\nПревод и редакция:", "date": "2019.09.11", "title": "Политологът Олег Бондаренко: В София е центърът на американското присъствие на Балканите"}
{"url": "http://www.focus-news.net/news/2019/09/11/2697625/pazardzhik-tsentarat-za-psihichno-zdrave-chovekolyubie-otbelyaza-svetovniya-den-za-preventsiya-na-samoubiystvata-s-tematichna-beseda.html", "text": "Центърът за психично здраве „Човеколюбие” в Пазарджик отбеляза Световния ден за превенция на самоубийствата съвместно с експерти от Регионална здравна инспекция. Това съобщи за  Радио „Фокус“ – Пазарджик  Анна Тилова, експерт в неправителствената организация. Гостите от РЗИ присъстваха на среща на участниците в Клуб „Смисълът в живота” на тема „Поставяне на цели в живота и  планиране на постигането им”, посветена на Световен ден за превенция на самоубийствата. „Смисълът в живота е една от основните човешки ценности, която е предпоставка за доброто психично здраве и е част от ценностната система на представителите на Център „Човеколюбие”. Загубата на смисъл в живота е сред основните причини за суицид. По време на срещата домакините от социалната услуга споделиха опит и представиха психодиагностичните инструменти „Карта на живота” и „Стълба към Стокхолм”, чрез които следват целите си и запазват смисъла в живота си“, уточни Тилова. Представителите на здравната инспекция съобщиха на участниците данни за суицида, негови особености, причини и последици. Екипът на Център „Човеколюбие” представи Стандарт и Методика за работа с хора със суицидни намерения. Присъстващите обогатиха познанията си относно превенцията на суицид и как да окажат помощ при суициден риск. \r\nАлбена ЖИЛЕКОВА", "date": "2019.09.11", "title": "Пазарджик: Центърът за психично здраве „Човеколюбие” отбеляза Световния ден за превенция на самоубийствата с тематична беседа"}
{"url": "http://www.focus-news.net/news/2019/09/11/2697630/premierat-boyko-borisov-veche-osigurihme-napalno-finansiraneto-na-interkonektora-balgariya-gartsiya.html", "text": "С Гърция сме стратегически партньори. Четиристранният формат на разговори между България, Гърция, Румъния и Сърбия работи много добре, особено в реализирането на инфраструктурните проекти. Това заяви министър-председателят Бойко Борисов в началото на срещата с министъра на външните работи на Гърция Николаос Дендиас, съобщиха от  правителствената информационна служба .  \r\nПо време на разговора премиерът Бойко Борисов изтъкна важността на ускоряването на реализацията на газовия интерконектор между България и Гърция, който е приоритетен за страната ни. „Това е важно за диверсификацията. Вече осигурихме напълно финансирането на интерконектора България - Гърция. Капацитетът е от 3 до 5 млрд. кубически метра газ“, посочи още министър-председателят. В рамките на срещата беше декларирано желанието на България и Гърция да продължат реализирането и на други инфраструктурни и енергийни проекти, които ще бъдат в интерес и на двете държави.  \r\nНа срещата беше акцентирано и върху големия потенциал в сферата на туризма, който двете страни развиват през последните години, като премиерът Борисов подчерта значението на автомагистрала „Струма“ за свързаността с южната ни съседка. \r\nПремиерът Бойко Борисов и гръцкият министър Николаос Дендиас бяха единодушни, че между България и Гърция съществуват отлични двустранни отношения, които ще продължат да бъдат насърчавани във всички сфери от взаимен интерес. По време на срещата беше посочено, че икономическото сътрудничество остава приоритет в двустранното партньорство и двете страни подкрепят всяка инициатива, която би допринесла за активизиране на търговско-икономическите връзки.", "date": "2019.09.11", "title": "Премиерът Бойко Борисов: Вече осигурихме напълно финансирането на интерконектора България - Гърция"}
{"url": "http://www.focus-news.net/news/2019/09/11/2697629/sergey-lavrov-po-povecheto-vaprosi-rusiya-ne-beshe-saglasna-s-politicheskite-vazgledi-na-boltan.html", "text": "Москва не споделяше суровите подходи на бившия съветник на президента на САЩ по националната сигурност Джон Болтън за разрешаване на редица съвременни кризи. Това подчерта министърът на външните работи на Руската федерация Сергей Лавров, предава  TACC . \r\n„Ние с него [Болтън] не бяхме съгласни по повечето въпроси. Той има остър стил, разчита на методите на силите, включително на оенната сила. Както знаете, той насърчава редица подобни инициативи във връзка със съвремененни кризисни ситуации, независимо дали [ситуацията] около Венецуела, Иран или другаде някъде“, сподели мнението си първият дипломат на Москва. \r\n \r\n Тереза Герова", "date": "2019.09.11", "title": "Сергей Лавров: По повечето въпроси Русия не беше съгласна с политическите възгледи на Болтън"}
{"url": "http://www.focus-news.net/news/2019/09/11/2697631/burgas-srednovekoven-boen-turnir-shte-se-provede-v-turisticheski-kompleks-akve-kalide-na-14-i-15-septemvri.html", "text": "Празникът на Туристически комплекс „Акве Калиде“ (14-15 септември), е времето, в което мястото с древна история се превръща отново в арена на битки, а атмосферата се изпълва с романтични и славни представи от миналото. Боен турнир и исторически възстановки ще организира за празника си комплекс „Акве Калиде“, с участието на Сдружение за средновековни възстановки „Чигот“, Сдружение „Търновци“ – Велико Търново и Работилница за исторически реконструкции и възстановки „Технитар“. Това съобщиха от пресцентъра на  Община Бургас . \r\nПървият кръг със средновековни двубои ще започне в 17.00 часа на 14 септември, а вторият – с битки по двойки, ще бъде от 15.00 часа на 15 септември. Победителят в средновековните двубои ще бъде награден и провъзгласен за Закрилник на „Акве Калиде“ за 2019-2020 г. Участниците в турнира сами ще могат да изберат оръжието си. \r\nПо-рано през двата дни, от 10.30 часа ще се проведат демонстрации на двубои, като всеки желаещ посетител ще може да получи умения по средновековна фехтовка в открит урок. \r\nМожете да се запознате с програмата по дати и часове или на тел. +359 882 004 126, e-mail: akvekalide@gotoburgas.com.", "date": "2019.09.11", "title": "Бургас: Средновековен боен турнир ще се проведе в Туристически комплекс „Акве Калиде“ на 14 и 15 септември"}
{"url": "http://www.focus-news.net/news/2019/09/11/2697633/kyustendil-zapochnalo-e-postepennoto-puskane-na-vodata-v-rayonite-v-koito-e-izvarshvano-prisaedinyavane-nkam-vodoprovoda-v-dupnitsa.html", "text": "Започнало е постепенното пускане на водата в районите, в които е извършвано присъединяване към водопровода в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. „Връзките на новите водопроводи по улица „Метоха“ и отклонения са направени и пускането на водата към улиците и кварталите, които останаха на сухо повече от 24 часа вече започна. От рано сутринта, два екипа работеха по присъединяването им към градската мрежа в двата края на улицата”, каза Христо Апостолов. По думите му налягането ще бъде по-слабо в началото и пускането е поетапно, докато бъде възстановено водоподаването в пълния му обем от допустим дебит. В късните следобедни часове ще бъде възможно и преминаването на автомобили по улица „Орлинска”, където е правено долното присъединяване на двата водопровода, но шофьорите трябва да преминават с повишено внимание. Целият участък и улица „Метоха” ще бъдат преасфлатирани. \r\nВенцеслав ИЛЧЕВ", "date": "2019.09.11", "title": "Кюстендил: Започнало е постепенното пускане на водата в районите, в които е извършвано присъединяване нкъм водопровода в Дупница"}
{"url": "http://www.focus-news.net/news/2019/09/11/2697628/bdzh-organizira-praznichno-patuvane-s-paren-lokomotiv-po-povod-denya-na-nezavisimostta-na-balgariya.html", "text": "БДЖ организира още едно празнично атракционно пътуване за всички свои клиенти поради големия интерес към ретро подвижния състав. Това съобщиха от пресцентъра на  БДЖ . По повод Деня на Независимостта на България (22 септември) по маршрута София - Черепиш - София специалното пътуване ще се осъществи с парния локомотив 01.23, а композицията ще е в състав от шест вагона. \r\nАтракционният влак ще отпътува от Централна гара София в 09.10 часа. По време на престоя си туристите могат да посетят Черепишкия манастир „Успение Богородично”, както и да разгледат музейната част в комплекса. В обратното направление композицията с ретро локомотива ще потегли от гара Черепиш в 14.15 часа. \r\nЦената на билета за влака с парния локомотив №01.23 между София и Черепиш ще бъде 29.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. Националният железопътен превозвач напомня, че децата на възраст до 10 години задължително пътуват с придружител. \r\nПродажбата за пътуване с атракционните влакове стартира от днес. Билети могат да бъдат закупени от билетните каси и железопътните бюра във всички гари в страната. \r\n Парният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. По случай 100-годишнината на ЖП тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака „Ориент експрес” при преминаването му през България. \r\nПрез 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции .", "date": "2019.09.11", "title": "БДЖ организира празнично пътуване с парен локомотив по повод Деня на Независимостта на България"}
{"url": "http://www.focus-news.net/news/2019/09/11/2697636/burgas-obshtinata-izgrazhda-dve-novi-sportni-ploshtadki-v-dvora-na-ou-georgi-benkovski-v-k-s-zornitsa.html", "text": "Община Бургас изгражда две нови спортни площадки в двора на ОУ „Георги Бенковски“ в к-с „Зорница“, съобщиха от пресцентъра на  Общината . Едната е за футбол, а другата е комбинирана - за баскетбол и хандбал. През следващите няколко дни те ще бъдат оборудвани с необходимите врати и кошове. Дворът на училището е огромен, така че предстои втори етап на реконструкцията му догодина. \r\nТази седмица стартира обновлението на пространството между 11 и 13 бл. в „Зорница“. Там ще бъдат създадени нови кътове за игра на децата и почивка на възрастните хора, заедно с оптимизиране на паркирането. \r\nПриключва и изграждането на два паркинга с общо 30 места – до блокове 42 и 27-28 в к-с „Зорница“.", "date": "2019.09.11", "title": "Бургас: Общината изгражда две нови спортни площадки в двора на ОУ „Георги Бенковски“ в к-с „Зорница“"}
{"url": "http://www.focus-news.net/news/2019/09/11/2697626/burgas-53-godishen-turist-se-e-udavil-v-rayona-na-tsentralniya-plazh-v-obzor.html", "text": "53-годишен турист се е удавил в района на централния плаж в Обзор. Това съобщиха от  ОДМВР - Бургас . Инцидентът е станал на 10 септември т.г. около 11.20 часа. В Участък Обзор към Районно управление - Несебър е получено съобщение за инцидент на централния плаж в Обзор в близост до спасителен пост №10 пред х-л „Парайзо“, при който се удавил 53-годишен украински турист, отседнал в Обзор. Тялото му е откарано за аутопсия в отделение „Съдебна медицина“ при УМБАЛ – Бургас.", "date": "2019.09.11", "title": "Бургас: 53-годишен турист се е удавил в района на централния плаж в Обзор"}
{"url": "http://www.focus-news.net/news/2019/09/11/2697634/apostol-apostolov-kmet-na-simitli-vsichki-uchilishta-na-teritoriyata-na-obshtinata-shte-imat-moderni-fizkulturni-saloni.html", "text": "Всички училища на територията на община Симитли ще имат модерни физкултурни салони. Това каза пред  Радио „Фокус“ – Пирин  кметът на Симитли Апостол Апостолов. Той отбеляза, че в момента е в ход процедурата по обществената поръчка за изграждането на физкултурен салон в СУ „Св. св. Кирил и Методий“ – село Крупник. „Да се надяваме, че тя ще мине гладко и няма да има обжалвания, което ще означава, че до 2 месеца ще започне строителството на самото спортно съоръжение“, посочи Апостолов. Физкултурният салон в най-многолюдното село ще бъде изграден по проект на стойност 487 935.30 лева на Община Симитли с финансиране по подмярка 7.2. „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“ от Програмата за развитие на селските райони.  \r\nДоговорът за финансиране е сключен с Държавен фонд „Земеделие“. Новото съоръжение ще има трибуни за зрители, капацитетът е до 140 места. Ще се ползва от децата в училището за часовете по физическо възпитание и спорт, както и за провеждане на спортни мероприятия на закрито. Апостол Апостолов добави, че физкултурен салон се изгражда и в ОУ „Св. Паисий Хилендарски“ – село Долно Осеново. „Така че, няма да остане училище на територията на нашата община, което да няма физкултурен салон“, подчерта Апостолов. \r\nЛивия НИНОВА", "date": "2019.09.11", "title": "Апостол Апостолов, кмет на Симитли: Всички училища на територията на общината ще имат модерни физкултурни салони"}
{"url": "http://www.focus-news.net/news/2019/09/11/2697637/spetsializiranata-prokuratura-predade-na-sad-petima-siriytsi-i-balgarka-za-uchastie-v-grupa-za-finansirane-na-terorizam.html", "text": "Специализираната прокуратура внесе в Специализирания наказателен съд обвинителен акт срещу шест лица – петима сирийци и българка, за участие в организирана престъпна група за финансиране на терористични организации, действащи на територията на Сирия. Това съобщиха от пресцентъра на  Апелативна специализирана прокуратура . Участниците бяха задържани на 18 януари 2019 г., а събраните доказателства показаха, че те са действали като престъпна организация от началото на 2016 г. Групата извършвала небанкови парични преводи по арабската система хавала, и по-конкретно - трансферирала финансови активи на терористичната групировка „Ислямска държава“ от контролирани от нея сирийски територии към Турция, България и други държави от Европейския съюз (Германия, Великобритания, Швеция). \r\nЧаст от трансферираните от арабски държави пари били предоставяни на членове на терористични групи, пребиваващи на територията на Европа. Както получаването, така и предаването на средства, ставало срещу представяне на изписан на лист цифров код. Един от основните участници в групата – сирийският гражданин М.А., е бил касиерът на хавала на територията на България. За прикритие на незаконното трансфериране на големи парични суми той ползвал две фирми, регистрирани у нас на негово име. Родственици на М.А, в т.ч. негови братя и братовчеди, по това време били главните „хавалдари“ в Турция, Великобритания и други европийски държави. \r\nЗа паричните трансфери групата удържала като комисиона значителен процент от средствата и за кратко придобила ресурс, който инвестирала в друг вид дейност. Участниците купували високопроходими джипове и пикапи в Германия, България и Румъния, прекарвала ги през българо-турската и турско-сирийската граница и ги предоставяла на територията на Турция и Сирия на членове на терористичните организации Фронт Нусра, известна като Хаят Тахрир Ал Шам, на сирийския клон на кюрдската ПКК, както и на други въоръжени опозиционни групи. Доказателствата по делото сочат, че участниците купили, прекарали през територията на България и Турция и предали на терористични организации в Сирия автомобили на стойност 9 423 518.51 щатски долара, или 16 459 023.19 лв. \r\nСлед придобиването на колите те били регистрирани в КАТ - София на името на български граждани, които веднага след регистрацията издавали пълномощни на предварително подбрани от групата шофьори за откарването им в Турция – най-често в градове до турско-сирийската граница. Там автомобилите били предавани на чужденци, предимно сирийци, които ги прекарвали във вътрешността на Сирия и ги доставяли на крайните купувачи, членове на терористични организации. Те от своя страна плащали колите на групата, отново по системата хавала. Част от въпросните автомобили  били използвани за бомбени атентати. \r\nУчастникът в групата - касиер на хавала в България поддържал преки контакти със свои контрагенти-хавалдари, които развивали аналогична престъпна дейност в Сирия, Турция, Швеция, Германия, Франция, Великобритания и Унгария, и имали изградени собствени престъпни групи на национално ниво. \r\nВсеки от участниците в „българската“ група е изпълнявал конкретни функции, свързани с организирането на нелегалните парични трансфери от и за чужбина, получаването и плащането на пари по системата хавала, документното оформяне на сделките с автомобили, регистрацията им, доставката им в Турция и Сирия. \r\nПетима от обвиняемите по делото са в ареста с определени от съда мерки за неотклонение „Задържане под стража“, един е с парична гаранция от 20 000 лева. \r\nПредстои Специализирания наказателен съд да определи дата за разпоредително заседание по делото.", "date": "2019.09.11", "title": "Специализираната прокуратура предаде на съд петима сирийци и българка за участие в група за финансиране на тероризъм"}
{"url": "http://www.focus-news.net/news/2019/09/11/2697638/zam-kmetat-na-sofiya-yoana-hristova-shte-napravi-proverka-na-novite-konteyneri-za-tekstilni-otpadatsi-v-stolitsata-na-12-septemvri.html", "text": "Заместник-кметът по екология на Столична община Йоана Христова на 12 септември от 11.00 часа ще направи проверка на новите контейнери за текстилни отпадъци в столицата. Това съобщиха от пресцентъра на  Столична община . Правилното събиране и третиране на тези отпадъци намалява вредното им влияние върху компонентите на околната среда, включително и върху качеството на атмосферния въздух.  \r\nИзбраното място е в жк. „Овча купел‘‘ на  бул. „Президент Линкълн“ при магазин „Лидл“, където са поставени два от 30-те  нови контейнери. Тя ще бъде заедно с експерти от Дирекция „Управление на отпадъците“ на Столична община и Столичен инспекторат.", "date": "2019.09.11", "title": "Зам.-кметът на София Йоана Христова ще направи проверка на новите контейнери за текстилни отпадъци в столицата на 12 септември"}
{"url": "http://www.focus-news.net/news/2019/09/11/2697632/nikolaos-dendias-vanshen-ministar-na-gartsiya-balgariya-i-gartsiya-rabotyat-za-regionalnata-stabilnost-i-razvitieto.html", "text": "България и Гърция работят за регионалната стабилност и развитието. Това заяви министърът на външните работи на Република Гърция Николаос Дендиас след среща с българския си колега Екатерина Захариева, предаде репортер на  Агенция “Фокус” . \"Няма да пожалим усилия, за да помогнем и на нашите съседи по техния европейски път. И двете държави искат да продължат сътрудничеството, както в двустранно, така и на регионално равнище\", добави Николаос Дендиас. \"Както и г-жа Захариева спомена, следващата година отбелязваме 140 години от дипломатическите отношения между двете страни това е много хубава възможност да поставим основите за още по-взаимно изгодно сътрудничество\", обясни още гръцкият външен министър. \"Както знаем ние сме един от най-големите инвеститори в България и винаги насърчаваме гръцките инвеститори да идват тук, да инвестират в тази приятелска страна. Същевременно приканваме потенциални български инвеститори в Гърция\", допълни Николаос Дендиас.  \r\nВиолета СИМЕОНОВА", "date": "2019.09.11", "title": "Николаос Дендиас, външен министър на Гърция: България и Гърция работят за регионалната стабилност и развитието"}
{"url": "http://www.focus-news.net/news/2019/09/11/2697643/obshtina-sliven-tsigularyat-georgi-kalaydzhiev-e-nositelyat-na-nagrada-dobri-chintulov.html", "text": "Цигуларят Георги Калайджиев е носителят на награда „Добри Чинтулов“ за тази година. Наградата се връчва традиционно в навечерието на празника на Сливен – Димитровден, съобщиха от  Община Сливен . Носителят на наградата бе определен от Обществената комисия за избор. \r\nПет номинации за наградата „Добри Чинтулов“ бяха подадени в Община Сливен. Призът се връчва за постигнати високи художествени резултати в областта на литературата и изкуството, на творци със значителен принос за духовното развитие на Сливен и българската култура. \r\nСъюзът на независимите български писатели номинира Георги Ведроденски – писател, публицист, карикатурист. Сдружение на испаноговорящите журналисти в България номинира Живка Балтаджиева – поетеса, журналист и преводач.  Поетесата Кети Бозукова е предложена от Съюза на българските писатели. Художникът и преподавател Красимир Добрев е предложен от Академия за музикално, танцово и изобразително изкуство „Проф. Асен Диамандиев“ и Съюз на българските художници. Кандидатурата му е подкрепена и от Профилирана природо-математическа гимназия „Добри Чинтулов“. \r\nИзбраният за носител на тазгодишната награда Георги Калайджиев е предложен от Съюза на музикалните и танцови дейци. Той е професионален музикант – цигулар, с изключително голям принос за развитието на музикалното дело в град Сливен и националното ни музикално творчество. \r\nРоден през 1947 г. в град Сливен, той учи цигулка при Мишо Тодоров и Маргарита Калканджиева. С помощта на стипендията „Добри Чинтулов“, дадена му от Общината, той завършва консерваторията. След конкурс е приет в Камерен ансамбъл „Софийски солисти“, където след време става и негов концертмайстор. По-късно заминава за Германия. Установява се в немския град Гийсен, където работи и до днес като концертмайстор на филхармонията. Основава и камерен оркестър „Колегиум и музикум“ в Щадалендорф, Германия. \r\nПрез 1999 г. създава Студио „Концертанте“ и е негов диригент и концертмайстор. С изпълненията си студиото популяризира произведения на българските композитори Марин Големинов, Парашкев Хаджиев, Лазар Николов и др. \r\nКалайджиев никога не забравя корените си. Помага в различни благотворителни инициативи – от дарения на медицинска техника, дрехи и др., до създаване на Лятна академия „Жеруна“. От няколко години, със съдействието на негови приятели от Германия, се реализира проект „Музиката вместо улицата“. Основната му идея е социално слаби деца от Сливен и по-специално от кв. „Надежда“, да получават безплатно обучение по музика – цигулка, пиано акордеон, контрабас, виолончело, флейта, китара и др. Към обучението децата получават безплатно закуска и плодове. \r\nНаградата ще бъде връчена на тържествена церемония на 25 октомври 2019 г.", "date": "2019.09.11", "title": "Община Сливен: Цигуларят Георги Калайджиев е носителят на награда „Добри Чинтулов“"}
{"url": "http://www.focus-news.net/news/2019/09/11/2697639/ministar-krasimir-valchev-prekalyava-se-s-vnushavaneto-na-strahove-po-otnoshenie-na-strategiyata-za-deteto.html", "text": "Прекалява се с внушаването на страхове по отношение на Стратегията за детето. Това каза министърът на образованието Красимир Вълчев по време на заседание на Комисията по образование в отговор на въпрос на депутата от БСП Ирена Анастасова във връзка с протестни действия на учители, предаде репортер на  Агенция „Фокус“ . \"Що се отнася до протестите срещу стратегията за детето и опита те да се свържат със системата на образованието, изслушах доста от нещата, не намерих какъв е проблемът\", каза още Вълчев.  \r\n„Имаме конкретни искания, получени по постановление 100 на МС от 2018 г. за регламентиране на механизма за съвместна работа на институции. Това постановление не е прието от МС и публичното пространство. Част от исканията са напълно обосновано и конкретно за това, което говорите. По-скоро не припознавам учителски протест, отколкото опит да се етикира като такъв протестни групи, които протестират срещу Стратегията за детето. Иначе в системата има 90 хил. учители. Естествено, че има хора с различно мнение, с много предложения. Имаме най-различни предложения. Голяма част от тях си противоречат. Дори в самите форуми усещате противоречията в предложенията. Мога да коментирам конкретно ПМС 100“, допълни още министърът. Той напомни, че постановление 100 съдържа разпоредби, които не са в наредба на Министерството, а в акт на Министерски съвет, за да гарантира помощта от страна на другите институции към системата на образованието. „Има една напълно оправдана реакция на учителите по отношение на възлагането на допълнителни възнагражденията и промените в системата последните години дойдоха много. Същността на учителската работа е в педагогическата й част, от друга страна като държава сме изправени пред едно значително предизвикателство, това е, че имаме голям брой ученици от семейства с липса на отношение към образованието, склонни да се изключват от системата на образованието, с които трябва да се работи много повече“, допълни още министърът. Той посочи, че има над 1100 училища, които са класифицирани като такива с концентрация на лица от уязвими групи. \"Не можем да се откажем, не можем да се предадем. Това означава като общество да се предадем. Ако искаме да живеем в хармонично проспериращо общество, трябва да има по-малко изключени. Основният, който трябва да се справи с това, е образователната система. Това не трябва да бъде за сметка на формализъм\", допълни още министърът. По думите му не е целта да има посещаемост по домовете от страна на учителите, а да има резултат.  \r\nДеница КИТАНОВА", "date": "2019.09.11", "title": "Министър Красимир Вълчев: Прекалява се с внушаването на страхове по отношение на Стратегията за детето"}
{"url": "http://www.focus-news.net/news/2019/09/11/2697627/protestite-sreshtu-ivan-geshev-prerastvat-v-bunt-kam-vlasttaiobzor.html", "text": "Протестите срещу Иван Гешев прерастват в бунт към властта? Такъв сигнал бе внесен в Прокуратурата. Това бе  и една от основните теми, обект на коментари в кулоарите на Народното събрание. \"Сигналът е внесен, но съвсем откровено ви казвам, че с оглед заниманията си с много други неща, включително и това, не съм имал време дори да го прочета. Сигналът ме чака на бюрото в момента, в който се върна\", посочи  главният прокурор Сотир Цацаров .  Вътрешният министър Младен Маринов  изрази притеснения от това, което се чува, а именно, че протестите срещу Гешев могат да възникнат нарушения на обществения ред. \"Имаме множество сигнали, които взимаме предвид. Наблюдаваме обстановката. Протестите бяха заявени както е по закон в Столична община. От наша страна бяха взети мерки за недопускане на нарушения, продължвааме да наблюдаваме сиутацията\", посочи още Маринов.„В историята има много случаи, в които от протести, са се реализирали метежи“,  каза пред журналисти лидерът на НФСБ Валери Симеонов. Информацията коментира и  лидерът на НФСБ Валери Симеонов . Той посочи, че в историята има много случаи, в които от протести, са се реализирали метежи.  По думите му това няма да е за първи път. \"В обществено-политическия живот е прието всякакви средства да бъдат използвани и прилагани за добиране до властта. За съжаление демокрацията често остава на заден план - с други думи реалните избори. Самите вие всички сте свидетели, че в продължение на две години се извършват всякакъв вид опити да се игнорират резултатите от изборите и да бъдат заменяни с друг способ да се постигне смяна на властта\", допълни още Симеонов. \r\nДеница КИТАНОВА", "date": "2019.09.11", "title": "Протестите срещу Иван Гешев прерастват в бунт към властта?(ОБЗОР)"}
{"url": "http://www.focus-news.net/news/2019/09/11/2697635/kathimerini-atina-i-nikoziya-obsadiha-prodalzhavaneto-na-pregovorite-po-obedinenieto-na-kipar.html", "text": "Министър-председателят на Гърция Кириакос Мицотакис и кипърският му колега Никос Анастасиадес повториха позицията на двете страни, че ще стоят рамо до рамо и са готови да предприемат мерки срещу „нелегалните“ действия на Турция, пише вестник  Kathimerini . \r\nДвамата обсъдиха широко нелегалните действия на Анкара в Изключителната икономическа зона на Република Кипър, както и възстановяването на преговорите по обединението на острова, разделен на две.  \r\n„Турските нелегални действия по крайбрежието на Република Кипър продължават да проворикрат“, заяви Мицотакис, като добави, че „конфронтационната реторика на Анкара демонстрира нейната международна изолация“.  \r\nТой заяви и, че Гърция „винаги стои до Кипър в опитите за обединение на острова“. \r\nИ двамата изразиха своето „абсолютно“ желание за продължаването на преговорите, които ще доведат до „функционално решение на кипърския проблем.\" \r\n \r\n Превод и редакция : Теодор Пенев", "date": "2019.09.11", "title": "Kathimerini: Атина и Никозия обсъдиха продължаването на преговорите по обединението на Кипър"}
{"url": "http://www.focus-news.net/news/2019/09/11/2697640/reuters-iran-zayavi-che-tankerat-adrian-darya-1-e-prodal-petrola-si-na-chastna-kompaniya-i-ne-e-narushaval-sanktsiite-na-es.html", "text": "Посланикът на Иран в Лондон заяви, че товарът на петролният танкер „Адриан Даря 1“ е бил продаден на частна компания и така Техеран по никакъв начин не е нарушил санкциите, които Европейският съюз е наложил над Сирия, предава  Reuters . \r\n„По време на срещата ми с британският външен министър беше подчертано, че действията на властите срещу танкера, пренасящ ирански петрол бяха нарушение на международното право“, заяви посланикът Хамид Баейдинеяд в съобщение в „Туитър“, след като беше повикан в британската столица. \r\n„Санкциите на ЕС не могат да бъдат прехвърляни на трети страни. Въпреки многобройните заплахи от САЩ, танкерът продаде петрола си на частна компания и не е нарушавал никакви задължения“, добави той. \r\nПо-рано Великобритания обвини Техеран, че танкерът „Адриан Даря“, по рано задържан и освободен от британските власти в Гибралтар, е продавал петрол в Сирия, което е в нарушение с наложените над Дамаск санкции от страна на ЕС.   \r\n \r\n Превод и редакция : Теодор Пенев", "date": "2019.09.11", "title": "Reuters: Иран заяви, че танкерът „Адриан Даря 1“ е продал петрола си на частна компания и не е нарушавал санкциите на ЕС"}
{"url": "http://www.focus-news.net/news/2019/09/11/2697645/shumen-8360-uchenitsi-badat-zapisani-za-novata-uchebna-godina-v-obshtinata.html", "text": "8360 ученици бъдат записани за новата учебна година в община Шумен. Това съобщи Найден Косев, заместник-кмет по образование и култура, по време на брифинг, предаде репортер на  Радио „Фокус“-Шумен . Няма промяна в мрежата на общинските образовителни структури - 18 общообразователни училища, една професионална гимназия и четири Центъра за личностна подкрепа. Учениците ще бъдат разпределени в 363 паралелки. В двете средношколски общежития, които са с капацитет около 280 места, има настанени 230 деца. В Центъра за подкрепа на личностното развитие-Общински детски комплекс и Ученическата спортна школа ще бъдат обхванати 2300 учащи. 714 деца са записани на този етап в първи клас, което е с 35 по-млако спрямо предходната учебна година, когато са били 819. През учебната 2016/2017 година броят на първолаците е бил 819. „Тенденцията е същата, както при детските градини, към намаляване на броя на децата“, заяви Найден Косев. По данни на ГРАО, родените през 2012 година и подлежащи на обучение в първи клас деца на територията на общината са 1001.  \r\n„На 100% сме обходили подлежащите на постъпване в първи клас и нямаме деца, които не са регистрирани в системата за прием“, каза Найден Косев. Запазва се и броят на маломерните паралелки - 23, като 16 от тях са в средищните училища в общината, 7 – в град Шумен. За всички училища в селата - както в самостоятелните, така и в средищните, ще бъде осигурено целодневно обучение от първи до 7 клас. Целодневно обучение ще осигурят за всички свои ученици и СУ“Васил Левски“ и СУ „П.Волов“ в Шумен, като всички останали училища в града осигуряват целодневна организация за желаещите деца, с преимущество в начален етап. 349 са пътуващите ученици, като общината разполага с 10 училищни автобуси, а по два маршрута се използва специализирана фирма.  \r\n„Транспортът е осигурен, договорен, осигурени са и необходимите средства“, коментира Найден Косев. За първа година в ОУ „Христо Ботев“-с. Друмево и ОУ „Христо Ботев“-с. Ивански започват с паралелка в 8 клас. В Друмево ще се обучават учениците в професия „работник в заведения за хранене и развлечение“, като след 10 клас те са с договорни отношения с Гимназията по обществено хранене в Шумен, училището в Ивански ще обучава в 8 клас по професия „работник в растениевъдството“. В учебните завединия е осигурено видеонаблюдение и жива охрана 23-те образователни структури в общината разполагат с бюджет от около 32 млн. лв, като над тези средства  община Шумен дофинансира училища и детски градини с около 2.98 млн. лв. За текущи ремонти в училищата сумата е 154 683 лв. По традиция от последните няколко години в първия учебен ден първокласниците ще получат от кмета на Шумен подарък - детска книжка. \r\nИвелина ИВАНОВА", "date": "2019.09.11", "title": "Шумен: 8360 ученици бъдат записани за новата учебна година в общината"}
{"url": "http://www.focus-news.net/news/2019/09/11/2697644/ministar-krasimir-valchev-promenite-v-normativnata-uredba-tazi-godina-byaha-v-posoka-oblekchavane-na-dokumentatsiyata-i-administrativnata-tezhest-za-uchitelite.html", "text": "Промените в нормативната уредба тази година бяха в посока облекчаване на документацията и административната тежест за учителите. Това каза министърът на образованието Красимир Вълчев по време на заседание на Комисията по образование в отговор на въпрос на депутата от БСП Веска Ненчева във връзка с началото на учебната година и във връзка с национално изследване на диагностика на прегаряне от професията, предаде репортер на  Агенция „Фокус“ .  „Това не означава, че ще отпаднат документите, може би най-същественото, което напарвихме е отпадането на тематичните разпределения. Това не означава отпадане на задължението за планиране на работата. Документът в системата е необходим да се предава и съхранява информация, но не трябва да бъде фокус на контрола, защото иначе системата се превръща във формализъм“, изтъкна още министърът.  \r\nДеница КИТАНОВА", "date": "2019.09.11", "title": "Министър Красимир Вълчев: Промените в нормативната уредба тази година бяха в посока облекчаване на документацията и административната тежест за учителите"}
{"url": "http://www.focus-news.net/news/2019/09/11/2697642/nikolaos-dendias-vanshen-ministar-na-gartsiya-s-ministar-ekaterina-zaharieva-obmenihme-vazgledi-po-razlichni-dvustranni-i-regionalni-vaprosi.html", "text": "Ние с министър Екатерина Захариева обсъдихме и обменихме възгледи по различни двустранни и регионални въпроси. Това заяви министърът на външните работи на Република Гърция Николаос Дендиас, предаде репортер на  Агенция „Фокус” . „Обсъдихме въпроси, които са свързани с многостранните схеми, в които участваме. В този контекст Гърция е готова да бъде домакин на следващата четиристранна среща\", добави Николаос Дендиас. Той коментира, че заедно с българския си колега са разгледали предизвикателствата пред Европейския съюз в последно време. „Говорихме за енергийни въпроси и двете правителства искат да сключат междуправителствено споразумение между България и Гърция. Също така, както казах и на министър Захариева и на премиера Бойко Борисов, Гърция е готова да подкрепи България в присъединяването и към Шенген\", посочи гръцкият външен министър. „Гърция е стълб на стабилност и сътрудничество на Балканите и винаги подкрепя политиката за разширяване на Европейския съюз и насърчава европейската перспектива за държавите от Западните Балкани, при условие, че отговарят на условията и критериите. В този контекст е отделено голямо внимание на спазването на Преспанското споразумение по отношение на Северна Македония\", обясни Николаос Дендиас. „Въпреки ясните послания на Европейския съюз към международната общност Турция продължава да нарушава международното право с това, че извършва незаконни дейности в териториалните води и в Република Кипър, която е член на Европейския съюз\", допълни още Николаос Дендиас. Гръцкият външен министър благодари на колегата си от българска страна за топлото гостоприемство. „Очаквам с нетърпение да отвърна на тази покана при най-близка възможност“, завърши Дендиас.  \r\nВиолета СИМЕОНОВА", "date": "2019.09.11", "title": "Николаос Дендиас, външен министър на Гърция: С министър Екатерина Захариева обменихме възгледи по различни двустранни и регионални въпроси"}
{"url": "http://www.focus-news.net/news/2019/09/11/2697641/kyustendil-zadarzhani-sa-dvama-mladezhi-nanesli-poboy-na-50-godishen-mazh-ot-selo-malo-selo.html", "text": "Задържани са двама младежи, нанесли побой на 50-годишен мъж от село Мало село, съобщиха от пресцентъра на  Областна дирекция на МВР – Кюстендил . Двамата младежи са на 20 и на 21 години. Те са задържани от служители на Районно управление на МВР –  Бобов дол за нанесен побой на техен  съсед в село Мало село, община Бобов дол. Пострадалият е потърсил помощ от съседи малко след 02.00 часа, те са подали сигнала за инцидента. Служителите на реда предприели незабавни действия. Извършителите на нападението са задържани с полицейска заповед за 24 часа,  пострадалият, който е на 50 години,  е настанен за лечение в столично здравно заведение с черепна травма. По случая е започнато досъдебно производство в Районно управление на МВР –  Бобов дол, уведомен е дежурен прокурор.", "date": "2019.09.11", "title": "Кюстендил: Задържани са двама младежи, нанесли побой на 50-годишен мъж от село Мало село"}
{"url": "http://www.focus-news.net/news/2019/09/11/2697647/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще погледнем към подготовката за началото на новата учебна година в община Белово. По темата ще разговаряме с Ирина Искрова, главен специалист „Управление на собствеността и хуманитарна политика“ в община Белово. В предаването ще коментираме също приключи ли санирането на училището в село Мененкьово и колко са първокласниците през тази година. Наш събеседник ще бъде директорът на ОУ „Отец Паисий“ в селото Бисер Паров. Във втората част на предаването ще разговаряме със Севдалина Попова, директор на Историческия музей в Белово за културните и историческите забележителности в общината и възможностите за развитие на туризма.  \r\n \r\n Предаването „Белово – градът на трите планини” се излъчва всяка сряда по Радио „Фокус“ – Пазарджик, от 15.00 до 16.00 часа. Водещ на предаването е Ваня Николова. Телефоните за връзка със студиото са 0885 606692 и 034 420020.", "date": "2019.09.11", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/09/11/2697651/anadolu-agency-turtsiya-i-es-shte-prodalzhat-s-politicheskiya-dialog-na-sreshta-v-bryuksel.html", "text": "Турция и Европейският съюз ще проведат среща в Брюксел за продължаването на политическия диалог, предава  Anadolu Agency , като се позовава на информация на външното министерство в Анкара. \r\nСпоред изявлението, турска делегация, начело с заместник-министъра на външните работи на страната Фарук Каймакчи ще замине за Брюксел, за да се срещне с представители на ЕС. Европейската делегация от своя страна ще бъде оглавена от заместник генералният секретар по политическите въпроси на съюза Жан-Кристоф Белиар. \r\n„Развитието по приемането на Турция (в ЕС), финансовото сътрудничество,  либерализирането на визите, митниците, както и борбата с тероризма, въпросите по миграцията и сигурността ще бъдат обсъдени“, се казва още в изявлението. \r\n \r\n Превод и редакция : Теодор Пенев", "date": "2019.09.11", "title": "Anadolu Agency: Турция и ЕС ще продължат с политическия диалог на среща в Брюксел"}
{"url": "http://www.focus-news.net/news/2019/09/11/2697646/gazeta-express-kosovo-sasht-sa-protiv-razdelyaneto-na-kosovo-smyata-haradinay.html", "text": "Министър-председателят в оставка на Косово Рамуш Харадинай проведе пресконференция, след като откри паметник в чест на жертвите на атентата срещу Кулите близнаци на 11 септември  в САЩ,  пише косовският вестник  Gazeta Express . \r\nТой обърна внимание и на „сръбската пропаганда“ срещу Косово във връзка с усилията на Белград да бъде оттеглено признанието от страна на редица страни за суверенитета на Прищина. \r\n„Опитите на Сърбия да премахне международното признание за суверенитета на Косово продължават“, заяви Харадинай.  \r\nГоворейки за уволнението на Джон Болтън като съветник по националната сигурност на САЩ от президента Доналд Тръмп, който според медиите е поддръжник на идеята за разделяне на Косово, премиера заяви, че САЩ защитават Косово, а Болтън не подкрепя идеята за разделяне.  \r\n„За САЩ Косово е фронтова линия. Убеден съм, че САЩ ще бъде с Косово. Чухме много слухове. Никой в Америка не подкрепя разделянето на Косово, включително Болтън “, каза Харадинай.  \r\nТой повтори, че 100-процентовите мита върху сръбския внос, наложени от неговото правителство миналата година, ще бъдат отменени едва след като Сърбия признае суверенитета на Косово.  \r\n\"Митата ще бъдат отменени само след признаването\", каза Харадинай по време на пресконференция в Прищина. \r\n Превод и редакция : Теодор Пенев", "date": "2019.09.11", "title": "Gazeta Express (Косово): САЩ са против разделянето на Косово, смята Харадинай"}
{"url": "http://www.focus-news.net/news/2019/09/11/2697655/dobrich-obshtinata-podkrepya-kampaniyata-da-izchistim-balgariya-zaedno.html", "text": "Една полезна кампанията ще се проведе за девети път тази година – инициативата „Да изчистим България заедно“ на 14 септември. Идеята за избор на дата е продиктувана от желанието България да стане част от есенно почистване. Това съобщиха от пресцентъра на  Община град Добрич . \r\nДългосрочната цел на инициативата е да промени съзнанието и отношението на хората към местата, на които живеят, както и начина, по който се грижат за своите отпадъци. Стремежите са в посока обединяване усилията на всички, които искат България, Европа и светът да бъдат по-чисти. \r\nОсновен логистичен партньор е Министерството на околната среда и водите (МОСВ), чрез Предприятието за управление на дейности за опазване на околната среда, което подкрепя усилията на всички общински и областни администрации за участие в кампанията. И тази година дейностите по осигуряване на чували, ръкавици, транспорт и депониране на отпадъците ще бъдат обезпечени със средства от бюджета на МОСВ.  \r\n„Въпреки организираното Пролетно почистване от Община град Добрич и тази година няма да останем безучастни към кампанията „Да изчистим България заедно”. Ще оказваме съдействие на всички граждани, които желаят да почистят някое от замърсените места, определени от Община град Добрич, любимо свое място за отдих, пространствата около своите домове или пък детската площадка, на която се забавляват децата ни.  \r\nПрепоръчваме отпадъците да бъдат събрани в чували до контейнерите за битови отпадъци или на удобно място за извозване“, посочват от Общината. \r\nИзвозването на отпадъците ще се извършва след като гражданите и фирмите заявят предварително участието си и уточнят часа на почистване.  \r\nОбщината осигурява чували и ръкавици за всички регистрирани участници, които могат да бъдат получени след 14.00 часа на 12 септември 2019 г. в стая № 419 и № 420 в сградата на общинската администрация.", "date": "2019.09.11", "title": "Добрич: Общината подкрепя кампанията „Да изчистим България заедно”"}
{"url": "http://www.focus-news.net/news/2019/09/11/2697649/yambol-gradat-shte-otbelezhi-510-ata-godishnina-ot-postroyavaneto-na-bezistena-na-18-i-19-septemvri.html", "text": "С интригуващи събития Ямбол ще отбележи 510-ата годишнина от построяването на Безистена, сградата – символ на града. Петвековната масивна каменна постройка е с уникална за България архитектура и паметник на културата с национално значение. Това съобщиха от пресцентъра на  Община Ямбол . След като дълги години стоя затворена и неизползваема, от 2015 г. тя бе реновирана и претворена в съвременен културно-информационен център с впечатляващ интерактивен музей. От 2017 ямболският Безистен е в списъка на 100-те национални туристически обекта. \r\nПо повод годишнината от построяването на сградата и навършването на четири години от обновяването й, Община Ямбол и Общинско предприятие „Туризъм и култура“ канят жителите и гостите на града на събитията, посветени на честванията. \r\nНа 18 септември, сряда, от 18.00 часа ще бъде открита изложба „Безистенът – място за срещи“. Експозицията е на ловешкия художник Тихомир Витков. В живописните си платна той претворява загадъчни образи, които вижда вградени в камъните на уникалната сграда. \r\nНа 19 септември, четвъртък, когато се навършват четири години от откриването на обновения Безистен, празникът продължава с Ден на отворените врати, а в пространството около него на пл. „Освобождение“ ще бъде експонирана изложба „Щрихи от Ямбол“ с представяне на творби от летните дейности в Безистена. В 13.30 часа, в зрителната зала на ниво „Настояще“ ще бъде представена презентацията „Да отворим албума Безистена…“, посветена на 510 години от изграждането му. Историята на сградата, претъпяла през годините различни промени както в облика си, така и в предназначението си, ще разкаже Христина Женкова, уредник в Регионалния исторически музей. \r\nКулминацията на честванията е концертът на органовия клас на проф. Нева Кръстева от 18.00 часа. Програмата включва барокова, ренесансова и съвременна музика за органи и ансамбли – орган, виола да гамба, блокфлейта, глас. Специален гост - Красимира Султанова, концертмайстор на Камерен оркестър „Дианополис“. Билети за концерта могат да бъдат закупени предварително на място в Безистена. \r\nСъбитията от празничната програма са включени в Европейските дни на наследството, инициатива на Министерството на културата, като част от европейската инициатива на Съвета на Европа и на Европейската комисия.", "date": "2019.09.11", "title": "Ямбол: Градът ще отбележи 510-ата годишнина от построяването на Безистена на 18 и 19 септември"}
{"url": "http://www.focus-news.net/news/2019/09/11/2697650/sofiya-desetki-meditsinski-sestri-se-sabraha-na-natsionalen-protest-v-stolitsata.html", "text": "Десетки медицински сестри от цялата страна се събраха на национален протест в столицата, предаде репортер на  Агенция \"Фокус\" . Протестът се провежда пред Народното събрание. Протестиращите носят български трибагреници и трансперанти, на които пише \"Не на страха\". Сред исканията на недоволстващите са достойно заплащане и по-добри условия на труд.  В района е засилено полицейското присъствие. Движението на бул. \"Цар Освободител\"  се осъществява нормално.  \r\nДеница КИТАНОВА", "date": "2019.09.11", "title": "София: Десетки медицински сестри се събраха на национален протест в столицата"}
{"url": "http://www.focus-news.net/news/2019/09/11/2697654/api-okolo-500-000-lv-sa-predvideni-za-arheologichesko-prouchvane-na-antichno-selishte-po-traseto-na-avtomagistrala-hemus-v-rayona-na-s-gradishte-oblast-shumen.html", "text": "Агенция „Пътна инфраструктура“ (АПИ) стартира обществена поръчка за пълно археологическо проучване на открития обект в района на село Градище, по трасето на автомагистрала „Хемус“, в участъка от п. в. Белокопитово до п. в. Буховци. Това съобщиха от пресцентъра на  АПИ . \r\nПри първоначалното обследване на трасето е разкрит многослоен археологически обект. По време на предварителното му проучване се откриват селища от бронзовата, римската епоха и Средновековието. Най-многобройни са материалите от втората половина на IV в. и началото на V в. Сред находките присъстват керамика, монети, накити, инструменти, прешлени за вретено, тежести за стан и др. Разкрити са също ями вероятно от къснобронзовата епоха (II хил. пр. Хр.) и ранносредновековна землянка. \r\nПълното спасителното археологическо проучване на обекта трябва да продължи не повече от 65 календарни дни. Прогнозната стойност на поръчката е 500 хил. лв. без ДДС. \r\nПо трасето на автомагистрала „Хемус“ в 16-километровата отсечка - от п. в. Белокопитово до п. в. Буховци, за проучване и наблюдение по време на строителството са регистрирани 5 археологически обекта. Общата стойност за предварителното и пълното им археологическо проучване е около 1.2 млн. лв.", "date": "2019.09.11", "title": "АПИ: Около 500 000 лв. са предвидени за археологическо проучване на антично селище по трасето на автомагистрала „Хемус“ в района на с. Градище, област Шумен"}
{"url": "http://www.focus-news.net/news/2019/09/11/2697648/kardzhali-v-ramkite-na-sedmitsata-na-pozharnata-bezopasnost-vav-vsichki-rayonni-pozharni-sluzhbi-v-oblastta-se-provezhdat-sreshti-s-veteranite-pozharnikari.html", "text": "В рамките на Седмицата на пожарната безопасност във всички районни служби в област Кърджали през днешния ден се провеждат срещи с ветераните-пожарникари. Това съобщи на пресконференция по повод Седмицата на пожарната безопасност и празника на огнеборците комисар Сергей Заимов, директор на Регионалната дирекция „Пожарна безопасност и защита на населението“, предаде кореспондент на  Радио „Фокус“ . „Ние никога не забравяме нашите ветерани по време на седмицата на пожарната, така че - ще им отдадем заслуженото в 16 часа днес“, заяви той.  \r\nУтрешния ден е определен за ден на отворените врати във всички противопожарни служби на областта, а от 16.00 часа ще се проведе награждаване на отличените служители в залата на Областната администрация. \r\nНа 13 септември, от 09.30 часа ще бъдат поднесени цветя на паметника на загиналите служители на МВР. „От 10.00 часа в традиционно в пространствата между часовника на сградата на Регионалната дирекция на МВР и паметникът на Васил Левски ще има демонстрация на пожарна техника. Ще изкараме техника, която може би някои от вас не са виждали, но няма как и да я демонстрираме, защото примерно една хидромоторна помпа трябва да се покаже как действа на Водното огледало или на язовир „Кърджали“ при реални произшествия. Те са десет в цялата страна“, поясни комисар Заимов. Основно демонстрациите ще са свързани с пътнотранспортните произшествия, които ще бъдат по-разширени като мащаб и обхват.   \r\n„Тази година го правим съвместно с Центъра за спешна медицинска помощ-Кърджали. Те ще представят и новите линейки с уникална техника в една симулирана реална ситуация на място. И традиционно ще покажем автомеханична стълба, УТВ-та и АТВ-та. И в събота ще е последната наша изява във връзка със Седмицата на пожарната, от 10.00 часа в параклиса „Св. Пророк Илия“ водосвет за здраве ще отслужи отец Николай“, каза в заключение комисар Стоян Заимов.  \r\nДарина ДЕЕНИЧИНА", "date": "2019.09.11", "title": "Кърджали: В рамките на Седмицата на пожарната безопасност във всички районни пожарни служби в областта се провеждат срещи с ветераните-пожарникари"}
{"url": "http://www.focus-news.net/news/2019/09/11/2697652/veliko-tarnovo-trima-uchenitsi-ot-sportnoto-uchilishte-v-grada-sa-napadnati-s-buhalki-zaradi-momiche.html", "text": "Трима ученици от Спортното училище са нападнати с бухалки от други тийнейджъри около обяд на 10 септември в района на пазара в кв. „Бузлуджа” във Велико Търново. Това стана ясно на брифинг в Областна дирекция на МВР - Велико Търново, предаде репортер на  Радио „Фокус” - Велико Търново . Сигнал за случая е подаден на тел. 112 от свидетели. На място са изпратени линейка и  полицейски екип. И тримата младежи - двама деветокласници и седмокласник, са откарани за преглед в Центъра за спешна медицинска помощ. Едното момче е в по-тежко състояние и е хоспитализирано, а останалите са освободени за домашно лечение.  \r\n„Извършителите са задържани, те са 16-17 годишни. Касае се за любовна драма, за момичета, изяснено е. Всички са от Велико Търново. Има информация, че е използвана бухалка, но тепърва предстои събиране на доказателства”, каза директорът на Областната дирекция на МВР старши комисар Димитър Машов.", "date": "2019.09.11", "title": "Велико Търново: Трима ученици от Спортното училище в града са нападнати с бухалки заради момиче"}
{"url": "http://www.focus-news.net/news/2019/09/11/2697658/ombudsmanat-diana-kovacheva-sabira-institutsii-i-grazhdani-po-problemite-na-mrasniya-vazduh-na-12-septemvri.html", "text": "Омбудсманът Диана Ковачева организира среща с експерти и граждани, на която ще се търсят решения на проблемите със замърсяването на въздуха. Събитието ще се състои утре, 12 септември 2019 г., от 15.00 часа в институцията на омбудсмана – гр. София, ул. „Георг Вашингтон“ № 22. Това съобщиха от пресцентъра на  омбудсмана . \r\nВ дискусията са поканени да участват отговорните по проблема институции – Столичната община, министерствата на околната среда и водите, на транспорта, информационните технологии и съобщенията, на земеделието, храните и горите, на труда и социалната политика, на вътрешните работи, Национален институт по метеорология и хидрология, Държавна агенция за метрологичен и технически надзор, Химикотехнологичен и металургичен университет, неправителствени организации и заинтересовани граждани.", "date": "2019.09.11", "title": "Омбудсманът Диана Ковачева събира институции и граждани по проблемите на мръсния въздух на 12 септември"}
{"url": "http://www.focus-news.net/news/2019/09/11/2697657/pazardzhik-vazstanoveno-e-dvizhenieto-po-pat-ii-84-pazardzhik-velingrad-v-rayona-na-kostandovo.html", "text": "Възстановено е движението по път II-84 Пазарджик – Велинград в района на Костандово. Това съобщиха от пресцентъра на  Агенция „Пътна инфраструктура“ .", "date": "2019.09.11", "title": "Пазарджик: Възстановено е движението по път II-84 Пазарджик – Велинград в района на Костандово"}
{"url": "http://www.focus-news.net/news/2019/09/11/2697660/dvustrannite-otnosheniya-mezhdu-balgariya-i-gartsiya-sa-na-strategichesko-nivo-obzor.html", "text": "Вицепремиерът и министър на външните работи Екатерина Захариева  се срещне с  министъра на външните работи на Република Гърция Николаос Дендиас  в МВнР. На брифинг българският външен министър коментира, че двустранните отношения между България и Гърция са на стратегическо ниво. Захариева заяви, че отношенията между двете страни са пример за това как нашия регион може да бъде близко стратегическо, приятелско сътрудничество изпълнено с доверие. За това как многогодишната тежка история може да се превърне в близко приятелство. По думите й, двете държави споделят близки позиции и на европейско ниво. Общите позиции на двете страни са свързани с бюджета за следващата година. Тя допълни, че и двете държави подкрепят развитието на политиката и по отношение на миграцията като се търси общо и трайно решение, като и двете страни споделят отговорност в защита на външните граждани. Общи са позициите и по отношение на европейската перспектива по отношение на Западните Балкани. Българският външен министър посочи, че нашата страна няма да забрави подкрепата на Гърция по пътя към присъединяването ни в Европейския съюз. Тя допълни, че през 2003 г. е била първата среща организирана в Солун, която е дала тласък и помогнала на България да бъде член на Европейския съюз от 2007 г. Захариева коментира, че целите на страната ни са да помогне на съседни държави от Западните Балкани да станат членове в Европейския съюз, тогава, когато са готови. Тя коментира, че през 2020 година се отбелязват 140 години двустранни отношения на двете държавите. По този повод външното ни министерство иска да направи дни на Гърция в България, като се надява и на обратна връзка – дни на България в Гърция. Външният министър коментира, че търговията между двете държави расте всяка година, за миналата година е регистриран 3,3 млрд. стокообмен евро. Тя допълни, че гръцките туристи са на второ място по брой туристи в България. И също така българските туристи всяка година се увеличават в Гърция. Обсъждaн бе и въпросът за енергетиката, изключително важният проект за газовата промишленост на България и Гърция.  \r\nГръцкият външен министър Николаос Дендиас коментира, че България и Гърция работят за регионалната стабилност и развитието. По думите му двете държави няма да пожалят усилия, за да помогнат на нашите съседи по техния европейски път. И двете държави искат да продължат сътрудничеството, както в двустранно, така и на регионално равнище, добави Николаос Дендиас. Според гръцкият външен министър отбелязването на 140 години от дипломатическите отношения между двете страни това е много хубава възможност да се поставят основите за още по-взаимно изгодно сътрудничество. \"Както и г-жа Захариева спомена, следващата година отбелязването на 140 години от дипломатическите отношения между двете страни това е много хубава възможност да се поставят основите за още по-взаимно изгодно сътрудничество\", обясни още гръцкият външен министър. Дендиас добави, че гърците са един от най-големите инвеститори в България и винаги насърчават гръцките инвеститори да идват тук, да инвестират. Същевременно от гръцка страна приканват потенциални български инвеститори в съседката ни. Николаос Дендиас заяви,че заедно българскят външен министър Екатерина Захариева са обсъдили и обменили възгледи по различни двустранни и регионални въпроси. Част от въпросите са свързани с многостранните схеми, в които двете държави участват. В този контекст Гърция е готова да бъде домакин на следващата четиристранна среща. Той коментира, че заедно с българския си колега са разгледали предизвикателствата пред Европейския съюз в последно време. Проблемите включват енергийни въпроси, като въпроси и двете правителства искат да сключат междуправителствено споразумение между България и Гърция. Гръцкият външен министър заяви подкрепата си към страната ни за влизането ни Шенген. По думите му Гърция е стълб на стабилност и сътрудничество на Балканите и винаги подкрепя политиката за разширяване на Европейския съюз и насърчава европейската перспектива за държавите от Западните Балкани, при условие, че отговарят на условията и критериите. В този контекст е отделено голямо внимание на спазването на Преспанското споразумение по отношение на Северна Македония. Николаос Дендиас обясни, че въпреки ясните послания на Европейския съюз към международната общност Турция продължава да нарушава международното право с това, че извършва незаконни дейности в териториалните води и в Република Кипър, която е член на Европейския съюз. Гръцкият външен министър благодари на колегата си от българска страна за топлото гостоприемство и заяви, че очаква в скоро време да отвърне на тази покана.  \r\nВиолета СИМЕОНОВА", "date": "2019.09.11", "title": "Двустранните отношения между България и Гърция са на стратегическо ниво (ОБЗОР)"}
{"url": "http://www.focus-news.net/news/2019/09/11/2697653/pernik-zasedanie-na-oblastnata-komisiya-po-bezopasnost-na-dvizhenieto-shte-se-provede-v-oblastnata-administratsiya-na-12-septemvri.html", "text": "Заседание на Областната комисия по безопасност на движението ще се проведе от 14.00 ч. на 12 септември в зала „Струма” на Областна администрация – Перник. Това съобщиха от пресцентъра на  Областната администрация .  \r\nОчаква се в заседанието да вземе участие Малина Крумова – председател на Държавна агенция „Безопасност на движението по пътищата”.", "date": "2019.09.11", "title": "Перник: Заседание на Областната комисия по безопасност на движението ще се проведе в Областната администрация на 12 септември"}
{"url": "http://www.focus-news.net/news/2019/09/11/2697659/sport-angliya-pobedi-kosovo-s-53-v-mach-ot-grupa-a-ot-kvalifikatsiite-za-evro-2020-v-koyato-se-namira-i-balgariya.html", "text": "Косово поведе в самото начало на мача с гол на Бернард Бериша, но Англия стигна до обрат, като до края на полувремето голове отбелязаха Рахим Стърлинг, Хари Кейн и Джадон Санчо, който се разписа на два пъти.  \r\nПрез второто полувреме Бериша отново вкара, а крайният резултат оформи Ведат Мурики от дузпа.  \r\n \r\n \r\n Превод и редакция : Теодор Пенев", "date": "2019.09.11", "title": "Спорт: Англия победи Косово с 5:3 в мач от група „А“ от квалификациите за Евро 2020, в която се намира и България."}
{"url": "http://www.focus-news.net/news/2019/09/11/2697656/ria-novosti-rusiya-ne-smyata-che-zhalbite-na-ukrayna-za-krim-kam-espch-imat-pravno-osnovanie.html", "text": "В жалбата на Украйна за Крим към Европейския съд по правата на човека (ЕСПЧ) няма никакво правно съдържание, а този съд не е предназначен да разглежда политически оплаквания, заяви представителят на Руската федерация в ЕСПЧ, заместник-министърът на правосъдието на Русия Михаил Галперин, цитиран от  РИА Новости . \r\nПо рано съда проведе изслушвания по жалбата на Украйна срещу Русия за предполагаеми нарушения на правата на човека в Крим през 2014 г. \r\nИзказвайки се в съдебното заседание, Галперин заяви, че жалбата на Киев срещу Москва за Крим е политическа. По време на срещата руската страна също многократно подчерта, че въпросът за референдума в Крим няма нищо общо с разглеждания въпрос. \r\n„Смятаме, че съдът не е предназначен да разглежда политически оплаквания, тоест няма юридическо съдържание в тази подадена жалба\", каза още Галперин. \r\n\"Това, което Украйна иска, е признаване на руското \"анексиране“ или \"окупация\". Очевидно всичко това е извън компетентността на този съд, който трябва да защитава правата на човека.“, казва още той. \r\nСпоред него в аргументите на Киев е отделено малко място за защитата на правата на човека, а са застъпени по-скоро общите политически съображения за това как Крим е станал част от Руската федерация . \r\nТой добави, че „днес съдиите имат много трудна задача, защото изобщо не е очевидно, че това оплакване е приемливо“. \r\n \r\n Превод и редакция : Теодор Пенев", "date": "2019.09.11", "title": "РИА Новости: Русия не смята, че жалбите на Украйна за Крим към ЕСПЧ имат правно основание"}
{"url": "http://www.focus-news.net/news/2019/09/11/2697662/s-kvorum-ot-144-delegati-zapochna-petoto-zasedanie-na-13-ata-konferentsiya-na-sofiyskata-gradska-organizatsiya.html", "text": "С кворм от  144  делегати започна петото заседание на 13-ата конференция на Софийската градска организация, предаде репортер на  Агенция „Фокус“ . Конференцията бе открита от лидера на БСП – София Калоян Паргов. На заседанието присъства и лидерът на БСП Корнелия Нинова. В началото на заседанието прозвучаха химнът на България, този на ЕС и на Интернационала. Конференцията трябва да избере ръководство и помощни органи и да приеме и утвърди своя дневен ред.  Основни точки от дневния ред на конференцията са утвърждаване на кандидат-кмет на София и водач на листата за общински съветници. Като предложение към дневния ред бе постъпил проект на решение за приемане на декларация във връзка с шпионския скандал.  \r\nДеница КИТАНОВА", "date": "2019.09.11", "title": "С кворум от  144 делегати започна петото заседание на 13-ата конференция на Софийската градска организация"}
{"url": "http://www.focus-news.net/news/2019/09/11/2697666/the-jerusalem-post-iran-osadi-planat-na-sasht-i-izrael-za-yadrenata-programa-na-teheran.html", "text": "Иран осъди „планът на САЩ и Израел“ да подложат на натиск наблюдателите на ООН на ядрената програма на Техеран, след като „Международна агенция за атомна енергия“ (МААЕ) призова за сътрудничество с Техеран, пише  The Jerusalem Post . \r\nАгенцията има правомощията да наблюдава и разследва ядрената програма на Иран според споразуменията от 2015 г.  \r\nСпоред дипломати, агенцията ще поиска от Техеран обяснение за откритите следи от Уран на място в Иран, което според премиера на Израел Бенямин Нетаняху е „секретен ядрен склад“. \r\n„Два дни преди заседанието на агенцията, ставаме свидетели на план между САЩ и Израел, с помощта на верните им медии“, заяви посланникът на Техеран в МААЕ Казим Гарибабади. \r\nТой подчерта като довод изявлението на бившият Съветник по националната сигурност Джон Болтън, че Иран „може да прикрива ядрени материали или действия“. \r\nНетаняху, който също се противопоставя на ядрената сделка на Иран със запада от 2015 г., заяви, че Техеран е разработвал ядрено оръжие и в друга база, която вече е унищожил. \r\n„Забележките на Джон Болтън, както и медийната кампания на две новинарски агенции и сцените на израелският министър председател всички показват, че общ проект (между САЩ и Израел) се подготвя“, заяви Гарибабади.  \r\nТой не уточни за кои новинарски агенции става дума.  \r\nНа въпроса дали наистина са открити следи от радиоактивни материали и защо МААЕ настоява за по-добро сътрудничество с иранските власти, Гарибабади заяви, че тези въпроси са конфиденциални и, че Иран сътрудничи на агенцията активно. \r\n Превод и редакция : Теодор Пенев", "date": "2019.09.11", "title": "The Jerusalem Post: Иран осъди „планът на САЩ и Израел“ за ядрената програма на Техеран"}
{"url": "http://www.focus-news.net/news/2019/09/11/2697669/ria-novosti-moldova-nyama-da-prerazgleda-vanshnata-si-politika-zayavi-vanshniyat-ministar-na-stranata.html", "text": "Молдова няма да преразгледа установените принципи на своята външна политика, заяви молдовският външен министър Николай Попеску, цитиран от  РИА Новости . \r\n\"Опитваме се да координираме нашите външнополитически предпочитания. Имаме няколко принципа в основата на настоящото партньорство в парламента. Един от най-важните от тях е Молдова да не ревизира принципите на външната си политика\", каза Попеску по време на среща с ръководителя на комитета по международните въпроси при Съвета на Руската федерация Константин Косачев. \r\n„Основата на външната ни политика и основата на отношенията ни с Руската федерация е, че ще продължим да настояваме за необходимостта от изтегляне на руските войски и оръжия от Приднестровието“, заяви ръководителят на молдовското външно министерство. \r\nТой добави, че посланието и програмата на Молдова в отношенията с Руската федерация са насочени към нормализиране на отношенията между двете страни. Според него обаче, рамките към които почти всички правителства на Молдова са се придържали в последните 30 години остават. \r\nВ Приднестровието, територия отделила се от Молдова, е разположен руски мироопазващ контингент. Основните задачи му задачи са мироопазваща мисия и охрана на складове с боеприпаси. \r\n \r\n Превод и редакция : Теодор Пенев", "date": "2019.09.11", "title": "РИА Новости: Молдова няма да преразгледа външната си политика, заяви външният министър на страната"}
{"url": "http://www.focus-news.net/news/2019/09/11/2697665/vitsepremierat-ekaterina-zaharieva-shte-prieme-premiera-na-provintsiya-dolna-avstriya-yohanna-mikl-laytner-na-12-septemvri.html", "text": "Вицепремиерът и министър на външните работи Екатерина Захариева ще приеме министър-председателя на провинция Долна Австрия Йоханна Микл-Лайтнер в МВнР на 12 септември 2019 г. Това съобщиха от пресцентъра на  Министерството на външните работи  (МВнР). \r\nСрещата на Екатерина Захариева с Йоханна Микл-Лайтнер ще се състои в 15.00 ч. След нея са предвидени изявления пред медиите.   \r\nПровинция Долна Австрия със столица Санкт Пьолтен е с население от 1.6 млн. души и е втора по населеност след Виена. Над 20 компании от провинцията развиват дейност в България – в областта на енергетиката, строителството, търговията, хранително-вкусовата промишленост. За 2018 г. размерът на износа на стоки от Долна Австрия за България възлиза на 127 млн. евро, а вносът -  на 75 млн. евро.", "date": "2019.09.11", "title": "Вицепремиерът Екатерина Захариева ще приеме премиера на провинция Долна Австрия Йоханна Микл-Лайтнер на 12 септември"}
{"url": "http://www.focus-news.net/news/2019/09/11/2697663/the-guardian-shotlandskiyat-sad-pretseni-che-reshenieto-na-boris-dzhonsan-da-prekrati-zasedaniyata-na-parlamenta-e-nezakonno.html", "text": "Шотландския съд обяви, че решението на министър-председателя на Великобритания Борис Джонсън да прекрати временно заседанията на парламента на страната, с наближаващата дата за Брекзит, е незаконно, пише вестник  The Guardian . \r\nСъдиите отмениха предишно решение на съда в Шотландия, според което местните съдилища нямат юрисдикцията да се месят в решението на британския премиер.  \r\nАдвокати на 75 опозиционни депутати заявиха, че решението на Джонсън да спре временно заседанията на парламента е нелегално и е в нарушение на конституцията, тъй като е насочено срещу дебатите по отношение на Брекзит. \r\nСъда все пак не успя да издейства наредба или указ, който да принуди правителството на Обединеното кралсво да свика отново парламента, което постави под съмнение въпроса дали то ще бъде достатъчно да върне депутатите обратно в Камарата на общините. \r\nШотландският съд изнесе и официално изявление, което твърди, че решението на Джонсън  е незаконно и недействително, но все пак добави, че съдиите отлагат окончателно решение за сезиране на върховния съд на Великобритания, който ще проведе тридневно заседание следващата седмица. \r\nВъв връзка с това, правителството на страната ще се обърне към Върховния съд, който по-рано отреди, че решението на британския премиер за суспендиране на парламента е законно.  \r\nТримата шотландски съдии заявиха, че решението на Джонсън е нелегално, защото „целта му е да пречи на парламента“ и неговата дейност е „централен стълб за принципите на доброто управление, заложени в конституцията“. \r\n„Нашето разбиране е, че освен ако върховният съд не се произнесе, парламентът трябва да продължи да заседава“, заяви адвокатът Джолиън Моъм. \r\n„Радвам се, че моето разбиране за функционирането на нашата демокрация, което е, че парламента трябва да изпълнява своята важна конституционна роля, беше потвърдено от най-високия шотландски съд“, добави той. \r\n„Това е особено важен принцип. Премиерът не трябва да третира парламента като пречка“, продължи Моъм. \r\n \r\n \r\n Превод и редакция : Теодор Пенев", "date": "2019.09.11", "title": "The Guardian: Шотландският съд прецени, че решението на Борис Джонсън да прекрати заседанията на парламента е незаконно"}
{"url": "http://www.focus-news.net/news/2019/09/11/2697670/prezidentat-rumen-radev-semeystvoto-e-nay-dobrata-i-nezamenima-sreda-za-otglezhdane-i-vazpitavane-na-detsata.html", "text": "Семейството е най-добрата и незаменима среда за отглеждане и възпитаване на децата. Това заяви президентът Румен Радев на среща на „Дондуков“ 2 с представителя на УНИЦЕФ за България д-р Джейн Муита, съобщиха от  прессекретариата на държавния глава . Двамата бяха единодушни, че усилията на институциите следва да се фокусират върху оказването на подкрепа за родителите, подобряване на социалната среда, повишаване на доходите и подобряване достъпа до здравеопазване и образование.  \r\nДецата са нашето бъдеще и България трябва да пристъпи към преодоляване на демографската криза, като насърчи отговорното родителство, отглеждане на децата в семейството и намаляване броя на изоставянията, посочи още Румен Радев. Държавният глава определи като предизвикателство за България и високия процент на деца, застрашени от бедност и необхванати от образователната система, което налага извеждането на тези проблеми като приоритет на държавната политика.  \r\nД-р Джейн Муита подчерта приноса на България в рамките на УНИЦЕФ за прилагане на политиките на международната организация, насочени към развитието на децата и ефективното спазване на техните права. Тя призова за още по-активни действия и диалог с младите хора у нас, на които предстои да станат родители. Въпреки демографската криза, страната ни е сред европейските държави с най-висок процент на млади родители, много от които са без образование и остават изолирани от програмите за образование, обучение и придобиване на професионални умения. Джейн Муита отбеляза и значението на усилията за пълноценна образователна интеграция и социализацията на децата с увреждания.    \r\nОбща бе оценката, че България е постигнала съществен напредък в деинституционализацията и връщането на децата в семейна среда – от началото на този процес досега десет пъти е намалял броят на деца, отглеждани в специализирани институции, като се очаква той да приключи предсрочно през следващата година.   \r\nПо време на срещата Румен Радев посочи и приноса на двете инициативи на президентската институция – „Българската Коледа“ и „Подкрепи една мечта“ за оказване на подкрепа за лечението на болни деца в България и за социалната интеграция на деца и младежи, лишени от родителска грижа.      \r\nДържавният глава подчерта, че при предстоящото си участие в 74-ата сесия на Общото събрание на ООН в Ню Йорк ще отбележи значението на международната мисия на УНИЦЕФ, както и необходимостта от по-активна подкрепа за работата на институциите, които работят за подобряването на социалната среда за децата.", "date": "2019.09.11", "title": "Президентът Румен Радев: Семейството е най-добрата и незаменима среда за отглеждане и възпитаване на децата"}
{"url": "http://www.focus-news.net/news/2019/09/11/2697671/sport-frantsiya-pobedi-otbora-na-andora-s-30-v-mach-ot-grupa-h-ot-kvalifikatsiite-za-evro-2020.html", "text": "Футбол: Франция победи отбора на Андора с 3:0 като домакин в мач от група „H” oт квалификациите за Евро 2020. \r\nГоловете за домакините отбелязаха Кингсли Коман в 18-ата, Клеман Лангле в 52-ата минута и Уисам Бен Йедер в самия край на мача. По този начин Франция остава на втора позиция в класирането в групата с 15 точки, колкото има и лидерът Турция. Андора е на последно място без победа и без отбелязан гол в изиграните шест мача в групата. \r\n \r\n Превод и редакция : Теодор Пенев", "date": "2019.09.11", "title": "Спорт: Франция победи отбора на Андора с 3:0 в мач от група „H” oт квалификациите за Евро 2020"}
{"url": "http://www.focus-news.net/news/2019/09/11/2697664/slava-sokolova-obshtina-kyustendil-praznikat-na-plodorodieto-e-sred-osnovnite-aktsenti-v-kulturniya-ni-kalendar-za-mesets-septemvri.html", "text": "Празникът на плодородието е сред основните акценти в културния ни календар за месец септември. Това каза пред  Радио „Фокус” – Кюстендил  Слава Соколова, експерт към отдел „Култура и духовно развитие” в Община Кюстендил. Събитието ще започне на 27 септември от 18.00 часа с фолклорния фестивал „На мегдана”.  \r\n„На 28 септември от 11.00 часа, всичко ще се случва на площад „Велбъжд”, ще има  изложение на художествено аранжирани маси,  изложение на занаятчии и земеделски производители. Предвидени са открити тренировки в спортни зони, арт-ателиета и работилници за деца, а от 11.30 часа ще започне карнавал на плодородието с участието на деца от детските градини. В 12.00 часа е официалното откриване на Празника на плодородието”, каза Слава Соколова. Програмата предвижда представяне на сортове ябълки от Институт по земеделие – Кюстендил, както и конкурс „Плодородието в Кюстендилския край” и демонстрация с участието на кулинарни експерти. От 14.00 часа ще има празнична програма, а в 16.30 часа ще бъдат обявени резултатите от конкурса „Плодородието в Кюстендилския край”. За 20.00 часа е предвиден голям концерт.  \r\nПразникът продължава и на 29 септември. От 11.00 часа – изложение на занаятчии и земеделски производители, състезателни игри с плодове и зеленчуци, които ще бъдат индивидуални и отборни надпревари. „Ще имаме отново открити тренировки в спортни зони. През целия период на празника ще тече и младежкият пленер „Творческо плодородие”, каза Слава Соколова. \r\nВенцеслав ИЛЧЕВ", "date": "2019.09.11", "title": "Слава Соколова, Община Кюстендил: Празникът на плодородието е сред основните акценти в културния ни календар за месец септември"}
{"url": "http://www.focus-news.net/news/2019/09/11/2697675/stara-zagora-shte-bade-napravena-simvolichna-parva-kopka-za-tsyalostnoto-obnovyavane-na-zooparka-v-grada.html", "text": "Символична първа копка за цялостното обновяване на Зоопарка в Стара Загора ще бъде направена от 12.00 часа на 21 септември (събота) на входа на зоологическата градина. Това съобщиха от пресцентъра на  Общината . \r\nОбщина Стара Загора получи одобрението на „Фонд за устойчиви градове“ (ФУГ) за реализация на проект „Реконструкция на Зоопарк Стара Загора“. Договорът, който бе подписан, е за близо 4.2 млн. лева. Целта е да бъде подобрена изцяло средата в едно от любимите места за отмора и разходка на старозагорците и гостите на града. Зоопаркът ще бъде по-атрактивен и ще предоставя възможности и за образователни дейности.", "date": "2019.09.11", "title": "Стара Загора: Ще бъде направена символична първа копка за цялостното обновяване на Зоопарка в града"}
{"url": "http://www.focus-news.net/news/2019/09/11/2697667/kaloyan-pargov-bsp-za-poreden-pat-vlizame-v-bitka-s-nashiya-dalgogodishen-oponent-gerb-no-tozi-pat-e-razlichno-zashtoto-sme-blizo-do-pobedata.html", "text": "За пореден път влизаме в битка с нашия дългогодишен опонент ГЕРБ, но този път е различно, защото сме близо до победата. Това каза лидерът на Градския съвет на БСП – София Калоян Паргов в дколада си по актуалната политическа обстановка и предстоящите задачи на Софийската градска организация на БСП за „Местни избори“ – 2019 пред Софийската градска конференция, предаде репортер на  Агенция „Фокус“ . \"Уважаеми другарки и другари, делегати на заседанието на 13-ата конференция на Софийската градска организация на БСП. Уважаеми гости и журналисти, в навечерието сме на местните избори отново. За пореден път влизаме в битка с нашия дългогодишен опонент -ПП ГЕРБ. Този път е различно. Този път сме лизо до онова, което във времето назад бихме определили - като чудо- победата\", заяви Паргов.  \r\nДеница КИТАНОВА", "date": "2019.09.11", "title": "Калоян Паргов, БСП: За пореден път влизаме в битка с нашия дългогодишен опонент ГЕРБ, но този път е различно, защото сме близо до победата"}
{"url": "http://www.focus-news.net/news/2019/09/11/2697677/prezidentat-rumen-radev-otnosheniyata-mezhdu-balgariya-i-gartsiya-sa-dokazatelstvo-che-na-balkanite-mozhe-da-se-gradi-strategichesko-partnyorstvo.html", "text": "Отношенията между България и Гърция са доказателство, че на Балканите може да се гради стратегическо партньорство. Това каза президентът Румен Радев във встъпителното си слово преди срещата си с гръцкия външен министър Николаос Дендиас, предаде репортер на  Агенция „Фокус“ . Президентът с удоволствие приветства с добре дошъл министъра на външните работи на Гърция. „Той е наш приятел, съюзник и партньор. В дух на взаимно доверие може да се изграждат силни икономически, политически и културни връзки между държавите. Това е голямо достижение на нашите два народа, с което можем да се гордеем, защото е част от европейската култура на просперитет. Изминалата година е доказателство, че взаимоотношенията се развиват във възходяща линия във всички полета на взаимен интерес. Расте не само икономическият обмен, а и културното сътрудничество и духовните връзки между нашите два народа. Силно се надявам, че ще предоставим необходимите условия не само за развитие на енергийната и транспортна сигурност, но и на възможността на хората да комуникират по-лесно. Това означава нови ГКПП и разширяването на такива“, каза още президентът Радев. В заключение той добави, че очаква визитата на гръцкия външен министър да бъде изключително положителна.  \r\nТеодора ПАВЛОВА", "date": "2019.09.11", "title": "Президентът Румен Радев: Отношенията между България и Гърция са доказателство, че на Балканите може да се гради стратегическо партньорство"}
{"url": "http://www.focus-news.net/news/2019/09/11/2697674/afp-estoniya-e-osadila-ruski-grazhdanin-za-shpionazh.html", "text": "Руски гражданин е осъден на пет години затвор за шпионаж, част от поредицата подобни обвинения от страна на балтийските държави към Русия, предава  AFP . \r\nТой е бил задържан по-рано през годината и обвинен в шпионаж.  \r\nРайонният съд в Талин е обявил, че гражданинът е виновен и той е бил осъден на глоба от 1300 евро и пет години затвор.  \r\nКонтраразузнавателната служба на Естония отказа да коментира случая, като заяви, че все още разследва свързани с делото случаи. \r\n \r\n Превод и редакция : Теодор Пенев", "date": "2019.09.11", "title": "AFP: Естония е осъдила руски гражданин за шпионаж"}
{"url": "http://www.focus-news.net/news/2019/09/11/2697673/kardzhali-direktsiya-pozharna-bezopasnost-i-zashtita-na-naselenieto-e-provela-savmestno-s-bchk-obuchenie-za-deystviya-pri-navodneniya-na-2531-detsa-ot-3-do-12-klas-ot-uchilishtata-v-oblastta.html", "text": "Дирекция „Пожарна безопасност и защита на населението“ е провела обучение на 2531 деца от 3 до 12 клас за действия при наводнения по проект съвместно с Главна дирекция „Пожарна безопасност и защита на населението“ и косорциум Дюкон-БЧК под надслов „Повишаване готовността на населението за реакция при наводнения“ в област Кърджали. Това съобщи на пресконференция по повод Седмицата на пожарната безопасност и празника на огнеборците комисар Сергей Заимов, директор на Регионална дирекция „Пожарна безопасност и защита на населението“ (РДПБЗН)-Кърджали, предаде кореспондент на  Радио „Фокус“ . Проектът е започнал миналата година и ще продължи 5 години. На територията на областта 18 ръководни служители от офицерския състав на РДПБЗН-Кърджали участват в този мащабен национален проект и по график периодично отиват и обучават в базите в Панагюрище и Пазарджик деца от други области за спасяване с лодки, пояси и др.   \r\nПриоритет в работата на дирекцията, както винаги, е била работата с подрастващите, които са организирани в 29 младежки противопожарни отряди „Млад огнеборец” с 321 ученика. В проведените ученически състезания за защита при бедствия, пожари и извънредни ситуации са били комплектовани 35 отбора със 153 ученици и 35 учители. Областният победител в ученическите състезания отборът на училището в Жълтуша за втора поредна година е заел второ място в националните ученически състезания. В конкурса за рисунка „С очите си видях бедата”  са участвали 308 деца от областта, като 25 творби са отличени в областния конкурс. Във връзка със 70-годишнината от създаването на НАТО и 15-годишното участие на България в него, беше организиран конкурс за детска рисунка на тема „Ние сме в НАТО и помагаме при бедствия и пожари, като имаме класирана рисунка на 3-то място на дете от село Бенковски.  \r\nДарина ДЕЕНИЧИНА", "date": "2019.09.11", "title": "Кърджали: Дирекция „Пожарна безопасност и защита на населението“ е провела съвместно с БЧК обучение за действия при наводнения на 2531 деца от 3 до 12 клас от училищата в областта"}
{"url": "http://www.focus-news.net/news/2019/09/11/2697678/anadolu-agency-obeshtanieto-na-netanyahu-da-aneksira-vsichki-izraelski-poseleniya-na-zapadniya-bryag-e-nepriemlivo-smyata-turtsiya.html", "text": "Обещанието на изралеския министър-председател на анексира всички израелски поселения на Западния бряг и по долината на река Йордан е нелегитимно и никога няма да бъде приемливо, заяви турското външно министерство, предава  Anadolu Agency . \r\nВ изявлението си министерството призовава международната общност да се противопостави срещу нарушенията на Израел на фундаментални точки от международното право. \r\nТурция ще продължи да защитава палестинците и да ги подкрепя в борбата им за независимост, се казва още в изявлението. \r\nНетаняху обяви по-рано, че ще наложи израелски суверенитет над долината на река Йордан и други поселища в Западния бряг, ако спечели идните избори в страната.  \r\nТел Авив твърди, че региона е жизнено важен за сигурността на страната и продължава да отказва всякакви отстъпки към палестинците във връзка с него. \r\nСпоред международното право Западният бряг и Източен Ерусалим са „окупирани територии“ и всякакви строителства на израелски селища там се считат за незаконни. \r\n \r\n Превод и редакция : Теодор Пенев", "date": "2019.09.11", "title": "Anadolu Agency: Обещанието на Нетаняху да анексира всички израелски поселения на Западния бряг е неприемливо, смята Турция"}
{"url": "http://www.focus-news.net/news/2019/09/11/2697672/kaloyan-pargov-bsp-edinstvenata-vazmozhnost-da-nanesem-sakrushitelniya-udar-na-gerb-e-kandidaturata-na-maya-manolova.html", "text": "Единствената възможност да нанесем съкрушителния удар на ГЕРБ е кандидатурата на Мая Манолова. Това каза лидерът на Градския съвет на БСП – София Калоян Паргов в дколада си по актуалната политическа обстановка и предстоящите задачи на Софийската градска организация на БСП за „Местни избори“ – 2019 пред Софийската градска конференция, предаде репортер на  Агенция „Фокус“ . Той отчете, че най-близко БСП - София е била до кметското място с непартиен кандидат. \"Пробив не може да се направи с партийна кандидатура поне на този етап\", допълни Паргов. \"Трябва ни кандидатура с широка подкрепа, а не тяснопартийна\",  посочи Паргов. \"Няма защо да се заблуждаваме, че кампанията ще бъде честна. Няма защо да се заблуждаваме, че тази кампания ще ес води с почтени средства. Обратно стана ясно, че ще бъде изключително мръсна, безкруполна и дори брутална. Бе направено всичко, което може да ни постави в неравностойна позиция\", каза още Паргов. Той даде пример с промените в ИК, орязаната държавна субисидия. \"Тактиката на опонента ни е да използва всички средства, за да ни спре по пътя, по който сме поели. Ще ползва лични компромати, както няма да пести познатите подходи за злепоставяне на опонентите.  \r\nДеница КИТАНОВА", "date": "2019.09.11", "title": "Калоян Паргов, БСП: Единствената възможност да нанесем съкрушителния удар на ГЕРБ е кандидатурата на Мая Манолова"}
{"url": "http://www.focus-news.net/news/2019/09/11/2697681/afp-v-denya-na-atentatite-ot-11-septemvri-tramp-se-zareche-da-udari-talibanite-po-silno-ot-vsyakoga.html", "text": "Президентът на САЩ Доналд Тръмп предупреди, че това, което той нарече американски щурм срещу талибаните в Афганистан без прецедент, ще продължи, само пет дни след като той отмени мирните преговори с групировката, предава  AFP . \r\nНа церемония по случай 18-ата годишнина от атентатите над кулите близнаци на 11 септември 2001 г., президентът заяви, че „през последните четири дни“ американските военнослужещи са „ударили врага по-силно от всеки друг удар, който той е понесъл и ще продължат да го правят“. \r\nТръмп добави, че е наредил да започнат щурмове срещу талибаните, след като отмени тайните преговори с техни представители по-рано, като реакция на бомбения атентат в Кабул, при който загина и един американски военнослужещ. \r\n \r\n \r\n Превод и редакция : Теодор Пенев", "date": "2019.09.11", "title": "AFP: В деня на атентатите от 11 септември, Тръмп се зарече да удари талибаните „по-силно от всякога“"}
{"url": "http://www.focus-news.net/news/2019/09/11/2697679/kmetat-na-kazanlak-galina-stoyanova-s-polovin-milion-leva-ot-investitsionnata-programa-za-2019-g-na-obshtinata-sa-izvarsheni-remontni-deynosti-v-uchebni-i-detski-zavedeniya-prez-lyatoto.html", "text": "Казанлък. През летните месеци със средства в размер на близо половин милион лева от Инвестиционната програма за 2019 година на Община Казанлък са извършени ремонтни дейности в учебни и детски заведения, каза за  Радио „Фокус”  кметът Галина Стоянова. Тя поясни, че общината ще посрещне новата учебна година с реновирани и красиви училища. „Вече няма училище в града и по – големите населени места, където да не сме се намесили с реконструкции.”, заяви Стоянова. \r\nС 215 хиляди 983 лева са извършени ремонтни дейности по покрива и фасадата на детска градина „Славейче”. Подменена е част от дограмата и е направена изолация. В детска ясла „Пролет” и детска градина „Юрий Гагарин” са извършени дейности по облагородяване на детските площадки в рамките на 96 хиляди 52 лева. Извършен е и ремонт на отоплителната инсталация в Детския комплекс, като са подменени тръбната мрежа и горивната база в сградата, прокарана е и газификация. Общата стойност на дейностите е 49 хиляди 856 лева. Основно е ремонтирана оградата на Природо – математическа гимназия „Никола Обрешков“ на обща стойност 16 хиляди 229 лева. Със средства в размер на 120 хиляди лева е направен ремонт на санитарните възли, както и на физкултурния салон, който се ползва от учениците на гимназията и от учениците на Основно училище „Мати Болгария”.  \r\n„Образованието е водещ приоритет за Община Казанлък и Общината се стреми да запази и обнови всички детски и учебни заведения, включително по малките населени места. Целенасочено се инвестира в подобряване на материалната им база”, каза Галина Стоянова и припомни, че през 2018 година по проект „Обновяване на образователната инфраструктура в Община Казанлък“ е извършен цялостен ремонт на пет училища и три детски градини в населени места, обновено е и най-голямото учебно заведение в Казанлък Средно училище „Екзарх Антим Първи“. \r\nСлавяна ГАЙДАРОВА", "date": "2019.09.11", "title": "Кметът на Казанлък Галина Стоянова: С половин милион лева от Инвестиционната програма за 2019 г. на Общината са извършени ремонтни дейности в учебни и детски заведения през лятото"}
{"url": "http://www.focus-news.net/news/2019/09/11/2697684/ministar-petya-avramova-shte-predsedatelstva-petata-mezhdupravitelstvena-balgaro-uzbekska-komisiya-za-ikonomichesko-i-nauchno-tehnichesko-satrudnichestvo.html", "text": "Министърът на регионалното развитие и благоустройството Петя Аврамова ще председателства петата Междуправителствена българо-узбекска комисия за икономическо и научно-техническо сътрудничество, която ще се проведе в София. Това съобщиха от пресцентъра на  министерството . Съпредседател на комисията от страна на Република Узбекистан е заместник министър-председателят Ельор Ганиев. Предвижда се представителите на двете държави да обсъдят широк кръг въпроси, свързани с разширяване на двустранното сътрудничество в различни сфери на икономиката. Паралелно ще се проведе и българо-узбекски бизнес форум, в който ще се включат представители на деловите среди, на браншови и бизнес организации и на административни структури от двете страни. След края на заседанието министър Петя Аврамова и заместник министър-председателят на Узбекистан Ельор Ганиев ще подпишат заключителен протокол от работата на петата Междуправителствена българо-узбекска комисия за икономическо и научно-техническо сътрудничество. Предвижда се да бъде подписано и Споразумение между търговско-промишлените палата на България и Узбекистан.", "date": "2019.09.11", "title": "Министър Петя Аврамова ще председателства петата Междуправителствена българо-узбекска комисия за икономическо и научно-техническо сътрудничество"}
{"url": "http://www.focus-news.net/news/2019/09/11/2697676/kaloyan-pargov-bsp-promyanata-v-balgariya-zapochva-ot-sofiya.html", "text": "Промяната в България започва от София. Това каза лидерът на Градския съвет на БСП – София Калоян Паргов в дколада си по актуалната политическа обстановка и предстоящите задачи на Софийската градска организация на БСП за „Местни избори“ – 2019 пред Софийската градска конференция, предаде репортер на  Агенция „Фокус“ .  \r\n\"На местните избори досега сме се представяли по различен начин. Преминавали сме през различни състояния. Били сме във възход, претърпявали сме съкрушителни загуби. Били сме първа политическа сила, а нашият кандидат за кмет се е разминавал на косъм от успеха и пак не сме управлявали, защото винаги сме били в изолация. Винаги срещу нас десницата е формирала мнозинство без особени усилия. София е особено място. Тук всеки площад и всяка улица са заредени с политически ритъм и напрежение. Тук се въздигат и падат от власт правителства. Тук дори спонтанен протест може да завихри политически ураган в национален мащаб. Тук се твори и се формира поведението на институциите. Тук се раждат идеите и тук се определят посоките за развитие на страната. Печелили сме национални избори, но когато сме губили столицата, на практика избирателят ни е казвал винаги: \"Не ви вярвам, не сте готови, ще чакате\". А когато сме били на власт, тази част от властта ни е липсвала именно тук в София. Партията на българските социалисти винаги се е отличавала с това, че винаги е формирала най-прогресивните идеи за развитие на обществото, но и често се е доказавла като непоследователна в тяхното отстояване. Има стотици хиляди наши и бивши избиратели, които и днес се самоопределят като леви по убеждение, но не гласуват. Първата ни работа е да си върнем тяхното доверие. Всичко останало мисля, че е по-лесно изпълнима задача. Предизборната платформа е необходимо, но недостатъчно условия за успех. Нито една партия не получава доверие само заради нейните добри намерения. Нито една партия не може да се надява, че заради нейните идеи хората ще й дадат доверието, ако не посочи начините за решаване на въпросите, които ги вълнуват тези същите хора лично. Никой не подкрепя партия само, защото в програмата си е включила кауза, в която вярват хората. Защо сега да е по-различно? На първо място, защото през последните десетина години София се формира като съвкупност от хора,  които са тук или идват, тъй като получават по-добра работа и по-прилични доходи, но не и като общност от хора, които желаят да правят нещо заедно, да си помагат и да се понасят помежду си. И в най-окаяното село на България, се води далеч по-задружен живот, отколкото в столицата. София се превърна в случаен сбор от индивиди, загуби образа и характеристиката си на общност. Значителна степен тази тенденция беше улеснена от водената общинска политика. Тази политика се превърна в национална витрина, на доминиращия неолиберален подход в управлението на страната, изразяващ се в упорито делегиране на публични дейности на пазара. Столична община умишлено дезертира от отговорността да поеме всякакви роли, свързани с цялостното формулирани на градиращите искания на гражданите за преодоляване на конфликтите позиции между техните интереси и императивите на свободния пазар. На практика общинската власт, която по дефиниция би трябвало да е най-близка до хората, се превърна в най-мощния фактор за социално отчуждение\", заяви Паргов. Той посочи, че в София се наблюдава промяна. \"Нараства мнозинството от граждани, които са крайно недоволни от политиката на общината, дори са ядосани, дори са гневни. Не работят мантрите, че държавата и общината нямат място на пазара, че пазарът гарантира справедливост\", заяви още Паргов. Според него, накъдето и да се огледаме, се натъкваме на масово недоволство. \"Софиянци вече не желаят нещо повече от това да имат добра работа и висока заплата. Изискват и държат на качеството на живот. Искат да се чувстват добре и сигурно в своите домове, в пространствата между тях\", изтъкна той. По думите му софиянци искат чист въздух, чисти улици, уреден транспорт и техните представители в общината да действат прозрачно и честно. \"Искат, но насреща получават само напудрени отчети и обещания от името на правителството, но не и от общинската управа. Общината в София прие ролята на рекламен агент на правителството, но отказа да изпълнява онова, за което е предназначена\", допълни още лидерът на БСП - София. Той отбеляза, че това нагнетява масово желание за промяна и все повече жители на столицата обръщат поглед към БСП. \"Обнадеждаващо е, че в последно време нашите позиции по тези въпроси печелят все повече привърженици и нашата подкрепа се разширява. Това уважаеми, другарки и другари, предоставя възможност за поемане на политическа инициатива. Шанс да подложим на изпитание силите си за изборен успех. Време е и ние сме на ход\", подчерта лидерът на БСП - София. Той отбеляза, че през последните няколко години за първи път срещу БСП стои дълбоко разединена десница. \"Управляващото мнозинство е пред разпад. Отскоро в парламента, от около година в Столична община\", изтъкна още той. \"През изминалия мандат особено през последната година съумяхме да намерим общи теми за единодействие с други общински фракции против политиката на ГЕРБ в общината. Въпреки че ГЕРБ удържа мнозинството в общинския съвет, в редица случаи успяхме да блокираме негативни решения на мнозинството, както и да прокараме други решения в позитивен от наша гледна точка характер. Новото е, че вече не сме в изолация, уважаеми другарки и другари. Не сме сами в битката за промяна на модела на управление на общината. Да, имаме дълбоки, даже непреодолеми идейни различия с така наречената градска десница, но имаме много общи позиции по редица въпроси\", допълни Паргов и даде пример с екологичната програма на общината, борбата с корупция и системата на разпределяне на обществените поръчки. По думите му те са не само общи, но алтернативни на ГЕРБ. \"С градската десница със сигурност ще играем в отделни писти на първия тур, но е напълно възможно да се подкрепяме на втория тур за кметския избор. Това е нов политически момент, различен от досега и успехът зависи от нас, по който ще си построим своята предизборна стратегия и тактика оттук нататък. От тази гледна точка има три условия за промяна на модела на управление на Столична община. Мисля, че в навечерието на кампанията и трите са налице. Първо, ликвидиране на абсолютната доминация на ПП ГЕРБ в Общинския съвет,второ  - формиране на мнозинство в следващи общински съвет, алтернативно на ГЕРБ. Трето, избран кмет, подкрепящ и изпълняващ програмата на новото мнозинство. Дали ще успеем? Този път всичко е в нашите ръце. Не зависи от силата или слабостта на ГЕРБ, а само от нашите собствени сили сега\", каза още Паргов. Той припомни, с какви стартови позиции влиза БСП - София на местните избори.   \r\nДеница КИТАНОВА", "date": "2019.09.11", "title": "Калоян Паргов, БСП: Промяната в България започва от София"}
{"url": "http://www.focus-news.net/news/2019/09/11/2697685/blagoevgrad-shte-se-provede-sedmitsa-na-cheshmite-v-obshtina-bansko.html", "text": "Над 20 чешми, разположени на територията на град Банско, вече са регистрирани в националната карта на чешмите на ZEROWASTE BULGARIA и всеки може да открие най-удобната за него през телефона или таблета си. Това съобщиха от  Община Банско . Това значително ще облекчи гостите на града, които избират течащата чиста питейна вода пред бутилираната. “Изграждането на чешми е традиция за банскалии. Имаме добро наследство, за което полагаме грижи, и всяка година се изгражда поне една нова чешма. Към момента имаме и поддържаме над 24 само в градската част.\", коментира Георги Икономов, кмет на община Банско. \"През последните месеци полагаме сериозни усилия да намалим употребата на еднократни пластмасови опаковки и да насърчим живота в унисон с природата и установихме, че не само гостите на курорта, а и голям процент от постоянно живеещите в Банско не се замислят с колко много източници на безплатна питейна вода разполагат.\", допълва Икономов. \r\nНа територията на града ще бъдат разпространени информационни материали, които да подсказват на минувачите, че източниците на чиста планинска вода са съвсем близо до тях. \"Искаме да научим и децата да си носят бутилка за многократна употреба и да си я пълнят. Безплатно е и е добро за природата и бъдещето ни.”, споделя кметът. В 14:00 часа, в петък, 13 септември, Икономов, ще се включи в обновяването на чешмата на ул. „Тодор Александров“. Служителите на общинска администрация ще почистят и освежат 3 от чешмите в града. В графика са включени още чешмата, разположена над ресторант Мотиката, както и тази на ул. “Братя Велеганови”. \r\nОт община Банско призовават жителите на града също да се включат в инициативата, като почистят коритото на най-близката или любимата своя чешма. Освен в петък, това могат да направят и в събота, 14 септември, в рамките на националната кампания на bTV “Да изчистим България заедно”.", "date": "2019.09.11", "title": "Благоевград: Ще се проведе седмица на чешмите в община Банско"}
{"url": "http://www.focus-news.net/news/2019/09/11/2697661/stara-zagora-pista-stara-zagora-otnovo-sabira-elita-na-avtomobilniya-sport-v-grada.html", "text": "На 28 и 29 септември (събота и неделя), в Стара Загора ще се състои автомобилното състезание „Писта Стара Загора“. Това съобщиха от пресцентъра на  Община Стара Загора . То е четвърти кръг от Националния шампионат по затворен маршрут. Началото ще бъде дадено на 29 септември, от 10.00 часа, на източния пътен възел на града, а в съботния ден тренировките ще започнат от 12.30 часа.  \r\nВъзстановеният и емблематичен за автомобилните фенове шампионат „Писта Стара Загора“ и тази година ще събере състезатели и почитатели на майсторското шофиране от цялата страна.  „Започна записването на участниците и отново очакваме екипите на най-добрите пилоти у нас“, съобщи Илия Бояджиев, председател на АСК – Стара Загора. „Трасето е добре познато - 2.8 км, а групите са „Спорт“, „Тунинг“ и „Макси“, допълни Бояджиев. Специално ще бъдат връчени Купа на кмета, която ще зарадва най-добре представилия се старозагорски спортист, както и Купа „Лада“ и „Енеос“. И тази година ще има приз „Fair Play пилот“, който е в памет на Станимира Петрова-Ганева, дъщеря на 10-кратния шампион на България Георги Петров. Участниците в „Писта Стара Загора“ отново ще подкрепят инициативата, целяща повишаване на безопасността на движение - „Аз съм бъдещето. Пази ме!“. Организатори са Община Стара Загора, АСК - Стара Загора и Автомобилната федерация.", "date": "2019.09.11", "title": "Стара Загора: „Писта Стара Загора“ отново събира елита на автомобилния спорт в града"}
{"url": "http://www.focus-news.net/news/2019/09/11/2697682/kaloyan-pargov-bsp-pobedata-na-badeshtite-mestni-izbori-minava-prez-pobeda-vav-vsichki-rayoni-no-nay-veche-v-tezi-koito-fomirat-nay-golyam-vot.html", "text": "Победата на бъдещите местни избори минава през победа във всички райони, но най-вече в тези, които фомират най-голям вот.Това каза лидерът на Градския съвет на БСП – София Калоян Паргов в дколада си по актуалната политическа обстановка и предстоящите задачи на Софийската градска организация на БСП за „Местни избори“ – 2019 пред Софийската градска конференция, предаде репортер на  Агенция „Фокус“ . По думите му най-голям брой гласоподаватели има в районите: \"Люлин\", \"Младост\", \"Красно село\", \"Триадица\", \"Подуяне\", \"Витоша\". В процентно отношение ГЕРБ са по-силни в Банкя, Нови Искър, \"Панчарево\", \"Връбница\", \"Надежда\" и \"Подуяне\". Във всеки от посочените райони, а защо не във всички останали имаме възможност да ограничим още повече тяхното влияние, което трябва да си поставим също като цел в тази кампания. Изходната ни позиция за местния вот е втора политическа сила, но достатъчно близо до първото място. Това ни дава основание да считаме, че има реална възможност като мининум да увеличим двойно броя на общинските съветници и да спечелим изборите за кметове поне в няколко столични района. Уважаеми делегати, въпреки че има отделна точка от дневния ред, позволете ми да споделя и моята оценка за работата на групата общински съветници от БСП през приключващия вече мандат на БСП в СОС. Тя може да бъде определена като успешна\", каза Паргов. Той отчете, че въпреки че съставът на групата е бил най-малобройният, Градската организация дължи огромна благодарност на своите представители в местния парламент. \"В извънредно трудни условия те спечелиха уважението на другите политичиски сили и на гражданите. Сляха се с граждански инициативи и протести. Сляха се с граждански инициативи и протести. Бяха авангард в битката за справедливост\", допълни още Паргов. Според него всичко това е нямало да стане възможно без експертите към постоянните комисии, които са удвоили потенциала на групата. Паргов използва възможността да им благодари.  \r\nДеница КИТАНОВА", "date": "2019.09.11", "title": "Калоян Паргов, БСП: Победата на бъдещите местни избори минава през победа във всички райони, но най-вече в тези, които фомират най-голям вот"}
{"url": "http://www.focus-news.net/news/2019/09/11/2697683/gratskiyat-vanshen-ministar-nikolaos-dendias-balgariya-e-parvata-balkanska-darzhava-koyato-poseshtavam-i-tova-ne-e-sluchaynost.html", "text": "България е първата балканска държава, която посещавам и това не е по случайност, защото вярваме, че с България имаме отношения на приятелство и сътрудничество, не само в Балканския регион, а и в Европейския съюз като цяло. Това каза гръцкият външен министър във встъпителните си думи преди срещата си с президента на България Румен Радев, предаде репортер на  Агенция „Фокус“ .  \r\nТеодора ПАВЛОВА", "date": "2019.09.11", "title": "Гръцкият външен министър Николаос Дендиас:  България е първата балканска държава, която посещавам, и това не е случайност"}
{"url": "http://www.focus-news.net/news/2019/09/11/2697688/kazanlak-informatsionni-tabla-svarzani-s-mestnata-istoriya-byaha-postaveni-na-kmetstvoto-v-selo-yasenovo.html", "text": "Информационни табла, свързани с местната история, бяха поставени на кметството в село Ясеново, каза за  Радио „Фокус”  Христо Ангелов от Туристическо дружество „Орлово гнездо”. Той поясни, че четирите цветни пана съдържат информация за инициативи за построяването на Войнишкия паметник в селото, списък на 58 герои от Ясеново, паднали за свободата на България през Балканската, Междусъюзническата, Първата и Втората световни войни. На паната са изложени и кратки справки за всеки от загиналите от Държавен военен архив – Велико Търново, снимки от войните, военни карти на бойните действия, хроники на войните, кратка история на село Ясеново, карта и описание на маркираните планински пътеки. На таблата могат да бъдат прочетени вечните стихотворения и песни на България. Изложено е и специално табло за историята на местното читалище „Алеко Константинов”, което отбелязва 100–годишен юбилей през 2019 година. \r\nСлавяна ГАЙДАРОВА", "date": "2019.09.11", "title": "Казанлък: Информационни табла, свързани с местната история, бяха поставени на кметството в село Ясеново"}
{"url": "http://www.focus-news.net/news/2019/09/11/2697691/sofiya-peta-rspbzn-e-s-obnovena-sgrada.html", "text": "Пета Районна служба \"Пожарна безопасност и защита на населението\" (РСПБЗН) в София е с обновена сграда. Това стана възможно благодарение на отпуснатите от бюджета МВР средства и на доброволния труд на пожарникарите. Това съобщиха от пресцентъра на  МВР . \"Гордея се с Вас, бъдете пример за останалите колеги\", с тези думи към пожарникарите на Пета РСПБЗН се обърна директорът на Главна дирекция \"Пожарна безопасност и защита на населението\" (ГДПБЗН) гл. комисар Николай Николов. Той припомни, че освещаването на обновената сградата се случва в Седмицата на пожарната безопасност. \"Ремонтът е извърши благодарение на отпуснатите от МВР средства, в размер на 80 000 лева, но подобряването на битовите условия стана възможно благодарение на вашия ентусиазъм\", заяви главен комисар Николов. Той благодари сърдечно на колегите си за положения от тях доброволен труд и ги увери, че ръководството на главната дирекция ще продължи да прави всичко възможно за подобряване условията на труд на пожарникарите.  \r\n\"Възхитен съм от личната ви ангажираност, с вашето участие средствата, отпуснати от министерството за ремонта, добиха висока принадена стойност, заедно постигнахме голям успех\", посочи в краткото си обръщение към пожарникарите министър Младен Маринов. Той допълни, че и занапред ръководството на МВР ще продължи да използва ефективно средствата, с които разполага, за подобряване на материалната база. Министър Маринов припомни, че месеците септември и август, поставят огнеборците на ежедневни изпитания, затова им пожела да пазят себе си и след всяко дежурство да се прибират живи и здрави при своите близки.  \r\nНа официалната церемония присъстваха началникът на политическия кабинет на министъра на вътрешните работи Михаил Златанов, директорът на ДУССД Стилиян Кротнев, началникът на СДПБЗН ст. комисар Веселин Гетов, кметовете на общините Слатина и Подуяне Наталия Стоянова и Ева Митова. На церемония бе отслужен тържествен ритуал с водоствет от представителите на Българската православна църква. Сградата на Пета РСПБЗН е построена през 50-те години на миналия век, като през годините са извършвани незначителни ремонтни дейности. В тази служба работят 75 пожарникари, които обслужват населението и територията на два столични района – Слатина и Подуяне. Екипите на Пета РСПБЗН се грижат за сигурността на повече от 160 000 столичани и осигуряват пожарната безопасност на площ от 2500 хектара. Територията се характеризира с огромно многообразие на обекти от всички сфери на обществения живот – производствени и складови бази, търговски центрове, административни сгради, болнични и учебни заведения, високи жилищни и обществени сгради, многофункционални спортни зали и съоръжения - Арена Армеец, Асикс Арена, Зала Универсиада и др. \r\nСтойността на извършените ремонтни дейности е за около 80 000 лева и е за сметка на бюджета на Министерството на вътрешните работи. Извършен е ремонт на покрива, сменена е дограмата, пребоядисана е фасадата на сградата, осъществени са дейности по присъединяване на сградата към мрежата на Топлофикация София.", "date": "2019.09.11", "title": "София: Пета РСПБЗН е с обновена сграда"}
{"url": "http://www.focus-news.net/news/2019/09/11/2697692/blagoevgrad-obshtinata-asfaltira-ulitsa-brod.html", "text": "Цялостно асфалтиране на улица „Брод“ се извършва в Благоевград.Това съобщиха от  Общината . Дейностите са заложени в Капиталовата програма на Община за 2019 година. Преди това е ремонтирана и част от канализационната мрежа. В момента се изграждат и тротоарни площи в района. След приключване на ремонтните работи ще бъде решен дългогодишен проблем за живеещите в района, тъй като улицата до момента бе на земна основа.", "date": "2019.09.11", "title": "Благоевград: Общината асфалтира улица „Брод“"}
{"url": "http://www.focus-news.net/news/2019/09/11/2697686/milka-hristova-bsp-bezsporno-problemite-na-mestnata-vlast-i-mestnoto-samoupravlenie-v-sofiya-sa-osnovna-tsel-i-prioritet-na-gradskata-organizatsiya-na-partiyata.html", "text": "Безспорно проблемите на местната власт и местното самоуправление в София са основна цел и приоритет на  Градската организация на партията. Това каза общинският съветник от БСП и заместни-председател на Столичния общински съвет Милка Христова по време на  Софийската градска конференция, предаде репортер на  Агенция „Фокус“ . \"Още по-естествено е реализацията на тази цел да бъде възложена на представителите на нашата организация в местния орган за самоуправление, какъвто е Столичния общински съвет. разбира се, в работата си вашите представители в местния орган за самоуправление се ръководят от партийните документи, в това число приетата \"ВИзия за България\", приетата платформа за участие в изборите за 2015 г.\", заяви още Христова. \"След проведените избори през 2015 г. в СОС се създаде нова политическа ситуация. До 2015 г. групата на БСП наброяваше 15 човека, беше втора по големина. След изборите през 2015 г., ние наброявахме само 7 човека и се озовахме трета политическа сила. ГЕРБ формално загуби своето мнозинство от един съветник, но на практика го запази, тъй като към това мнозинство се присъединиха групата на реформаторите и патриотите. В тази ситуация основната политическа цел, която беше поставена пред нашата група - да не се развие и да не загуби акцента си на основна опозиционна сила, която въпреки своята малобройност да успее да бъде последователна, единна и да представя позиции, които да формират около себе си плаващи мнозинства. Така както каза другаря Паргов в своя доклад, искрено се надяваме, че и вие ще се присъедините към нашата оценка, че колкото и да беше трудно, успявахме да се справим с тази задача\", допълни Христова. Тя посочи, че  в по-голямата част групата на БСП в СОС е успявала да постигне невъзможното.  \r\nДеница КИТАНОВА", "date": "2019.09.11", "title": "Милка Христова, БСП: Безспорно проблемите на местната власт и местното самоуправление в София са основна цел и приоритет на  Градската организация на партията"}
{"url": "http://www.focus-news.net/news/2019/09/11/2697668/api-ot-1000-ch-do-1500-ch-na-12-septemvri-shte-bade-ogranicheno-dvizhenieto-v-aktivnata-lenta-v-tunel-trayanovi-vrata-na-avtomagistrala-trakiya-v-posoka-burgas.html", "text": "От 10.00 ч. до 15.00 ч. на 12 септември ще бъде ограничено движението в активната лента в тунел „Траянови врата“ на автомагистрала „Тракия“ в посока Бургас. Това съобщиха от пресцентъра на  Агенция „Пътна инфраструктура“  (АПИ). Ще се извършва ремонт на противопожарната система и светофарната уредба. Трафикът ще се осъществява в изпреварващата лента. \r\nНеобходимо е шофьорите да карат внимателно и със съобразена скорост, като спазват стриктно поставената пътна сигнализация.", "date": "2019.09.11", "title": "АПИ: От 10.00 ч. до 15.00 ч. на 12 септември ще бъде ограничено движението в активната лента в тунел „Траянови врата“ на автомагистрала „Тракия“ в посока Бургас"}
{"url": "http://www.focus-news.net/news/2019/09/11/2697680/rumen-petkov-abv-donasyam-s-ogled-razrazilata-se-krupna-antishpionska-deynost-za-shpion-ukril-se-v-reditsite-na-balgarskiya-parlament-shpioninat-se-kazva-aleksandar-paunov.html", "text": "Донасям с оглед разразилата се крупна антишпионска дейност за шпион, укрил се в редиците на българския парламент, шпионинът се казва Александър Паунов. Това се казва в \"донос\" от председателя на ПП АБВ Румен Петков, изпратен от пресцентъра на  партията . \r\nВ \"доноса\", озаглавен \"В очакване на Вишински и Джоузеф Маккарти\", се посочва: \r\n\"Достопочтени, донасям на Вашето внимание с оглед разразилата се крупна антишпионска дейност, за шпион, укрил се в редиците на българския парламент, сред други 239. Шпионинът се казва Александър Паунов. Върху него могат да се хвърлят доказуеми обвинения за стремежа му да пренасочи външнопилитическата ориентация на Р България. Донасям на Вашето внимание и конкретните факти: \r\n1.\tПаунов е дете на активни борци – сам по себе си факт, достоен за запрещение, от което най-много ще бъде зарадвано лицето „С“; \r\n2.\tВ Народното събрание той гласува „против“ влизането на България в НАТО; \r\n3.\tВ Народното събрание се въздържа при гласуването за членството ни в ЕС;  \r\n4.\tГласува против изпращането на наши войски в Ирак; \r\n5.\tДепозира искане за изтеглянето на войските ни от Ирак; \r\n6.\tГласува против американските бази в България ( представяте ли си за какво предателство става дума); \r\n7.\tБезочието и противодържавната му дейност стигнаха дотам, че предложи в Р България да се проведе референдум дали да останем в ЕС и НАТО. \r\nНа фона на тези му крупни престъпни противодържавни дейности, онзи келеш Малинов, изглежда пионерче (най-много да му води с някой лев).  \r\nТози мерзък тип, това дълбоко подмолно лице, този изключително потаен шпион е прикривал тази си дейност, стенограмите на Народното събрание, бидейки дълбоко убеден, че точно там никой няма да погледне (най-малко от упоменатите адресати). \r\nПредлагам да бъде арестуван незабавно и с него да бъдем безкоромисни по натовски, т.е. в кауша до живот и никакви гаранции и свобода.  \r\nПП. Надявам се лицето „С“ да ми е благодарна също до живот за тези ми инициативи.  \r\nПредано Ваш, както и на всички преди и след Вас, не си полагам името, поради загрижеността си да заема подходящо място на „Орлов мост“ в очакване на следващите.  \r\nВсе пак за протокола: Румен Петков\".", "date": "2019.09.11", "title": "Румен Петков, АБВ: Донасям с оглед разразилата се крупна антишпионска дейност за шпион, укрил се в редиците на българския парламент, шпионинът се казва Александър Паунов"}
{"url": "http://www.focus-news.net/news/2019/09/11/2697689/the-washington-examiner-raketa-e-eksplodirala-v-blizost-do-amerikanskoto-posolstvo-v-afganistan-v-godishninata-ot-atentatite-sreshtu-kulite-bliznatsi.html", "text": "Ракета е избухнала близо до посолството на САЩ в Афганистан в ранните часове на 11 септември, годишнина от атентатите срещу световния търговски център от 2001 г., пише американското издание  The Washington Examiner . \r\nНяма данни за пострадали от експлозията или за сериозни щети. \r\nВзрива е първата атака срещу САЩ, откакто президентът на страната Доналд Тръмп отмени планираните с талибански представители разговори за мирно споразумение между Вашингтон и групировката. \r\nПреди това два бомбени атентата станаха причина за смъртта на няколко афганистански граждани и американски военнослужещ, което според Тръмп е била и причината преговорите да секнат. \r\nСАЩ все още има около 14 хил. разположени в Афганистан военнослужещи. Вашингтон нахлу в контролираната от талибаните страна през октомври 2001 г., след като бе установено, че лидерът на Ал Кайда Осама бин Ладен стои зад атентатите, при които загинаха около 3 хил. души същата година. \r\n \r\n Превод и редакция : Теодор Пенев", "date": "2019.09.11", "title": "The Washington Examiner: Ракета е експлодирала в близост до американското посолство в Афганистан в годишнината от атентатите срещу кулите близнаци"}
{"url": "http://www.focus-news.net/news/2019/09/11/2697690/pregled-na-mezhdunarodnite-novini-do-1800-chasa-agentsiya-fokus.html", "text": "Ракета е избухнала близо до посолството на САЩ в Афганистан в ранните часове на 11 септември, годишнина от атентатите срещу световния търговски център от 2001 г., пише американското издание  The Washington Examiner . \r\nНяма данни за пострадали от експлозията или за сериозни щети. \r\nВзрива е първата атака срещу САЩ, откакто президентът на страната Доналд Тръмп отмени планираните с талибански представители разговори за мирно споразумение между Вашингтон и групировката. \r\nПреди това два бомбени атентата станаха причина за смъртта на няколко афганистански граждани и американски военнослужещ, което според Тръмп е била и причината преговорите да секнат. \r\nСАЩ все още има около 14 хил. разположени в Афганистан военнослужещи. Вашингтон нахлу в контролираната от талибаните страна през октомври 2001 г., след като бе установено, че лидерът на Ал Кайда Осама бин Ладен стои зад атентатите, при които загинаха около 3 хил. души същата година. \r\n \r\n*** \r\n \r\n  Президентът на САЩ Доналд Тръмп предупреди, че това, което той нарече американски щурм срещу талибаните в Афганистан без прецедент, ще продължи, само пет дни след като той отмени мирните преговори с групировката, предава  AFP . \r\nНа церемония по случай 18-ата годишнина от атентатите над кулите близнаци на 11 септември 2001 г., президентът заяви, че „през последните четири дни“ американските военнослужещи са „ударили врага по-силно от всеки друг удар, който той е понесъл и ще продължат да го правят“. \r\nТръмп добави, че е наредил да започнат щурмове срещу талибаните, след като отмени тайните преговори с техни представители по-рано, като реакция на бомбения атентат в Кабул, при който загина и един американски военнослужещ. \r\n \r\n \r\n*** \r\n \r\n  Обещанието на изралеския министър-председател на анексира всички израелски поселения на Западния бряг и по долината на река Йордан е нелегитимно и никога няма да бъде приемливо, заяви турското външно министерство, предава  Anadolu Agency . \r\nВ изявлението си министерството призовава международната общност да се противопостави срещу нарушенията на Израел на фундаментални точки от международното право. \r\nТурция ще продължи да защитава палестинците и да ги подкрепя в борбата им за независимост, се казва още в изявлението. \r\nНетаняху обяви по-рано, че ще наложи израелски суверенитет над долината на река Йордан и други поселища в Западния бряг, ако спечели идните избори в страната.  \r\nТел Авив твърди, че региона е жизнено важен за сигурността на страната и продължава да отказва всякакви отстъпки към палестинците във връзка с него. \r\nСпоред международното право Западният бряг и Източен Ерусалим са „окупирани територии“ и всякакви строителства на израелски селища там се считат за незаконни. \r\n \r\n*** \r\n \r\n  Шотландския съд обяви, че решението на министър-председателя на Великобритания Борис Джонсън да прекрати временно заседанията на парламента на страната, с наближаващата дата за Брекзит, е незаконно, пише вестник  The Guardian . \r\nСъдиите отмениха предишно решение на съда в Шотландия, според което местните съдилища нямат юрисдикцията да се месят в решението на британския премиер.  \r\nАдвокати на 75 опозиционни депутати заявиха, че решението на Джонсън да спре временно заседанията на парламента е нелегално и е в нарушение на конституцията, тъй като е насочено срещу дебатите по отношение на Брекзит. \r\nСъда все пак не успя да издейства наредба или указ, който да принуди правителството на Обединеното кралсво да свика отново парламента, което постави под съмнение въпроса дали то ще бъде достатъчно да върне депутатите обратно в Камарата на общините. \r\nШотландският съд изнесе и официално изявление, което твърди, че решението на Джонсън  е незаконно и недействително, но все пак добави, че съдиите отлагат окончателно решение за сезиране на върховния съд на Великобритания, който ще проведе тридневно заседание следващата седмица. \r\nВъв връзка с това, правителството на страната ще се обърне към Върховния съд, който по-рано отреди, че решението на британския премиер за суспендиране на парламента е законно.  \r\nТримата шотландски съдии заявиха, че решението на Джонсън е нелегално, защото „целта му е да пречи на парламента“ и неговата дейност е „централен стълб за принципите на доброто управление, заложени в конституцията“. \r\n„Нашето разбиране е, че освен ако върховният съд не се произнесе, парламентът трябва да продължи да заседава“, заяви адвокатът Джолиън Моъм. \r\n„Радвам се, че моето разбиране за функционирането на нашата демокрация, което е, че парламента трябва да изпълнява своята важна конституционна роля, беше потвърдено от най-високия шотландски съд“, добави той. \r\n„Това е особено важен принцип. Премиерът не трябва да третира парламента като пречка“, продължи Моъм. \r\n \r\n*** \r\n \r\n  Посланикът на Иран в Лондон заяви, че товарът на петролният танкер „Адриан Даря 1“ е бил продаден на частна компания и така Техеран по никакъв начин не е нарушил санкциите, които Европейският съюз е наложил над Сирия, предава  Reuters . \r\n„По време на срещата ми с британският външен министър беше подчертано, че действията на властите срещу танкера, пренасящ ирански петрол бяха нарушение на международното право“, заяви посланикът Хамид Баейдинеяд в съобщение в „Туитър“, след като беше повикан в британската столица. \r\n„Санкциите на ЕС не могат да бъдат прехвърляни на трети страни. Въпреки многобройните заплахи от САЩ, танкерът продаде петрола си на частна компания и не е нарушавал никакви задължения“, добави той. \r\nПо-рано Великобритания обвини Техеран, че танкерът „Адриан Даря“, по рано задържан и освободен от британските власти в Гибралтар, е продавал петрол в Сирия, което е в нарушение с наложените над Дамаск санкции от страна на ЕС.   \r\n \r\n*** \r\n \r\n  Москва не споделяше суровите подходи на бившия съветник на президента на САЩ по националната сигурност Джон Болтън за разрешаване на редица съвременни кризи. Това подчерта министърът на външните работи на Руската федерация Сергей Лавров, предава  TACC . \r\n„Ние с него [Болтън] не бяхме съгласни по повечето въпроси. Той има остър стил, разчита на методите на силите, включително на оенната сила. Както знаете, той насърчава редица подобни инициативи във връзка със съвремененни кризисни ситуации, независимо дали [ситуацията] около Венецуела, Иран или другаде някъде“, сподели мнението си първият дипломат на Москва. \r\n \r\n*** \r\n \r\n  Кремъл не вярва, че оставката на Джон Болтън от поста съветник на президента на САЩ Доналд Тръмп за национална сигурност може да повлияе на посоката на външната политика на страната. Това заяви говорителят на Президентството Дмитрий Песков, предава  TACC . \r\n„Това са вътрешни работи на на американците. Ние няма да се намесваме в тези въпроси, никога не сме се намесвали и сега няма да се намесваме\", заяви прессекретарят на руския президент пред репортери, като допълни, че едва ли оставка на един човек, бил то и висш служител, може по някакъв начин да повлияе сериозно на корекцията на външната политика на САЩ. \r\nГоворителят на Кремъл припомни, че Москва все още е настроена да „търси изход от окаяното състояние, в което се намират двустранните отношения между Русия и САЩ. Но ние не можем и няма да можем да намерим това решение сами. Можем да го направим само заедно. И просто се надяваме на такава взаимност, рано или късно такава политическа воля ще се прояви\", добави Песков.", "date": "2019.09.11", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/09/11/2697697/profesor-nikolay-ovcharov-arheolog-za-men-imanyarstvoto-e-minalo.html", "text": "За мен иманярството е минало, такъв проблем вече няма. Това каза археологът професор Николай Овчаров в интервю за  Агенция „Фокус“ . Той добави, че превръщането на обектите в обекти на културно-исторически туризъм е най-сигурният начин за ликвидиране на иманярството. „Темата за иманярството е страшно преекспонирана. В момента иманярството не е престижна професия. Такива проблеми сигурно има може би все още в планините“, добави още археологът.  \r\nТеодора ПАВЛОВА", "date": "2019.09.11", "title": "Професор Николай Овчаров, археолог: За мен иманярството е минало"}
{"url": "http://www.focus-news.net/news/2019/09/11/2697696/blagoevgrad-rakovoditeli-na-diplomaticheski-misii-i-predstavitelstva-na-mezhdunarodni-organizatsii-pristigat-v-grada-na-12-i-13-septemvri.html", "text": "Ръководители на дипломатически мисии и представителства на международни организации, акредитирани в Република България, ще посетят Благоевград на 12 и 13 септември. Това съобщиха от пресцентъра на  Общината . \r\nДипломатическият корпус ще бъде посрещнат от кмета на Община Благоевград д-р Атанас Камбитов и от областния управител Бисер Михайлов на 12 септември в 17.30 часа на площад „Георги Измирлиев“.  \r\nПосещението е организирано със съдействието на Министерството на външните работи. \r\nТо е с опознавателна цел, в основата на която е представяне на външнополитическите приоритети и запознаване с туризма, икономиката, образованието, културата и местното самоуправление.  \r\nПо време на визитата си в Благоевград, представителите на Корпуса ще разгледат площад „Георги Измирлиев“, изграден през 1986-1987 г., за посещение на Ръководители на дипломатически мисии и представителства на международни организации.   \r\nСред местата, които ще разгледат са центъра на Благоевград, възрожденски квартал „Вароша“, храм „Въведение Богородично“.", "date": "2019.09.11", "title": "Благоевград: Ръководители на дипломатически мисии и представителства на международни организации пристигат в града на 12 и 13 септември"}
{"url": "http://www.focus-news.net/news/2019/09/11/2697699/smolyan-kmetat-na-zlatograd-podpisa-sporazumenie-za-predostavyane-na-bezplaten-bezzhichen-internet-na-teritoriyata-na-obshtinata.html", "text": "Кметът на Община Златоград Мирослав Янчев подписа споразумение за отпускане на безвъзмездни финансови средства по инициативата WiFi4EU. С нея се насърчава безплатният достъп до безжичен интернет за гражданите на обществени места, включително паркове, площади, обществени сгради, библиотеки, здравни центрове и музеи в общини в цяла Европа, Норвегия и Исландия. Това съобщиха от  Община Златоград .  \r\nОбщина Златоград кандидатства по втория конкурс, обявен по инициативата WiFi4EU, и е една от одобрените общини за финансиране от Европейската комисия. Средствата, които ще бъдат получени от общината, са във вид на ваучер, на стойност 15 000 евро. Ваучерът ще бъде използван за инсталиране на Wi-Fi оборудване на обществени места в общината, където няма точки за достъп до безжичен интернет.", "date": "2019.09.11", "title": "Смолян: Кметът на Златоград подписа Споразумение за предоставяне на безплатен безжичен интернет на територията на общината"}
{"url": "http://www.focus-news.net/news/2019/09/11/2697695/vitsepremierat-mariyana-nikolova-mezhdu-balgariya-i-uzbekistan-sashtestvuvat-konstruktivni-i-priyatelski-otnosheniya.html", "text": "България разглежда Узбекистан като свой дългосрочен партньор в Централна Азия. С тези думи заместник министър-председателят по икономическата и демографската политика Марияна Николова посрещна узбекистанския си колега Ельор Ганиев, който е на визита в България, съобщиха от  правителствената информационна служба . Българският вицепремиер отбеляза, че между България и Узбекистан съществуват конструктивни, приятелски отношения и традиции в сътрудничеството. Тя посочи, че страната ни се отнася с интерес и внимание към активизиране на политическото сътрудничество, както и на търговско-икономическото и инвестиционно партньорство. \r\nЗаместник министър-председателят Ганиев представи възможностите за инвестиции в Узбекистан, като подчерта потенциала от суровинни ресурси и конкретни сфери за сътрудничество - селското стопанство, фармацевтика, туризъм, автомобилостроене и информационните технологии. Той прикани българския бизнес да бъде по-активен на узбекистанския пазар и отправи покана за участие на Международния инвестиционен форум през март 2020г. в Ташкент. Вицепремиер Ельор Ганиев е на посещение в България в качеството си на съпредседател на Съвместната узбекско-българска междуведомствена комисия по икономическо и научно-техническо сътрудничество, която провежда 5-то си заседание в София.", "date": "2019.09.11", "title": "Вицепремиерът Марияна Николова: Между България и Узбекистан съществуват конструктивни и приятелски отношения"}
{"url": "http://www.focus-news.net/news/2019/09/11/2697698/shumen-v-20-ot-detskite-gradini-v-obshtinata-sa-izvarsheni-tekushti-remonti-v-podgotovka-za-novata-uchebna-godina.html", "text": "В 20 от детските градини в община Шумен са извършени текущи ремонти в подготовка за новата учебна година. Това съобщи на брифинг Найден Косев, заместник- кмет по образование и култура, предаде репортер на  Радио „Фокус“-Шумен . Планираните за ремонти в рамките на годината средства са 250 000 лв. В училищата и детските градини ще функционират  40 здравни кабинети, ще бъдат ангажирани 50 медицински специалисти. „Има договори за доставка на горива, осигурено е отоплението, снабдяването с хранителни продукти, както и  транспорта. Създдадени са условия за нормалното функциониране на образователните структури  на територията на общината“, заяви Найден Косев. Той отчете тенденция към намаляване на броя на децата в детските градини. За новата учебна година има записани с 53 по-малко спрямо предходната когато са били 2 903 деца.  \r\n„През септември 2014 година например сме приели 3 024 в градините“, каза още Косев. Той посочи, че няма съкрашения на персонала. В детските градини има 485,5 щатни места, от които 261,5 за педагози. Във всички детски градини са взети мерки по отношение на охранителната дейност, ще работят 32 души жива охрана, има и камери за видеонаблюдение. Учебните помагала за 5 и 6-годишните са осигурени и получени от детските градини. \r\nИвелина ИВАНОВА", "date": "2019.09.11", "title": "Шумен: В 20 от детските градини в общината са извършени текущи ремонти в подготовка за новата учебна година"}
{"url": "http://www.focus-news.net/news/2019/09/11/2697702/slava-sokolova-obshtina-kyustendil-mesets-septemvri-e-izklyuchitelno-aktiven-otnosno-kulturnite-sabitiya-v-grada.html", "text": "Месец септември е изключително активен относно културните събития в Кюстендил. Това каза в интервю за  Радио „Фокус” – Кюстендил  Слава Соколова, експерт в отдел „Култура и духовно развитие” в Община Кюстендил. По думите й от 12 до 14 септември Регионален исторически музей – Кюстендил организира детска музейна работилница, а темата този месец е посветена именно на Съединението – „Картите на България”. На 12 септември Художествена галерия „Владимир Димитров – Майстора” организира една традиционна изложба. Нейното име е „Приятели”. Тя ще бъде открита от 18.00 часа. „На 14 и на 15 септември ни предстои още едно значимо културно събитие за нашия град. Това е Националния фестивал за шлагерна и стара градска песен „Пей сърце”. Той се организира от читалище „Братство” – Кюстендил и това ще бъде неговото тринадесето издание. Официалното откриване ще бъде на 14 септември от 17.00 часа, след което ще бъде конкурсната програма”, каза Слава Соколова. Следващата седмица, на 19 септември, ще бъде открита изложбата „Мозайка от занаяти”. Това е гостуваща изложба на Етнографски музей на открито „Етър”, а самата изложба ще бъде подредена в залата на джамия „Ахмед бей”.  \r\nНа 21 септември от 11.00 часа на площад „Велбъжд” ще започне второто издание на Международния ретро парад за класически автомобили и мотоциклети. Организатори на проявата са Община Кюстендил и Ретро клуб „Дентелетика”. Тридневният международен фестивал „Балканска черга” ще се състои от 21 до 23 септември в село Шишковци. Планирани са разнообразни събития, на които гостите ще се насладят. На 21 и 22 септември Регионален исторически музей ще отбележи Европейските дни на наследството с вход свободен за всички музейни експозиции. На 22 септември от 11.00 часа на сцена „Арката” на площад „Велбъжд” ще бъдат отбелязани 111 години от Независимостта на България. Програмата включва поднасяне на венци и цветя на паметника „Булаир”, както и празничен концерт с участието на Вокална формация “Неразделни” и квартет „Хармониум”. На същата дата, от 12.00 часа, ще се проведе и традиционният Международен събор „Краище” край село Бобешино. Тази година се навършват и 111 години от рождението на академик Марин Големинов. Отбелязването ще стане на 28 септември. Програмата започва от 18.00 часа в Художествена галерия „Владимир Димитров – Майстора”. Ще бъде връчена Националната награда за принос в музикалното изкуство „Акад. Марин Големинов”. Предвидено е и връчване на съпътстваща награда „Златен квартет”, както и концерт на Камерен оркестър „Орфей”. \r\nВенцеслав ИЛЧЕВ", "date": "2019.09.11", "title": "Слава Соколова, Община Кюстендил: Месец септември е изключително активен относно културните събития в града"}
{"url": "http://www.focus-news.net/news/2019/09/11/2697701/afp-pakistan-vizhda-risk-ot-voyna-vav-vrazka-s-krizata-v-dzhamu-i-kashmir.html", "text": "Пакистанският външен министър Мехмуд Куреши предупреди, че ситуацията в индийския щат Джаму и Кашмир може да доведе до война и призова Върховният комисар на ООН за правата на човека Мишел Бачлет да посети региона, предава  AFP . \r\nВ изявление пред журналисти, Куреши заяви, че и двете страни разбират какви могат да бъдат „последствията от конфликт“ и допълни, че може да се стигне и до война. \r\n„Ако ситуацията остане такава, тогава всичко е възможно“, заяви той. \r\nКуреши призова Комитета за правата на човека на ООН да проведе международно разследване за ситуацията в индийския щат Джаму и Кашмир и покани Бачлет да посети индийската и пакистанската част от региона. \r\n„Тя може да посети и двете места и да докладва възможно най-обективно, за да разбере светът каква е истинската ситуация“, каза Куреши.  \r\nСамата Башлет заяви, че е готова да посети Кашмир, макар да няма официално потвърждение за планирана визита.  \r\nМеждувременно пакистанският външен министър каза, че двустранните разговори няма да решат кризата, като заяви, че при сегашната позиция на Ню Делхи не вижда как това може да се случи. От своя страна Индия продължава да твърди, че кризата в Джаму и Кашмир е вътрешен проблем на страната и няма място за международна намеса.  \r\n \r\n Превод и редакция : Теодор Пенев", "date": "2019.09.11", "title": "AFP: Пакистан вижда риск от война във връзка с кризата в Джаму и Кашмир"}
{"url": "http://www.focus-news.net/news/2019/09/11/2697700/sliven-vazmozhnostite-za-satrudnichestvo-mezhdu-sliven-bidgoshch-i-nish-byaha-obsadeni-na-ikonomicheski-forum.html", "text": "Сливен бе домакин на икономически форум: „Бъдещето на Европа – заетост, растеж и инвестиране – заедно можем повече“, предаде репортер на  Радио „Фокус“ – Сливен . Целта на събитието бе да представи възможностите за инвестиции в Сливен и региона, да насърчи директните контакти между представители на българския, полския и сръбския бизнес, да създаде условия за  изграждане на бизнес-партньорства. \r\nПо време на форума кметът Стефан Радев посочи, че  Сливен се надява да  възстанови трайно връзките с Бидгошч и Ниш. „Полша е една от най-бързо развиващите се държави от Източния блок след голямата вълна на присъединяване към Европейския съюз. Убеден съм, че можем да почерпим много добри практики от това, което са постигнали те до момента. Надявам се да създадем трайни контакти и с Ниш – един от най-динамично развиващите се градове в Сърбия, от които също можем да почерпим опит от това как се привличат големи компании“, каза кметът Стефан Радев. \r\n„Благодаря сърдечно за организирането на тази среща. Чрез нея ние ускоряваме нашето международно сътрудничество. Тя ще популяризира дейността на хората и бизнеса. “, заяви Йоанна Затай-Рос – пълномощник на кмета на Бидгошч Рафал Бруски по международно сътрудничество. \r\n„Бях в Сливен преди 7 години. Виждам, че градът се развива позитивно. Виждам, че има и по-голяма индустрия, сградите изглеждат по-добре, площадките са по-хубави и чисти от последния път, когато бях тук.  България и Сърбия са малки страни. Ние можем заедно да изградим една добра икономика и да превърнем Балканите в по-добро място за живот“, коментира от своя страна Александър Милевич – директор на Регионална търговска камара-Ниш. \r\n„Всички предпоставки са налице тук за привличането и задържането както на малки, така и на големи инвестиции в региона“, посочи Владимир Русев – председател на Полско-българската търговска камара. \r\nСъбитието е част от международна среща за побратимяване с градовете Бидгошч – Полша, и Ниш  -Сърбия, организирана от Община Сливен в партньорство с двата града в рамките на проект „Обединена Европа – сигурност, солидарност и стабилност за всички“ по Програма „Европа за гражданите”.", "date": "2019.09.11", "title": "Сливен: Възможностите за сътрудничество между Сливен, Бидгошч и Ниш бяха обсъдени на икономически форум"}
{"url": "http://www.focus-news.net/news/2019/09/11/2697694/the-independent-dokumentite-za-nedostigat-na-hrani-i-lekarstva-vav-vrazka-s-brekzit-bez-sdelka-tryabva-da-badat-pazeni-v-tayna-spored-britanski-ministar.html", "text": "Документите, които предупреждават за възможен недостиг на храни и лекраства във връзка с евентуален Брекзит без сделка, трябва да бъдат запазени в тайна, защото ще уплашат хората, смята министърът на финансите на Великобритания Андреа Ледсъм, пише вестник  The Independent . \r\nТя предупреди, че министър-председателят Борис Джонсън ще пренебрегне решението на парламента за разсекретяването на документите, наречени „Операция Йелоухамър“, свързани с последствията от Брекзит, като заяви, че е по-добре обществото да не знае за тях. \r\n„Всъщност не мисля, че ще е в услуга на хората да видят какъв е абсолютно най-лошият сценарии в случая“, заяви тя. \r\n„Най-лошото нещо, което може да се случи на мен е да изляза на улицата да ме сгази кола. Това не е предсказание, но може да се случи. Представянето на най-лошите възможни сценарии може само да уплаши хората, а правителството прави всичко възможно да се подсигури, че при всички обстоятелства, включително ако напуснем Европейския съюз без сделка, това ще се случи гладко за Великобритания“, добави тя. \r\nКоментарите й идват в навечерието на срока, даден от парламента на Джонсън да разсекрети документите. \r\nРешението беше взето от Камарата на общините по-рано, в една от поредните загуби за премиера във връзка с Брекзит.  \r\nПравителството все още не е оповестило дали ще се съобрази с решението на парламента, но вероятно ще разкрие чат от по-малко „опасната“ информация от документите. \r\nВ тях стана ясно, че пише и за евентуални финансови, правни и бюрократични рискове, ако бъде върната границата между Северна Ирландия и Република Ирландия.  \r\nПо-рано министрите от кабинета на Джонсън бяха принудени да признаят, че документите не са стари, както те първоначално твърдяха, а са издадени в началото на Август.  \r\nРешението на парламента идва малко след като Шотландският съд обяви, че прекратяването на заседанията на камарата е нелегален ход.  \r\n \r\n Превод и редакция : Теодор Пенев", "date": "2019.09.11", "title": "The Independent: Документите за недостигът на храни и лекарства във връзка с Брекзит без сделка трябва да бъдат пазени в тайна, според британски министър"}
{"url": "http://www.focus-news.net/news/2019/09/11/2697693/profesor-nikolay-ovcharov-arheolog-noviyat-resor-na-balgariya-v-ek-mozhe-da-dade-po-dobro-nivo-na-kulturno-istoricheskoto-nasledstvo-na-stariya-kontinent.html", "text": "Новият ресор на България в ЕК може да даде по-добро ниво на културата и културно-историческото наследство на Стария континент. Това каза археологът професор Николай Овчаров в интервю за  Агенция „Фокус“  във връзка с получения от България ресор „Иновации и младеж“ в състава на новата Европейска комисия. Професор Овчаров изрази увереност, че българският еврокомисар Мария Габриел ще приеме предизвикателствата а получения ресор и ще се справи с тях, въпреки трудността му. „Първо бях смутен, като видях нещата, за които Мария Габриел ще трябва да отговаря, защото са доста разнородни: образование, култура, младеж, иновации и т. н. Но после се замислих, че има логика в това, което е казано, защото тези неща могат да бъдат взаимосвързани. Те са перспективни. По-скоро този ресор е оформен с оглед на перспективата на бъдещето, което Мария трябва да развие. Като размислих за нещата, много се зарадвах – не толкова за парите, колкото заради факта, че тя трябва да наблегне на културната идентичност на отделните държави от Европейския съюз. В културната идентичност без съмнение влиза тяхното културно наследство. В това отношение не търпи никакво съмнение. То е важно и от гледна точка на самата култура, и от гледна точка на младежта, и всичко останало. В този смисъл аз бих предложил на нашия еврокомисар, ако се вслушва в съвети, да си направи позиция от гледна точка на това, че Европа е Старият континент и тук се развиват основно културите. България има своето място, като е сред трите страни с най-много културно-исторически паметници, заедно с Италия и Гърция и има устойчива възможност за развитието на културата и на културно-историческия туризъм, което е по-важното“, обясни той. \r\nПроф. Овчаров добави, че ресорът „Иновации и младеж“ е изключително важен. „Мария Габриел може да направи много неща като комисар: „Много неща може да направи като еврокомисар. Не става дума за парите – те не се раздават от Брюксел така, както някои си го представят. Не говоря толкова за финансовата страна, която ще дойде после, ако успеем да защитим своите каузи, колкото за това да бъде издигната културата и културно-историческото наследство на едно ново ниво. А връзката с образованието е безспорно. Неслучайно някога в България министерството е било Министерство на културата и образованието. Това са свързани неща, които ние, за съжаление, малко ги поразкъсахме, но смятам, че могат да бъдат отново обединени. А вече с новата тема за културно-историческия туризъм, нещата могат да бъдат поставени на една съвсем друга плоскост“, добави още той.  \r\nТеодора ПАВЛОВА", "date": "2019.09.11", "title": "Професор Николай Овчаров, археолог:  Новият ресор на България в ЕК може да даде по-добро ниво на културно-историческото наследство на Стария континент"}
{"url": "http://www.focus-news.net/news/2019/09/11/2697721/prezidentat-rumen-radev-balgariya-i-gartsiya-sledva-da-obedinyat-usiliyata-si-za-reformirane-na-migratsionnata-politika-na-es.html", "text": "България и Гърция са външни граници на Европейския съюз (ЕС) и трябва да следват общ подход за реформиране на политиката на съюза за справяне с миграционния натиск към Европа, заяви президентът Румен Радев на среща с министъра на външните работи на Република Гърция Николаос Дендиас, който е на посещение в България. Това е първата визита на министъра у нас след встъпването му в длъжност на 9 юли т.г., съобщиха от  прессекретариата на държавния глава . \r\nОтношенията между двете държави са доказателство, че на Балканите може да се гради стратегическо партньорство в дух на взаимно доверие и да се градят силни икономически, политически и културни връзки, подчерта държавният глава. Николаос Дендиас открои от своя страна и отличното партньорство на България и Гърция в рамките на ЕС, както и приноса на двете страни за укрепване на регионалната стабилност и сигурност.  \r\nОбща бе оценката, че задълбочаването на свързаността между България и Гърция създава предпоставки за насърчаване на икономическия обмен, туризма, взаимните инвестиции.  „Силно се надявам, че ще създадем необходимите условия за това – не само развитие на транспортна свързаност, енергийна свързаност, но и на възможност хората да комуникират по-свободно и по-често“, допълни българският държавен глава. По думите на Румен Радев повишаването на капацитета на съществуващите гранични пропускателни пунктове и ускоряване на откриването на нови, като този между Рудозем и Ксанти, ще стимулира туризма и ще развие икономическите връзки.  \r\nДържавният глава отбеляза силните духовни връзки и сътрудничеството в областта на културата между България и Гърция. Възможности за последващо развитие на научния и образователен обмен предоставят и редица европейски програми.    \r\nНа срещата Николаос Дендиас предаде поздрави на българския държавен глава от неговия колега президента Прокопис Павлопулос, както и от министър-председателя Кириакос Мицотакис. Българският държавен глава посочи, че предстоящото през 2020 г. отбелязване на 140-годишнината от установяване на дипломатически отношения между двете страни е повод за нови срещи и последващо задълбочаване на диалога на най-високо равнище между България и Гърция.", "date": "2019.09.11", "title": "Президентът Румен Радев: България и Гърция следва да обединят усилията си за реформиране на миграционната политика на ЕС"}
{"url": "http://www.focus-news.net/news/2019/09/11/2697719/prof-aleksandar-marinov-politolog-shpionskiyat-skandal-shte-dovede-do-novo-vloshavane-na-otnosheniyata-s-rusiya.html", "text": "Шпионският скандал ще доведе до ново влошаване на отношенията с Русия. Това каза в обзорното предаване   „Това е България“  на   Радио „Фокус“  политологът проф. Александър Маринов. Според него начинът, по който се е развил скандалът у нас, ще се отрази на някои важни планове за страната. „Икономическите проекти като нова атомна централа и газопровод са необходими на България не с цел услуга на Русия, а защото имаме нужда. Русия е велика сила и с нея се налага да се враждува понякога, когато са засегнати нашите интереси, но това трябва да се прави по разумен и дипломатичен начин“, обясни проф. Маринов. Политологът уточни, че причината за шпионския скандал е влияние от външни фактори и няма връзка с предизборната обстановка в страната. „България в случая за пореден път е малка пешка в по-голяма игра на международен скандал. Ние сме в ситуацията, където има пробив между Русия и партньори от Европейския съюз. Няма връзка с изборите у нас, защото няма кого да удари толкова сериозно при местния вот подобен скандал. Няма логика да се обвини БСП. Президентът също няма връзка със скандала, но може да има опити и той да бъде вкаран в ситуацията“, обясни проф. Маринов. По думите му скандалът се е превърнал в начин на съществуване на българската политика, но в момента премиерът Бойко Борисов не е много въодушевен от този развой на събитията. „Изявленията му дават впечатление, че той се дистанцира и не иска да бъде забъркван в този скандал. Ако излязат факти, които да покажат, че правителството има отношение в скандала, тогава може да има трусове в управлението, но иначе няма основание и правителството няма връзка. Ако се разбере, че има тъмни, неясни и неправомерни аспекти, тогава може да прерасне в скандал в управлението на страната“, каза още политологът. Проф. Александър Маринов коментира и изявленията на главния прокурор Сотир Цацаров и председателя на ДАНС Димитър Георгиев като уточни, че това са изявления на отговорни лица. „Към момента са само думи. Предстои да видим доказателствата. Тревога будят други неща. Ако има уличен български гражданин в шпионаж, тогава той трябва да се понесе цялата строгост на закона. За когото и да шпионира един българин трябва да носи сурова санкция. Странно и притеснително беше, че с белезници се отвеждат хора, които се оказва, че са свидетели. Съдът решава дали доказателствата са убедителни, но прокуратурата в други случаи е изключително енергична в оповестяването на доказателствата, както беше с източването на данните на НАП“, коментира още проф. Маринов. Според него няма как да бъде сменена геополитическата ориентация на България, но в момента въпросът не е дали членуваме в ЕС и НАТО, а по какъв начин. „Проблемът е, че не защитаваме интересите си и това няма да се промени, ако вместо на едни слугуваме на други“, допълни още проф. Маринов.", "date": "2019.09.11", "title": "Проф. Александър Маринов, политолог: Шпионският скандал ще доведе до ново влошаване на отношенията с Русия"}
{"url": "http://www.focus-news.net/news/2019/09/11/2697720/sofiya-dvizhenieto-po-bul-tsarigradsko-shose-v-posoka-plovdiv-e-preustanoveno.html", "text": "Движението по бул. „Цариградско шосе“ в столицата в посока Пловдив е преустановено. Това съобщи слушател на  Радио „Фокус“ . По негови думи движението се пренасочва през кв. „Горубляне“.", "date": "2019.09.11", "title": "София: Движението по бул. „Цариградско шосе“ в посока Пловдив е преустановено"}
{"url": "http://www.focus-news.net/news/2019/09/11/2697718/plovdiv-sluzhiteli-na-obshtinska-ohrana-sa-zadarzhali-dvama-mladezhi-sled-vandalski-akt-v-peshehoden-podlez.html", "text": "Служители на „Общинска охрана“ в Пловдив са задържали двама младежи след вандалски акт в пешеходния подлез на бул. „Цар Борис Трети Обединител“, от северната страна на тунела. Това съобщиха за  Радио „Фокус“ – Пловдив  от общинското предприятие. Снощи охранителите са реагирали веднага след като забелязали от системата за видеонаблюдение, че две лица драскат със спрейове по стените на съоръжението. Веднага е сигнализирана „Общинска полиция“ и съвместно с тях нарушителите са задържани. Те са двама непълнолетни младежи, които са предадени на родителите им. Съгласно Наредбата за опазване на обществения ред на територията на Община Пловдив са съставени актове за административно нарушение. Предвидената в нормативните документи санкция е между 300 и 3000 лева. Спрямо младежите ще бъдат предприети превантивни действия от Местната комисия за борба с противообществените прояви на малолетни и непълнолетни. \r\nЗасилена е охраната на новия площад „Централен“ в града. Реновираното съоръжение е сред най-посещаваните места и притегателен център за жители и гости на Пловдив. Територията се наблюдава и с камера, като се изгражда и нова система за видеонаблюдение.", "date": "2019.09.11", "title": "Пловдив: Служители на „Общинска охрана“ са задържали двама младежи след вандалски акт в пешеходен подлез"}
{"url": "http://www.focus-news.net/news/2019/09/11/2697726/tass-ruskoto-posolstvo-v-gartsiya-nareche-politikata-na-sasht-na-balkanite-tsinichna.html", "text": "Руското посолство в Гърция нарече абсурдно изявлението на специалния пратеник на САЩ за Западните Балкани Матю Палмър, за дестабилизиращата роля на Русия на Балканите, като посочи циничната политика, която Вашингтон провежда в региона, предава агенция  TACC . \r\n\"Неотдавнашните изявления на специалния пратеник на САЩ за Западните Балкани Матю Палмър за ролята на Русия в региона са друг пример за напълно неоснователни и абсурдни твърдения на Вашингтон\", коментира посолството в „Туитър“. \r\n„Недопустимите атаки срещу дългогодишните приятелски отношения на балканските народи с Русия, както и подкопаването на големи съвместни проекти, които балканските държави насърчават с Москва, са насочени към скриване на циничната политика на САЩ в региона \", се казва още в съобщението. \r\nПалмър заяви в интервю за държавната телевизия на Черна гора, че е загрижен относно ролята на Русия в Западните Балкани, като според него целта на Москва е да дестабилизира региона. \r\n \r\n Превод и редакция : Теодор Пенев", "date": "2019.09.11", "title": "ТАСС: Руското посолство в Гърция нарече политиката на САЩ на Балканите цинична"}
{"url": "http://www.focus-news.net/news/2019/09/11/2697723/komersant-ruski-voennosluzhesht-e-otkrit-mratav-vav-voenna-baza-v-armeniya.html", "text": "В арменският град Гюмри намериха тялото на 23-годишен руски войник, като по тялото му са открити прорезни рани, пише руският вестник  “Комерсант . \r\nВъпреки това лекарите, работили по аутопсията заявиха, че не са открили следи от насилствена смърт.  \r\nВ арменският град Гюмри е разположена 102-а руска военна база, разположена там в съответствие със споразуменията между Москва и Ереван от 1995 г. \r\nПочиналият 23-годишен мъж е служил именно в базата, намираща се в арменския град. \r\nКомандването на базата, заедно с органите на реда на Армения, провеждат разследване във връзка със смъртта на войника.  \r\n„Военнослужещият се е почувствал зле и е повикал линейка. Пристигналите на място парамедици констатирали смъртта на войника, след като му оказали спешна помощ, която обаче не дала резултат. По него не са открити след от насилствена смърт. Причините за смъртта му се изясняват“, се съобщава в прессъобщение на Южният военен окръг на Руската армия.  \r\n \r\n Превод и редакция : Теодор Пенев", "date": "2019.09.11", "title": "„Комерсант“: Руски военнослужещ е открит мрътъв във военна база в Армения"}
{"url": "http://www.focus-news.net/news/2019/09/11/2697724/inzh-yana-markova-obshtina-burgas-za-sazhalenie-broyat-na-detsata-alergichni-kam-nyakoi-hranitelni-produkti-neprekasnato-se-uvelichava.html", "text": "За съжаление, броят на децата, алергични към някои хранителни продукти, непрекъснато се увеличава. Това каза за  Радио „Фокус” – Бургас  инж. Яна Маркова, технолог по храненето в Община Бургас. По думите ѝ в общината всекидневно постъпват родители, които удостоверяват, че децата им са алергични към някои хранителни продукти. „Има една част от децата, които успяват да израснат съответната алергия. Така например, миналата седмица ми се обади една майка, радостна от това, че детето ѝ вече е на общ режим на хранене. Работя с тези деца и това няма как да не ме радва, но, за жалост, броят на алергичните от тях се увеличава“, отбеляза инж. Маркова. Тя добави, че най-често срещаната непоносимост е към млечните продукти, като немалък е броят и на децата, алергични към глутен. „Поела съм ангажимент тези деца да не бъдат делени, а да бъдат еднакво обгрижвани в нашите детски градини. Същото се касае и за училищните столове. Имаме и случаи, при които частни фирми готвят за някои деца, спрямо хранителния режим, който им е изписан“, каза още технологът. \r\nМария ПОПЧЕВА", "date": "2019.09.11", "title": "Инж. Яна Маркова, Община Бургас: За съжаление, броят на децата, алергични към някои хранителни продукти, непрекъснато се увеличава"}
{"url": "http://www.focus-news.net/news/2019/09/11/2697728/sofiya-zatrudneno-e-dvizhenieto-na-bul-tsarigradsko-shose-zaradi-protest.html", "text": "Затруднено е движението на бул. „Цариградско шосе към входа на кв. „Горубляне“ заради протест. Това съобщиха за  Агенция „Фокус”  пресцентъра на МВР. \r\n \r\nБояна МАРКОВА", "date": "2019.09.11", "title": "София: Затруднено е движението на бул. „Цариградско шосе” заради протест"}
{"url": "http://www.focus-news.net/news/2019/09/11/2697722/bsp-sofiya-podkrepi-kandidaturata-na-maya-manolova-za-kmet-na-stolitsata-i-izdigna-kaloyan-pargov-za-vodach-na-listata-obshtinski-savetnitsi.html", "text": "БСП - София подкрепи кандидатурата на Мая Манолова за кмет на столицата и издигна Калоян Паргов за водач на листата общински съветници, предаде репортер на  Агенция \"Фокус\" . Това реши Софийската градска конференция, която заседава днес. За кандидатурата на Манолова са гласували 142 делегати, от общо 144, 2-ма са се въздържали. Кандидатурата на Паргов е подкрепена единодушно.  \r\nДеница КИТАНОВА", "date": "2019.09.11", "title": "БСП - София подкрепи кандидатурата на Мая Манолова за кмет на столицата и издигна Калоян Паргов за водач на листата общински съветници"}
{"url": "http://www.focus-news.net/news/2019/09/11/2697731/varna-120-parvoklasnitsi-shte-vlyazat-v-klas-na-16-ti-septemvri-v-uchilishtata-v-dalgopol.html", "text": "120 първокласници предстои да влязат в клас на 16-ти септември в училищата на територията на Община Дългопол. Това каза в интервю за  Радио „Фокус“ – Варна , заместник-кметът Марияна Николаева. По нейна информация, общият брой на учениците, които ще се обучават в отделните населени места е 1300. За новата учебна година, за децата ще полагат грижи 33-ма учители и педагогически специалисти, както и още толкова непедагогически кадри. Учебните заведения на територията на общината са общо 7. От тях средните училища са две – в град Дългопол и в село Медовец. Има едно обединено училище в село Цонево и три основни – в селата Партизани, Лопушна и Поляците. В град Дългопол има едно начално училище. В образователната структура е включен и Център за подкрепа на личностно развитие - Общински детски комплекс. Към него функционират 13 групи за извънкласна дейност. За поредна година Министерството на образованието и науката предоставя на общината още един нов 35-местен автобус за извозване на децата и учениците. Така автобусите за превоз на учащи става 10. 446 са учениците, които пътуват всеки ден по общинската транспортна схема. Всички училища и детски градини на територията на Общината са снабдени с учебници и учебни помагала. Образователната система е обезпечена с медицинско обслужване, педагогически и непедагогически персонал, а материално-техническата база е готова да посрещне първия учебен ден, добави Марияна Николаева. Тя припомни, че през тази година Община Дългопол спечели проект за реконструкция, обзавеждане и оборудване на образователна инфраструктура за двете сгради на СУ „Св. Климент Охридски“ в града. Предстои и подписването на договор, а впоследствие и започване на ремонтните дейности и по двете сгради на средното училище. \r\nДиана СТОЕВА", "date": "2019.09.11", "title": "Варна: 120 първокласници ще влязат в клас на 16-ти септември в училищата в Дългопол"}
{"url": "http://www.focus-news.net/news/2019/09/11/2697727/ognyan-tsenkov-kmet-na-vidin-vsyaka-godina-zalagahme-sredstva-v-byudzheta-za-remont-i-asfaltirane-na-ulitsi.html", "text": "Всяка година залагахме средства в бюджета за ремонт и асфалтиране на улици в населените места – както за град Видин, така и за останалите 33 населени места, каза за  Радио „Фокус“ – Видин  Огнян Ценков, кмет на Община Видин. „Това нещо сме го правили през целия мандат, през всяка от тези четири години. Залагали сме средства в бюджета, въпреки че трябваше финансово да стабилизираме Общината и със собствени приходи да погасяваме дългове в размер на близо две трети от бюджета, който беше през 2015 г. Само да обясня – 36 млн.лв. беше бюджета на Общината 21 млн.лв. бяха дълговете“, каза Огнян Ценков. Той посочи, че Общината е получила помощ от правителството и  благодари лично на министър председателя Бойко Борисов и на финансовия министър Владислав Горанов.  \r\n„Всяка година ние получавахме по 3 млн.лв. През 2016 г. тези 3 млн.лв. бяха изразходвани за ремонт на улици, на междублокови пространства, на Гребната база и на общински сгради – кметства, училища и други сгради, които са собственост на Община Видин. Голям успех бе, че осигурихме средства за закупуването на Гребната база, която преди години бе продадена на частно лице. Но, вече ние имаме едно уникално съоръжение за практикуване на водни спортове“, допълни кметът на Видин. Той посочи, че през 2017 Общината също е получила 3 млн.лв. като единият милион е бил за ремонт на Гимназията с преподаване на чужди езици „Йордан Радичков“, а  2 млн.лв. – за ремонт на сградата на Драматичния театър. „Така до края на септември ще имаме обновена и реновирана сграда на театъра. 2018 г. също получихме 3 млн. лв., като те бяха предимно за асфалтиране на улици, междублокови пространства и улици във всички населени места. във всички населени места ние осъществихме ремонт на улици, има какво още много да се направи. Хората от малките населени места казват, че от 30-40 години не е асфалтирано, а някъде изобщо не е имало асфалтиране на улици… Това са проблеми, които ще ги решаваме в постоянен процес. Важно е да отбележа, че тези дейности ги осъществихме по заявления на граждани – там където те искаха и кадето първи се организираха и подадоха сигнали“, заяви Огнян Ценков. \r\nАнна ЛОЗАНОВА", "date": "2019.09.11", "title": "Огнян Ценков, кмет на Видин: Всяка година залагахме средства в бюджета за ремонт и асфалтиране на улици"}
{"url": "http://www.focus-news.net/news/2019/09/11/2697732/ria-novosti-sasht-odobriha-prodazhbata-na-32-samoleta-f-35-na-polsha.html", "text": "Правителството на САЩ одобри продажбата на 32 изтребителя Ф-35 на Полша за сумата от 6,5 милиарда долара, според информация на Пентагона, предава  РИА Новости . \r\nСпоред съществуващата практика, продажбата беше одобрена от Държавния департамент, а Агенцията за сътрудничество в областта на сигурността и отбраната в Пентагона съобщи за това. \r\n \r\n \r\n \r\n \r\n Превод и редакция : Теодор Пенев", "date": "2019.09.11", "title": "РИА Новости: САЩ одобриха продажбата на 32 самолета Ф-35 на Полша"}
{"url": "http://www.focus-news.net/news/2019/09/11/2697730/afp-provede-se-godishniya-miting-za-nezavisimost-za-kataluniya-v-barselona.html", "text": "Около 600 хил. души взеха участие в годишния митинг в Барселона за независимост за Каталуния, по данни на местната полиция, предава  AFP . \r\nПротестиращите са чувствително по-малко от присъствалите близо милион души на миналогодишното шествие.  \r\nПротестът се провежда на националният празник на Каталуния, познат като „Диада“, и идва малко преди испанският съд да произнесе присъдите на 12 сепаратистки каталунски лидери, които бяха обвинени за ролята си в движенията за независимост в региона.  \r\n \r\n Превод и редакция : Теодор Пенев", "date": "2019.09.11", "title": "AFP: Проведе се годишния митинг за независимост за Каталуния в Барселона"}
{"url": "http://www.focus-news.net/news/2019/09/11/2697733/sliven-v-grada-ofitsialno-beshe-predstaven-biznes-katalogat-investitsionna-destinatsiya-sliven-i-yambol.html", "text": "В Сливен официално беше представен бизнес каталогът „Инвестиционна дестинация Сливен и Ямбол“. Това съобщиха от пресцентъра на  Община Сливен . Каталогът  е стратегически комплект от продукти, съдържащи актуални данни, сравнение, анализ на трендовете и визия за индустриалното и технологично бъдеще на региона. Целта му е да подпомогне местните власти в процеса по утвърждаване на идентичност, брандиране и популяризиране на града, както и при привличането на високотехнологични инвеститори в региона. \r\nВ хотел „Национал Палас“, където се проведе Международният икономически форум: „Бъдещето на Европа – заетост, растеж и инвестиране – заедно можем повече“, кметът Стефан Радев заяви, че трябва да се сложи начало на много по-близко сътрудничество, за да може заедно двата града да вървят в една посока. \r\n„Сливен и Ямбол са двата града, които са най-близо един до друг в България и нашият най-голям шанс и перспектива е да се представим като една икономическа дестинация. Истината е, че инвеститорите, от който и да е сектор, изобщо не се интересуват от административните граници на общини и области, а от това какво може съвместно да им предложи този пазар. Според мен е задължително да се възползваме от тези перспективи, които имаме заедно“, заяви Радев. \r\nТой припомни също, че министърът на регионалното развитие и благоустройството Петя Аврамова е приела идеята, като се е ангажирала пътят Сливен-Ямбол да бъде разширен и да стане 4-лентов. \r\n„Това ще ни направи една голяма икономическа зона, което ще създаде възможности и за всички жители в региона, и за всички потенциални инвеститори. Аз съм убеден, че този район ще бъде горещата точка за инвестиции през следващите години в България“, допълни кметът. \r\nТой посочи, че за реализацията на тази идея Община Сливен предвижда създаването на общинско дружество, което да развива територията на Летище „Бършен“. На тази територия е предвидено да бъде изградена инфраструктура и да се развива, което ще позволи на потенциалния бизнес в най-кратки срокове да реализира своите намерения. \r\n„Много се надявам съвместната ни работа на Сливен и Ямбол и всички общини от региона да продължи. Надявам се целият този проект да бъде подкрепен от всички институции в България“, каза още Стефан Радев. \r\nВърху него работи консултантският екип на „Тракия Тех“ – платформата за привличане на технологични инвеститори. \r\n„Този каталог е важен не само за региона. Той е важен за националната икономическа политика. За първи път имаме обединение на два големи града в инвестиционното си презентиране. С този каталог ние даваме отговорите на инвеститорите още преди да са ни ги задали“, заяви Георги Стоев – председател на УС на „Тракия Тех“. \r\nВ проекта участва и Фонд – устойчиви градове. Той финансира проекти на бизнеса в различни сфери на градското и икономическо развитие. \r\n„Изключително е това, на което присъстваме днес. Обединението е важно. Изключително вярвам в икономическото развитие на този регион. Ще се радвам голяма част от инвестициите на Фонда да са на тази територия“, заяви от своя страна Надя Данкинова – изпълнителен директор Фонд Флаг/Фонд устойчиви градове. \r\nВ каталога са залегнали точки като инфраструктура, население, образование, заплата и човешки ресурси.", "date": "2019.09.11", "title": "Сливен: В града официално беше представен бизнес каталогът „Инвестиционна дестинация Сливен и Ямбол“"}
{"url": "http://www.focus-news.net/news/2019/09/11/2697734/shumen-v-grada-zaraboti-ploshtadka-za-sabirane-na-opasni-otpadatsi-ot-bita.html", "text": "В Шумен заработи площадка за събиране на опасни отпадъци от бита, предаде репортер на  Радио „Фокус“-Шумен .  Дейностите, свързани с центъра за събиране и съхраняване на опасни битови отпадъци от населението бяха представени на брифинг с участието на инж. Боян Тодоров, заместник-кмет по строителство и екология и Живка Атанасова, главен експерт „Екология“ в общината. Площадката е  изградена по проект „Пилотни модели за екологосъобразно събиране и временно съхраняване на опасни битови отпадъци“ по Българо-швейцарската програма за сътрудничество“ на територията на общината. Финансирането е в размер на над 1 845 000 лв. и е осигурено в рамките на Българо-щвейцарската програма за сътрудничество, като строителството е 972 389  лв.,  оборудването е в размер на  464 000 лв., предоставени са и три мобилни събирателни пунктове за 409 640 лв.  \r\n„Всеки гражданин може да занесе своите опасни отпадъци на площадката, а мобилните пунктове ще обслужват град Шумен, общината и останалите 7 общини от Регионалното сдружение за управление на отпадъците“, обясни Живка Атанасова. Гражданите могат да предават лаково-бояджийски материал - бои, лакове, грундове, разтворители, негодни перилни и почистващи препарати, киселини, основи, препарати за растителна защита, спирачни, антифризни течности, лекарства с изтекъл срок на годност,продукти, свързани с грижите за домашните любимци,  живачни термометри, ампули, лампи, текстил, замърсен с опасни отпадъци, опаковки от тези продукти, акумулатори, отработени смазочни и моторни масла и др. На депото  ще работи екип от 4 души и трима шофьори, като всички са преминали специално обучение.  Проектът е в сила до 7 декември, като дотогава извозването и предаването на събраните отпадъци ще бъде финансирано по Българо-швейцарската програма.   \r\n„След този срок дейностите ще бъдат за сметка на общината, т.е. от такса „Битови отпадъци“ ще се покриват разходите  по предаването за обзвреждане или оползотворяване на тези отпадъци“, обясни Живка Атанасова.  Площадката е предвидена за събиране на 35 000 тона годишно. На терена са обособени няколко зони, има паркинг за граждани, мобилният пункт е оборудван със съдове за разделното събиране на отделните видове отпадъци, предоставени са и оборотни съдове. „Съдържанието в съдовете и контейнерите се съхраняват  по начин, гарантиращ тяхната безопасност, за да няма притеснение от страна на населението и и в отговор на екологичното законодателство“, каза още Живка Атанасова.  Площадката има разрешение за ползване от месец юли. От 2 септември е предадена за стопанисване на ОП „Чистота“ и от днес депото работи официално. „Основната цел на това депо е опасните отпадъци да не отиват в контейнерите за битова смес и оттам да бъдат предпоставка за замърсяване на почви и води. От друга страна е начин за повишаване на екологичната култура на населението,  с разделно събиране на отпадъците и възможност за пълното им рециклиране“, каза инж. Боян Тодоров.  \r\nПлощадката се намира на бул. „Симеон Велики“ на изхода на Шумен, в посока към Варна. Работното време е: понеделник: 08.30 – 13.00 и 13.30 – 17.00 часа, от вторник до петък: 08.30 – 13.00 и 13.30 – 18.00 часа, събота: 09.00 - 13.00 часа. \r\nИвелина ИВАНОВА", "date": "2019.09.11", "title": "Шумен: В града заработи площадка за събиране на опасни отпадъци от бита"}
{"url": "http://www.focus-news.net/news/2019/09/11/2697687/aktsenti-v-sutreshniya-blok-dobro-utro-balgariya-po-radio-fokus-na-12-septemvri.html", "text": "ЕС се оказа разтревожен от китайските инвестиции, основно за инфраструктурни проекти, в страни от Западните Балкани. Основният мотив- опасност от задлъжняване на страните от региона. Ще затворим ли огромна врата за нас, отказвайки се от китайските интереси? Темата коментираме с изпълнителния директор на Българската агенция за инвестиции Стамен Янев. След месеци на протести, обещания и очаквания, медицинските сестри отново излязоха на национален протест в столицата. Изненада в исканията им няма, но защо проблемът остава нерешен и какви са механизмите са справяне с него? Отговорите ще потърсим с доц. д-р Георги Кючуков, член на НС на АБВ и член на Изпълнителното бюро на партията. Творци от Балканите се събраха в Балчик, а поводът не е случаен- XII-то издание на Международния фестивал на младите в изкуството „Виа Понтика”. С какво ще изненада планираната програма през следващите дни ще научим от организатора на събитието Николай Младенов. В минутите след 9 часа Анна Лозанова от  Радио „Фокус“-Видин  ще ни разкаже кой е фабрикантът Мито Орозов и каква част от творенията му са представени в Етнографския музей във Враца. \r\n \r\n Тези и още теми - в сутрешния блок   на   от 06.00 до 10.00 часа, с водещ Виктория Месробович - Кувенджиева.", "date": "2019.09.11", "title": "Акценти в сутрешния блок „Добро утро, България“ по Радио „Фокус“ на 12 септември"}
{"url": "http://www.focus-news.net/news/2019/09/11/2697729/kaloyan-pargov-bsp-otsenyavam-shansovete-na-maya-manolova-kato-znachitelni-v-bitkata-za-kmet-na-sofiya.html", "text": "Оценявам шансовете на Мая Манолова като значителни в битката за кмет на София. Това каза лидерът на БСП - София Калоян Паргов по време на брифинг, предаде репортер на  Агенция \"Фокус\" . \"Решението, което днес взе градската партийна конференция, е информирано, базирано на подкрепата и по-точно предпочитанията, които са изразили основните партийни организации, както и на съответните проучвания, които сме си направили до този момент, за да можем да излезем с най-доброто в София. Оценявам шансовете й като значителни в битката за кмет на София\", допълни той.  \r\nДеница КИТАНОВА", "date": "2019.09.11", "title": "Калоян Паргов, БСП: Оценявам шансовете на Мая Манолова като значителни в битката за кмет на София"}
{"url": "http://www.focus-news.net/news/2019/09/11/2697737/reuters-iran-nyama-da-pregovarya-sas-sasht-dokato-sa-aktivni-sanktsiite-sreshtu-teheran.html", "text": "Иран отказва да преговаря с Вашингтон, докато санкциите срещу Техеран все още са активни, заяви президентът на САЩ Хасан Роухани, предава  Reuters . \r\nТой каза това в телефонен разговор с президентът на Франция Еманюел Макрон, според ирански държавни медии. \r\n„От перспективата на правителството на Иран, парламента и народа, докато санкциите все още са активни, преговорите със САЩ нямат никакво значение“, е казал Роухани.  \r\n \r\n Превод и редакция : Теодор Пенев", "date": "2019.09.11", "title": "Reuters: Иран няма да преговаря със САЩ, докато са активни санкциите срещу Техеран"}
{"url": "http://www.focus-news.net/news/2019/09/11/2697738/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в областта. \r\nДо 13 септември, от 22:00 ч. до 6:00 ч. сутринта, ще се спира движението през тунел „Кричим“ на третокласния път IIІ-866 Кричим – Михалково. Обходният маршрут е по път II-86 Пловдив – Асеновград – Смолян. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.11", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/09/11/2697736/burgas-vremenno-chast-ot-ulitsa-oborishte-shte-bade-zatvorena-za-dvizhenie-na-avtomobili.html", "text": "От 09.00 часа на 12-ти до 09.00 часа на 14-ти септември ще бъде затворена за движение на автомобили част от улица „Оборище“ в Бургас, в участъка от кръстовище с улица „Генерал Гурко“ до улица „Пиротска“. Това съобщиха от пресцентъра на  Община Бургас . Причината е изпълнението на връзка на водопровод и канал към съществуващите по ул. „Оборище“. Призовават се всички водачи на МПС да шофират внимателно и да се съобразяват със създадената временна организация на движението в споменатия пътен участък.", "date": "2019.09.11", "title": "Бургас: Временно част от улица „Оборище“ ще бъде затворена за движение на автомобили"}
{"url": "http://www.focus-news.net/news/2019/09/11/2697739/burgas-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Бургас. Това съобщиха за  Радио „Фокус“ – Бургас  от Областното пътно управление. Пътищата са сухи и проходими, видимостта е отлична, няма получени сигнали за инциденти.  \r\nМария ПОПЧЕВА", "date": "2019.09.11", "title": "Бургас: Добри са условията за пътуване на територията на областта"}
{"url": "http://www.focus-news.net/news/2019/09/11/2697725/korneliya-ninova-bsp-upalnomoshtihme-bsp-sofiya-za-sreshta-s-maya-manolova-za-da-se-nameryat-obshtite-tochki-i-politiki-ot-platformata-ni-za-mestnite-izbori.html", "text": "Упълномощихме  БСП - София за среща с Мая Манолова, за да се намерят общите точки и политики от платформата ни за местните избори. Това каза лидерът на БСП Корнелия Нинова по време на брифинг, пердаде репортер на  Агенция \"Фокус\" . \"Конференцията на Софийската градска организация се провежда. Дотук информация за решения: основните партийни организации в София бяха номинирали 18 кандидати за кмет на София. 16 от тях до конференцията, до днес са си направили самоотводи. Днес конференцията  разгледа двете останали кандидатури - на арх. Борислав Борисов и на Мая Манолова. Арх. Борислав Борисов оттегли своята кандидатура. Конференицията с гласуване реши да подкрепи кандидатурата на Мая Манолова за кмет на София. При гласуването имаше само двама въздържали се. Взехме още едно решение. Тъй като конференцията прие и платформата за управление на София, което за нас е най-важното - политиките. Взехме решение и конференцията упълномощи ИБ на Градската организация и бъдещата листа да се срещнат с кандидата за кмет, да представят нашата платформа, да я обсъдят с нея, да намерят общите точки и политики, зад които ще застанем заедно. Тази среща предстои вероятно другата седмица, за да се стиковат нашите идеи\", заяви още Нинова. На въпрос, ако не се намерят общи точки, дали решението за подкрепа на Манолова ще се промени, Нинова отговори: \"Днес сме решили, няма начин това решение да бъде промянано, просто трябва да се разговаря за политиките, да се намерят общите. Вярвам, че това ще стане и слушайки Мая Манолова какво говори за управлението на София, виждайки нашата платформа - движим се в една посока\", допълни още Нинова.  \r\nДеница КИТАНОВА", "date": "2019.09.11", "title": "Корнелия Нинова, БСП: Упълномощихме  БСП - София за среща с Мая Манолова, за да се намерят общите точки и политики от платформата ни за местните избори"}
{"url": "http://www.focus-news.net/news/2019/09/11/2697741/predstoyashti-mezhdunarodni-sabitiya-za-12-septemvri-agentsiya-fokus.html", "text": "Външният министър на Малайзия Саифудин Абдула и китайският му колега Уанг Йи на съвместна пресконференция \r\n*** \r\n \r\n  Вишеградски местни лидери на среща с представители на държавите от Западните Балкани \r\n*** \r\n \r\n  Ръководителят на Европейската централна банка ще даде официално изявление и пресконференция за монетарната политика на еврозоната \r\n*** \r\n \r\n  Третият президентски дебат на Демократическата партия на САЩ \r\n*** \r\n \r\n  Доналд Тръмп се среща с монарха на Кувейт \r\n*** \r\n \r\n  Среща на представители на Комисията по мониторинг на организацията ОПЕК \r\n*** \r\n \r\n  Визита на Върховния представител на Европейския съюз по въпросите за външните работи Федерика Могерини", "date": "2019.09.11", "title": "Предстоящи международни събития за 12 септември (Агенция „Фокус“)"}
{"url": "http://www.focus-news.net/news/2019/09/11/2697742/varna-910-uchenitsi-shte-se-obuchavat-v-na-teritoriyata-na-obshtina-beloslav-prez-novata-20192020-godina.html", "text": "Общо 910 са учениците, които ще прекрачат училищния праг на 16-ти септември в Община Белослав. В града и съседните населени места има общо пет учебни заведения. Това съобщи за  Радио „Фокус“ – Варна  кметът инж. Деян Иванов. По негова информация в първи клас тази година са записани 80 деца. Във всички учебни заведения има осигурени учебни пособия и материали за нормално протичане на образователния процес. Няма проблем и с недостиг на педагогически кадри и учители. На 16-ти септември възпитаниците на Средно училище „Св. Св. Кирил и Методий“ ще влязат в напълно обновена сграда. С европейски средства, в училището беше извършен ремонт, закупени са нови мебели и оборудване. Извършено е и пълно саниране на фасадата. Инж. Иванов добави и, че децата, които посещават забавачките на територията на Общината са общо 424. \r\nДиана СТОЕВА", "date": "2019.09.11", "title": "Варна:  910 ученици ще се обучават в на територията на Община Белослав през новата 2019/2020 година"}
{"url": "http://www.focus-news.net/news/2019/09/11/2697744/vidin-kmetat-ognyan-tsenkov-poseti-zhilishtni-kvartali-s-novo-asfaltirani-mezhdublokovi-prostranstva.html", "text": "Кметът на Видин Огнян Ценков  посети жилищни квартали с ново асфалтирани междублокови пространства, това съобщиха за  Радио „Фокус“ – Видин  от Общината. Огнян Ценков се запозна първо с приключилите наскоро ремонтни работи в ж.к. „Химик“, при блок 94, на стойност 29 000 лв. Там се срещна с живеещите в него, сред които беше и заместник-председателят на Общинския съвет Красимир Асенов. От името на всички той изрази благодарност към кмета и Общината за това, че се вслушват в гласа на гражданите и предприемат необходимите мерки, за да бъдат преобразявани жилищните квартали. Хората споделиха, че участъкът пред входовете не е асфалтиран от 40 години. Ценков разказа, че след подадения от тях сигнал за състоянието на междублоковото пространство, е дошъл лично да се запознае с проблема. Хората правят и подписка, инициирана от Красимир Асенов. „Средствата, с които реализирахме ремонтните работи на най-проблемните места, са субсидия от правителството. Много често опоненти и някои недобросъвестни граждани правят изявления, че тези дейности са предизборни. Не е вярно. Процесът е постоянен. Всяка година със средства от общинския бюджет и подкрепа от правителството сме осъществявали ремонти и облагородяване на жилищните квартали в град Видин и всички населени места“ – обясни кметът. \r\nВ ж.к. „Химик“ през този месец е приключило асфалтирането на междублоковото пространство при бл. 8, 11  и 12 – на стойност 47 500 лв. и пред бл. 7 – на стойност 21 800 лв. \r\nОгнян Ценков посети и ж.к. „Строител“, където полагане на асфалт е извършено при бл. 9 – за 11 145 лв. и при бл. 8 – за 21 000 лв. Посрещнаха го десетки жители, които му благодариха за направеното и също казаха, че ремонти тук не са извършвани от 40 години. Хората разговаряха с видинския кмет повече от час, като споделиха и други проблеми и идеи, свързани с благоустрояването на квартала, както и намеренията си да кандидатстват с проекти по програмата „Местни инициативи“, които Община Видин финансира.", "date": "2019.09.11", "title": "Видин: Кметът Огнян Ценков  посети жилищни квартали с ново асфалтирани междублокови пространства"}
{"url": "http://www.focus-news.net/news/2019/09/11/2697749/nimh-utre-vremeto-shte-e-otnovo-slanchevo-s-maksimalni-temperaturi-mezhdu-25-i-30.html", "text": "През нощта ще преобладава ясно, а утре - отново слънчево време. Ще има и временни увеличения на облачността, но ще остане почти без валеж.Ще духа слаб до умерен североизточен вятър. Максимални температури между 25° и 30°, в София около 25°. Атмосферното налягане ще бъде по-високо от средното за месеца. През деня ще се задържи почти без промяна. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  \r\nНад Черноморието ще бъде предимно слънчево с временни увеличения на облачността. Почти без валеж. Ще духа до умерен североизточен вятър. Максимални температури на въздуха 26-27°, температурата на морската вода е 24-26°. Вълнението на морето ще бъде 3 бала. \r\nНад планините ще преобладава слънчево време, главно в следобедни часове с временни увеличения на облачността. Почти без валеж. Ще духа умерен североизточен вятър. Максимална температура на височина 1200 метра – около 19°, на 2000 метра – около 12°. \r\nПрез следващите дни ще преобладава слънчево време, с временни увеличения на облачността и високи за периода температури. В петък все още ще духа слаб, в източната половина от страната до умерен североизточен вятър. В събота отначало в западната част от Дунавската равнина, после и в по-голямата част от страната, с изключение на югоизточните райони, вятърът ще се ориентира от север-северозапад. През нощта срещу неделя за кратко ще нахлуе сравнително студен въздух и в неделя дневните температури ще са по-ниски в сравнение с предходните дни. Облачността ще се увеличи, но вероятността за валежи е малка.", "date": "2019.09.11", "title": "НИМХ: Утре времето ще е отново слънчево, с максимални температури между 25° и 30°"}
{"url": "http://www.focus-news.net/news/2019/09/11/2697745/mosv-s-tsel-vazstanovyavane-toplopodavaneto-na-pernik-riosv-vdiga-zabranata-za-rabota-na-kotlite-na-tets-a.html", "text": "С цел възстановяване на топлоподаването за жителите на град Перник Регионалната инспекция по околната среда и водите (РИОСВ)-Перник издаде заповед с която се преустановява принудителна административна мярка за спиране на дейността на парогенератори 4 и 5 на „Топлофикация Перник“. Това съобшиха от пресцентъра на  Министерството на околната среда и водите  (МОСВ). Принудителната мярка беше наложена на 5 септември 2019 г. заради установено използване на неразрешен вид гориво – биомаса в нарушение на издаденото Комплексно разрешително на дружеството. \r\nНа 9 септември 2019 г. РИОСВ-Перник издаде предписания на оператора в срок до 13 септември 2019 г. да бъдат отстранени от площадката на предприятието всички налични горива, които не са разрешени в действащото Комплексно разрешително. Предписанието беше издадено, след като проверка на РИОСВ-Перник установи наличието на бали слама на площадката на ТЕЦ-а в количество над 90 тона. След уведомление от дружеството, че предписанията са изпълнени днес експерти на РИОСВ-Перник извършиха проверка, която установи, че площадката е изчистена и на нея не се съхранява слама. \r\nВ 08.00 часа сутринта  на 12 септември експерти на РИОСВ ще премахнат поставените пломби към генераторите, за да може да бъде възстановено подаването на гориво. За да се гарантира, че няма да бъде използван неразрешен вид гориво в предприятието ще бъдат изпратени служители на РИОСВ за 24-часово наблюдение на подаваното на гориво към парогенераторите.", "date": "2019.09.11", "title": "МОСВ: С цел възстановяване топлоподаването на Перник РИОСВ вдига забраната за работа на котлите на ТЕЦ-а"}
{"url": "http://www.focus-news.net/news/2019/09/11/2697740/kmetat-na-pernik-d-r-vyara-tserovska-i-predstaviteli-na-riosv-shte-prisastvat-na-puskaneto-na-toplopodavaneto-na-grada.html", "text": "С цел възстановяване на топлоподаването за жителите на град Перник, Регионалната инспекция по околната среда и водите (РИОСВ)-Перник днес издаде заповед, с която се преустановява принудителна административна мярка за спиране на дейността на парогенератори 4 и 5 на „Топлофикация Перник“. Това съобщиха от  Община Перник . Днес експерти на РИОСВ-Перник извършиха проверка, която установи, че е изпълнено предписанието на РИОСВ за почистване на площадката на ТЕЦ-а от съхраняваната слама. На 12 септември от 8:00 ч сутринта експерти на РИОСВ в присъствието на кмета Вяра Церовска ще премахнат поставените пломби към генераторите на ТЕЦ-а, за да може да бъде възстановено подаването на гориво.", "date": "2019.09.11", "title": "Кметът на Перник д-р Вяра Церовска и представители на РИОСВ ще присъстват на пускането на топлоподаването на града"}
{"url": "http://www.focus-news.net/news/2019/09/11/2697750/tass-aneksiraneto-na-chasti-ot-zapadniyat-bryag-i-dolinata-na-reka-yordan-shte-podkopae-nadezhdata-za-mir-v-regiona-smyata-vanshnoto-ministerstvo-na-rusiya.html", "text": "Обещанието на израелския премиер Бенямин Нетаняху в случай на победа на изборите да анексира част от Западния бряг, може да доведе до ескалация на напрежението и да подкопае шансовете за мир в региона, смята руското външно министерство, предава  TACC .  \r\n\"Москва обърна внимание на изявлението на израелския премиер Бенямин Нетаняху, което предизвика остра негативна реакция в арабския свят, относно намерението за разширяване на суверенитета на Израел в долината на река Йордан.“, се казва в изявлението. \r\n„Загрижени сме, че подобни планове на израелското ръководство може да доведат до рязко ескалиране на напрежението в региона и подкопаване на надеждите за установяване на дългосрочен мир между Израел и арабските му съседи“, се казва още в съобщението. \r\nРуското външно министерство повтори позицията си относно необходимостта от цялостно политическо решение на конфликта между Израел и Палестина, въз основа на концепцията за създаване на две държави за два народа в границите от 1967 г. \r\n \r\n Превод и редакция : Теодор Пенев", "date": "2019.09.11", "title": "ТАСС: Анексирането на части от Западният бряг и долината на река Йордан ще подкопае надеждата за мир в региона, смята външното министерство на Русия"}
{"url": "http://www.focus-news.net/news/2019/09/11/2697746/reuters-bahamskite-ostrovi-obyaviha-che-nad-2-hil-dushi-sa-v-neizvestnost-sled-uragana-dorian.html", "text": "Властите на Бахамските острови заявиха, че 2,5 хил. души са регистрирани като липсващи след преминаването на опустошителният ураган „Дориан“, предава  Reuters . \r\nТе все пак успокоиха, че част от липсващите хора може да се намират в различни убежища на островите. \r\n„Списъкът все още не е бил проверен за това колко хора се намират все още в убежища и колко са били евакуирани“, заяви Карл Смит от Националната агенция за спешни случаи на островите.  \r\nВластите оповестиха, че до този момент жертвите на бедствието са 50 души, но това число се очаква да се повиши.  \r\n„Дориан“ удари Бахамите преди седмица като ураган от последната пета степен, със сила на ветровете близо 300 км/ч. \r\n \r\n Превод и редакция : Теодор Пенев", "date": "2019.09.11", "title": "Reuters: Бахамските острови обявиха, че над 2 хил. души са в неизвестност след урагана „Дориан“"}
{"url": "http://www.focus-news.net/news/2019/09/11/2697751/sport-albaniya-pobedi-islandiya-s-42-kato-domakin-v-mach-ot-grupa-h-ot-kvalifikatsiite-za-evro-2020.html", "text": "Футбол: Албания победи Исландия с 4:2 като домакин в мач от група “H” от квалификациите за Евро 2020. Те стигнаха до победата след голове на Кастриот Дермаку, Елсейд Хисай, Одисе Роши в и Сокол Цикалеши. За гостите головете отбелязаха Гилфи Сигурдсон и Колбейтън Сигдоурсон. След този мач Албания се намира на четвърто място в групата след шест изиграни мача с девет точки. Гостите са трети с 12 точки.", "date": "2019.09.11", "title": "Спорт: Албания победи Исландия с 4:2 като домакин в мач от група “H” от квалификациите за Евро 2020"}
{"url": "http://www.focus-news.net/news/2019/09/11/2697735/yeni-safak-turtsiya-prizova-za-nezabavno-prekratyavane-na-atakite-v-severna-siriya.html", "text": "Турция призова за незабавното прекратяване на атаките в северозапдната провинция на Сирия Идлиб, пише вестник  Yeni Safak . \r\n“Използвахме всяка възможност, дори рискувахме животите на нашите собствени войници, за да предотвратим атаките на режима и поддръжниците му срещу цивилната инфраструктура на Идлиб“, заяви Садик Арслан, посланикът на Турция в ООН на среща на Съвета на ООН по правата на човека в Женева. \r\n„Освен ако тези атаки не бъдат прекратени незабавно, последиците от хуманитарната трагедия в Идлиб могат да станат много по-сериозни от тези през 2015 г.“, предупреди той. \r\nАрслан засегна и други регионални и международни проблеми, особено Палестина, Мианмар и кризата в индийския щат Джаму и Кашмир.  \r\n„Нехуманната блокада, която Израел поддържа (срещу палестинците) стои като най-големият проблем пред хората в Газа за това да получават базови човешки права“, заяви той. \r\nАрслан призова и за намаляването на ограниченията в индийският щат Джаму и Кашмир.  \r\n„Решението на правителството на Индия да премахне специалния статут на щата стои срещу духа на различни резолюции на Съвета за сигурност на ООН. То носи риск от бъдещи ескалации и може да доведе до последици извън региона“, добави той.  \r\nПосланикът заяви, че Турция настоява проблемът да бъде решен по мирен път.  \r\n \r\n Превод и редакция : Теодор Пенев", "date": "2019.09.11", "title": "Yeni Safak: Турция призова за незабавно прекратяване на атаките в Северна Сирия"}
{"url": "http://www.focus-news.net/news/2019/09/11/2697753/obshtina-vidin-otnovo-se-vklyuchva-v-zelenata-initsiativa-da-izchistim-balgariya-zaedno.html", "text": "Кампанията ще се проведе на 14 септември в цялата страна. Това съобщиха за  Радио „Фокус“ – Видин  от общината. Вече са определени местата за почистване в град Видин. Служителите от Общинската администрация ще чистят част от Крайдунавския парк и парк „Владикина бахча“, където кметът на Общината, Огнян Ценков ще даде старт на акцията в 9:00 ч. Останалите райони, които ще бъдат обхванати са – крайбрежната алея от крепостта „Баба Вида“ до Колодрума, парк „Рова“ – от ул. „Антон Страшимиров“ до ул. „Михалаки III Шишман“, зелената площ на кръстовището на ул. „Широка“ и ул. „Христо Ботев“ и пространството пред паметника на Свободата. Общината е организирала четири пункта за раздаване на чували и ръкавици – паркинга на Община Видин, спортното игрище на кръстовището на ул. „Широка“ и ул. „Христо Ботев“, пред Телеграф капия и в парк „Владикина бахча“. Те ще работят от 8:30 ч. В съботния ден ще има дежурен служител в Община Видин, който ще отговаря на въпроси, свързани с кампанията, на телефон: 094 609 459. \r\nСъбраните отпадъци е необходимо да бъдат поставени отделно до най-близките контейнери, откъдето ще бъдат извозвани с техника на общинското звено „Чистота“. \r\nКметът на Община Видин приканва всички жители да се включат в националната инициатива по почистване, за да превърнем заедно нашия красив град в едно още по-уютно място за живеене.", "date": "2019.09.11", "title": "Община Видин отново се включва в зелената инициатива „Да изчистим България заедно“"}
{"url": "http://www.focus-news.net/news/2019/09/11/2697756/violeta-radeva-bchk-burgas-na-14-septemvri-shte-otbelezhim-svetovniya-den-na-parvata-pomosht.html", "text": "На 14 септември ще отбележим Световния ден на първата помощ. Това каза за  Радио „Фокус“ – Бургас  директорът на Български Червен кръст (БЧК) – Бургас Виолета Радева. „Предвидили сме раздаване на листовки и призоваване на призив за повишено внимание по време на първия учебен ден с оглед опазване живота и здравето на децата през учебната година“, добави Радева. Тя уточни, че има и други мероприятия, в които Български червен кръст (БЧК) ще се включи. „На първия учебен ден заедно с нашите партньори – Министерството на вътрешните работи, Община Бургас и Сдружение „SOS – ПТП“, ще участваме в откриването на учебната година на едно училище, участие ще вземем и в празника на пожарна, те имат годишнина“, поясни Виолета Радева. По думите й БЧК ще участват с доброволци, които ще правят демонстрации по първа долекарска помощ със случайни минувачи, граждани и гости на град Бургас. \r\nМария КУРТЕВА", "date": "2019.09.11", "title": "Виолета Радева, БЧК – Бургас: На 14 септември ще отбележим Световния ден на първата помощ"}
{"url": "http://www.focus-news.net/news/2019/09/11/2697755/predstoyashti-sabitiya-v-stranata-za-12-septemvri-agentsiya-fokus.html", "text": "От 15.00 часа вицепремиерът и министър на външните работи Екатерина Захариева ще приеме министър-председателя на провинция Долна Австрия Йоханна Микл-Лайтнер в МВнР. След срещата са предвидени изявления пред медиите.   \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 15.00 часа омбудсманът Диана Ковачева организира среща с експерти и граждани, на която ще се търсят решения на проблемите със замърсяването на въздуха. Събитието ще се проведе в институцията на омбудсмана на ул. „Георг Вашингтон“ № 22.  \r\n \r\n*** \r\n \r\nОт 11.00 часа заместник-кметът по екология на Столична община Йоана Христова ще направи проверка на новите контейнери за текстилни отпадъци в столицата. \r\n \r\n \r\n*** \r\n \r\nОт 11.30 часа в Клуба на народния представител Георги Марков ще представи книгата си „Феноменът Виктор Орбан“. \r\n \r\n*** \r\n \r\nОт 10.30 часа в района на Националния учебен и логистичен център на БЧК (НУЛЦ) и полигона на ГД „Пожарна безопасност и защита на населението“, БЧК организира демонстрация за спасяване на пострадали при инциденти след бедствие. \r\n \r\n*** \r\n \r\nОт 12.00 часа в Историческия музей ще бъде открита изложбата „Mini Wonders – чешката играчка вчера и днес“. \r\n \r\n*** \r\n \r\nОт 14.00 часа ще се проведе редовен брифинг на Централната избирателна комисия във връзка с подготовката и произвеждането на изборите за общински съветници и за кметове, насрочени на 27 октомври 2019 г. \r\n \r\n*** \r\n \r\nОт 15:00 часа в Централния военен клуб ще се състои награждаване на Община Момчилград с отличие за динамично развиваща се община в туризма. \r\n \r\n*** \r\n \r\nВ 11.00 часа в кабинета на кмета д-р Емил Караиванов ще се проведе пресконференция по актуални теми.  \r\n \r\n*** \r\n \r\nОт 17.30 часа във фоайето на Градската библиотека Николай Табаков ще представи новия си роман „Нула време”. \r\n \r\n*** \r\n   \r\nОт 17.30 часа на площад „Георги Измирлиев“ кметът д-р Атанас Камбитов и областният управител Бисер Михайлов ще посрещнат ръководители на дипломатически мисии и представителства на международни организации, акредитирани в Република България. \r\n \r\n*** \r\n \r\nОт 10.15 часа в клуба на втория етаж в сградата на Регионална дирекция „Пожарна безопасност и защита на населението” – Бургас ще се проведе церемония по награждаване на отличените в областния етап на международния конкурс „С очите си видях бедата”. От 11.00 часа в клуба ще се проведе пресконференция относно отбелязването на Седмицата на пожарната безопасност и честването на Професионалния празник на служителите на Главна дирекция „Пожарна безопасност и защита на населението” към МВР.  \r\n \r\n*** \r\n \r\nОт 18.00 часа пред Пантеона, пожарникари ще се включат с вълнуващи демонстрации в Седмицата на пожарната безопасност. \r\n \r\n*** \r\n \r\nОт 18.00 часа в експоцентър „Флора“, ще бъде открита традиционната годишна изложба на Бургаска фотографска общност (БФО). \r\n \r\n*** \r\n \r\nОт 20.00 часа на сцената на Летния театър над 90 изпълнители ще участват в  концерт, с който ще бъде закрит летния сезон. \r\n \r\n*** \r\n \r\nОт 11.30 часа в Общината ще се проведе заседание на Постоянна комисия \"Социални дейности и жилищна политика\" към общинския съвет.  \r\n \r\n*** \r\n \r\nОт 17.30 ч. на сцена Филиал ще се проведе медийна среща с екипа на Варненския драматичен театър в 99-ия творчески сезон. \r\n \r\n*** \r\n \r\nОт 10.00 ч. на площада в село Иново ще бъде извършено тържествено освещаване на паметника на загиналите във войните 1912-1918 година. На събитието ще присъства заместник-кметът на Община Видин Венци Пасков. \r\n \r\n*** \r\n \r\nОт 18:00 часа в музея на фотографията и съвременните визуални изкуства, ще бъде представена изложбата „Древната Матера“. \r\n \r\n*** \r\n \r\nОт 18.00 часа в Художествена галерия „Владимир Димитров – Майстора” ще бъде открита традиционната изложба „Приятели”. \r\n \r\n*** \r\n   \r\nОт 10.00 ч. в сградата на РДПБЗН-Пазарджик ще се проведе брифинг, в който участие ще вземе директорът на пожарната комисар Ангел Дудов. \r\n \r\n*** \r\n \r\nВ 08.00 часа експерти на РИОСВ ще премахнат в присъствието на кмета Вяра Церовска поставените пломби към генераторите, за да може да бъде възстановено подаването на гориво на спрените мощности на „Топлофикация“.  \r\n \r\n   \r\nОт 14.00 ч. в зала „Струма” на Областна администрация – Перник ще се проведе заседание на Областната комисия по безопасност на движението.  \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото, образувано по протест на Пловдивска окръжна прокуратура срещу присъда на Окръжен съд, с която М. Ш. е осъден за пет престъпления, като му е наложено едно общо, най-тежко наказание от 2 години условно лишаване от свобода с 4 години изпитателен срок.   \r\n \r\n*** \r\n \r\nВ 10.00ч в сградата на „Социално подпомагане“ директорът д-р Надя Танева ще даде изявление във връзка с инцидента с пострадалото дете. \r\n*** \r\n \r\nВ 10.00 часа в пресклуба на БТА Иван Бояджиев, известен като Дядо Ваня. ще представи новия си проект, свързан с организирането на протести срещу демографската криза в България и за обединение на българския народ. \r\n \r\n*** \r\n \r\nВ 10.00 часа в зала 1 на Апелативния съд ще се проведе заседание по делото, с което подсъдимият А. М./общински съветник в Стамболийски/ обжалва присъдата си от 2 години лишаване от свобода условно с изпитателен срок от 4 години и глоба от 4 000 лева.  \r\n \r\n*** \r\n \r\nОт 11.00 ч. в Пресклуба на БТА, бул.6-ти Септември 140 НГИ „Адвокати за свободна България” организира обществена дискусия по предложения до Народното събрание за реформа в адвокатурата. \r\n \r\n*** \r\n \r\nВ 13.30 часа в зала 1 на Окръжния съд ще се проведе заседание по делото срещу Даниела К., обвинена, че при управление на моторно превозно средство със скорост от 27 км/ч е нарушила правилата за движение и по непредпазливост е причинила смъртта на пешеходката С. С. /на 81 г./.  \r\n \r\n*** \r\n   \r\nОт 10.00 часа във фоайето на Младежкия дом ще бъдат наградени децата, участвали в конкурса за рисунка „С очите си видях бедата“, организиран от ГДПБЗН.  \r\n \r\n*** \r\n Смолян.  \r\nОт 10.00 часа в 101-ви Алпийски полк ще се проведе пресконференция и демонстрации във връзка с провеждащото се в Смолян Международно тактическото учение на Сухопътните войски „Родопи -2019 г.“  \r\n \r\n*** \r\n Смолян.  \r\nОт 10.00 часа в сградата на КНСБ-Смолян с адрес бул. „България“ 58 ще се проведе пресконференцията във връзка с провежданата в страната  кампания „Сивото убива\" и мобилно приложение VOX KNSB. \r\n \r\n*** \r\n Смолян.  \r\nОт 10.30 часа в малката зала на ОДМВР – Смолян ще се проведе месечен брифинг за резултатите от работата на ОДМВР-Смолян от началото на 2019г. и отделно за м. август. Друга тема ще бъде пътно-транспортната обстановка на територията на област Смолян. Специално внимание ще бъде отделено на препоръки за безопасност при откриването и през новата учебна 2019/2020 г. година.  \r\n \r\n*** \r\n \r\nОт 09:00 часа, в зала 2 на хотел „Верея“, Фондация „Лале“, Сдружение \"Свят без граници\" и Сдружение \"Самаряни\" ще се проведе работна среща с дискусия, на която да се говори заедно за възможностите насилието към децата да бъде предотвратено и намалено. \r\n \r\n*** \r\n \r\nОт 20.00 часа Държавна опера-Стара Загора ще представи за първи път на сцената на уникалния Античен театър в Пловдив своята впечатляваща постановка на балета „Дон Кихот“ от Лудвиг Минкус. \r\n \r\n*** \r\n \r\nОт 10:00 часа ще бъде открита втората за страната солна стая. \r\n \r\n*** \r\n \r\nОт 10.00 часа в сградата на РДПБЗН-Шумен ще се проведе брифинг с участието на комисар Иван Иванов – директор на РДПБЗН-Шумен и ръководни служители на дирекцията във връзка с професионалния празник на служителите на Главна дирекция “Пожарна безопасност и защита на населението” – 14 септември. \r\n \r\n*** \r\n   \r\nОт 10.30 часа в зала 203 в общината ще се проведе заседание на Постоянна комисия „Култура, културно-историческо наследство, туризъм, интеграционна политика и вероизповедания”. \r\n \r\n*** \r\n \r\nОт 11.30 часа в Националния пресклуб на БТА в Шумен ще се състои пресконференция на общинския съветник Добромир Драев относно участието му в кметската надпревара в града. \r\n \r\n*** \r\n   \r\nОт 14.00 часа в зала 203 на Общината ще заседава Постоянна комисия „Просвета, образование и наука” към Общинския съвет. \r\n \r\n*** \r\n \r\nОт 16.00 часа в зала 203 на Общината ще се заседава Постоянна комисия „Териториално развитие и селищно устройство” към Общинския съвет.", "date": "2019.09.11", "title": "Предстоящи събития в страната за 12 септември (Агенция „Фокус“)"}
{"url": "http://www.focus-news.net/news/2019/09/11/2697752/shpionskiyat-skandal-prodalzhava-obzor.html", "text": "Шпионският скандал продължава с пълна сила. От партийните централи във вторник, в сряда той намери място и в Народното събрание. Още в началото на пленарното заседание от ПГ на ГЕРБ поискаха изслушване на вътрешния министър Младен Маринов и шефа на ДАНС Димитър Георгиев.  Министър Младен Маринов  каза, че за 24 часа са били задържани осем души. \"В МВР на 9 септември 2019 г. е постъпило постановление от Специализираната прокуратура за оказване в рамките на компетентността на МВР съдействие при провеждане на действие по разследване от служители на СДВР по досъдебно производство\", обясни Маринов. Министърът посочи още, че в изпълнение на същото служителите на СДВР са оказали такова съдействие на Специализираната прокуратура, като са проведени различни по вид действия по разследването, огледи, претърсвания, изземвания, лични обиски и други действия по разследването на територията на град Перник, град София и Брезник. В резултат на тези действия със заповед за задържане съгласно Закона за МВР до 24 часа са задържани 8 лица, които са предадени на следствените органи в рамките на изпълнение на постановлението. В рамките на срока на задържането въпросните лица са конвоирани до сградата на следствения отдел на Специализираната прокуратура, където са предоставени на следовател за продължаване на процесуалните действия с тях. По отношение на конкретика по разследването, за съжаление не мога да дам повече информация\", допълни още министърът.   Председателят на ДАНС Димитър Георгиев  обяви, че по разследването за пране на пари е установен трансфер на финансови средства от руски гражданин от общество „Двуглав орел”. „При проведените допълнителни мероприятия са придобити данни, че Малинов е изготвил докладна записка на руски език относно необходимостта от геополитическата преориентация на България и известният за всички проект \"България\". В същата се предлага да бъдат провеждани редица мероприятия, свързани с определени действия в сферата на вътрешнополитически живот, които да доведат до такава промяна в ориентацията на страната“, каза Георгиев.  Независимият депутат Павел Шопов поиска да бъде изслушан и  главният прокурор Сотир Цацаров .Той съобщи, че освен на Леонид Решетников, днес е наложена забрана за влизане в страната за период от 10 години на Константин Малофеев. Той изрази несъгласие с  твърдението, че обвиненията за престъпление срещу Републиката, е политическа акция, свързана с местния вот. \"9, 10, такова е наказателното производство\" ,каза Цацаров във връзка с провеждането на процесуално-следствените действия точно на 9 септември. \"И още нещо - мога да го кажа съвсем ясно - това не е атака срещу движение \"Русофили\". Обвиняемият е председател на това движение, но отговорността, която той трябва да носи е за неговите лични действия. Фактът, че движението е било използвано от него за определени цели, не означава, че трябва да хвърлим сянка или да преследваме за идеи членовете на това движение. Това не е разделение на българското общество или опит за разделение на русофили и русофоби. В крайна сметка в случая става въпрос не за това на чии национални интереси служиш, а че увреждаш българските национални интереси\", допълни още Цацаров. Цацаров подчерта, че арестите при шпионския скандал са извършени в стриктно спазване на Закона за МВР. По думите му, ако депутатите считат, че той нарушава човешките права, в тяхна власт е да го променят.  Главният прокурор допълни, че действията по разследването на шпионския скандал продължават и към момента. От БСП поискаха да бъда изслушан министър-председателя Бойко Борисов , но поради ангажименти той не отрази това тяхно искане. Социалистите направиха повторно предложение това да се случи в удобно за министър-председателя време. \r\nИзвън  парламента премиерът Бойко Борисов  подчерта, че нашата геополитическа ориентация е ЕС – НАТО. „С „шпионския“ скандал се опитват да се поставят на една плоскост отношенията ни с Русия. Когато има нещо, с което не сме съгласни, МВнР реагира така, както реагират и в Унгария да речем. Не виждам никакво основание да се свързват едното и другото. Второ, когато руски олигарси се опитват да правят проекти в България, свързани с нашия Военнопромишлен комплекс и всичко останало, нашите служби работят по тази тема заедно с партньорски други служби и го прави прокуратурата. Аз нямам никаква роля в този процес. Ние дори с нашия кмет в Казанлък сме участвали на \"Копринка\" в мероприятията. Краси Велчев е председател на Комисията за българо-руско сътрудничество в парламента. Нещо повече, понеже вчера завършиха преговорите, но ще изчакаме до 17, ще обявим какво сме направили вчера. Ще проявим търпеливост и мълчание. Всеки има право да развива своята дейност в НПО-та. Едните подкрепят религия, други култура, трети обичат Русия, други Америка, коментира още премиерът. \r\n От Американското посолство в София   подчертаха, че САЩ изцяло подкрепят усилията на България да защити суверенитета си от злонамерено влияние. От своя страна  председателят на българското движение „Русофили\" Николай Малинов  заяви, че обвинението в шпионаж, повдигнато от Прокуратурата, не предизвиква в него нищо друго освен изненада. „Определението „шпионин“ е много разочароващо за мен. Фактът, че съм наречен шпионин заради общуване с руски партньори, не предизвиква в мен нищо друго освен изненада. От 30 години се занимавам с политика, открито изразявам вижданията си и помагам за развитието на културни, духовни и социални връзки с Русия и съм сигурен, че това е правилно“, подчерта Малинов. \r\nТой потвърди, че планира да създава информационни, детски и музикални канали, а също така и политическа партия и не вижда в намеренията си нито нарушения на българското законодателство, нито заплаха за националната сигурност. \r\nДеница КИТАНОВА", "date": "2019.09.11", "title": "Шпионският скандал продължава (ОБЗОР)"}
{"url": "http://www.focus-news.net/news/2019/09/11/2697760/prof-d-r-snezha-zlateva-opitite-sa-samoubiystvo-s-medikamenti-sa-sred-nay-razprostranenite.html", "text": "Опитите са самоубийство с медикаменти са сред най-разпространените.Това каза за  Радио „Фокус“ – Варна , проф. д-р Снежа Златева, началник на клиниката по токсикология във Военноморската болница във Варна. Тя посочи, че в  Клиниката по токсикология се лекуват опитите за самоубийство, които са най-вече с медикаменти, но заедно с това и с пестициди, битови препарати и други. Поради причина от 2009-та година, осъзнавайки колко е сериозно положението от дирекция „Превенции“ са започнали да подпомагат специалистите с превантивна програма, която се състои в това, че се консултират близките на пациентите в месеца след острото отравяне. Проф. Златева допълни, че обикновено това е периодът, в който човек направил опит за самоубийство има риск да направи повторен опит да сложи край на живота си. \r\nПроф. Снежа Златева добави, че от 2009-а година в клиниката са били лекувани над 1080 човека, като по тази програма сме консултирали 830 пациента и малко над 260 родители. Успоредно с това са проведени и много обучения с различни преподаватели в училище, педагогически съветници, с работници в социални заведения. „Като цяло работим с много неправителствени организации, а нашите психолози оказват помощ и подкрепа на всички, като дори посещават в домовете им, когато човекът направил опит за самоубийство, не желае да комуникира нито с психолог или психиатър. Затова е изключително важно да се окаже реална помощ на тези хора“, категорична бе д-р Златева. Тя допълни, че от 2000-та година се прави точна статистика за случаите, които са минали през здравното заведение. По думите й, общият брой на самоубийствата през този период е бил  много по-голям. Между 2000-та и 2010-та година е имало по близо 400 случая годишно, след това те са намаляли постепенно до 200, а в последните години до 91. По отношение на непълнолетните процентът им от общите случаи е между 14-17.  „Юношите са в един много незрял период и те реагират много неадекватно на много ситуации, поведението им е рисково, поради което работим много с училищата, за да могат преподавателите да разпознаят тези случаи и да им се окаже необходимата помощ“, каза в заключение началникът на клиниката по Токсикология в морската столица. \r\nДесислава ВАСИЛЕВА", "date": "2019.09.11", "title": "Проф. д-р Снежа Златева: Опитите са самоубийство с медикаменти са сред най-разпространените"}
{"url": "http://www.focus-news.net/news/2019/09/11/2697743/afp-tramp-privetstva-olekotyavaneto-na-vnosnite-mita-ot-strana-na-kitay.html", "text": "Преиздентът на САЩ Доналд Тръмп приветства решението на Китай да изключи някои от внасяните от Вашингтон стоки от списъка с увеличените от Пекин мита, предава  AFP . \r\n“Това беше голям ход“, заяви Тръмп пред репортери във връзка с решението. \r\nОчаква се САЩ и Китай да продължат търговските преговори помежду си във Вашингтон през октомври, след цяло лято на увеличаващо се напрежение между двете страни, последвано от обявяване на взаимни увеличения на вносните мита. \r\nПекин все пак премахна митата от някои американски продукти в ход, който се разглежда като благосклонност от страна на Китай преди преговорите. \r\n \r\n Превод и редакция : Теодор Пенев", "date": "2019.09.11", "title": "АFP: Тръмп приветства олекотяването на вносните мита от страна на Китай"}
{"url": "http://www.focus-news.net/news/2019/09/11/2697762/futbol-otborite-na-ukrayna-i-nigeriya-zavarshiha-naravno-22-v-priyatelski-mach-koyto-se-igra-v-kiev.html", "text": "Футбол: Отборите на Украйна и Нигерия завършиха наравно 2:2 в приятелски мач, който се игра в Киев.  \r\nГостите поведоха в резултата с голове на Дили Адилий в 4-ата минута и на Виктор Осимен в 34-ата. Домакините намалиха резултата в 78-ата минута с гол на Олександър Зинчеко, а минута по-късно изравниха чрез Роман Яремчук.", "date": "2019.09.11", "title": "Футбол: Отборите на Украйна и Нигерия завършиха наравно 2:2 в приятелски мач, който се игра в Киев."}
{"url": "http://www.focus-news.net/news/2019/09/11/2697757/politico-tramp-razkri-prichinite-za-ostavkata-na-dzhon-boltan.html", "text": "Президентът на САЩ Доналд Тръмп изказа допълнителни коментари, разкриващи конкретните причини за освобождаването от длъжност на Съветника по национална сигурност Джон Болтън, пише  Politico . \r\nПред репортери Тръмп критикува идеите на Болтън, въпреки че отбеляза, че двамата са имали добри работни взаимотношения.  \r\n„Джон е всъщност човек, с когото се разбирам много добре. Той направи някои големи грешки обаче. Те ни върнаха назад“, заяви президента. \r\nТръмп отново заяви, че е бил той, не Болтън, човека който понякога се е застъпвал за по-агресивна външна политика, въпреки че Болтън е известен с желанието и подкрепата си за военната интервенция на САЩ в Ирак от 2003 г. \r\n„Всъщност Джон не беше в такт с това, което вършихме и често смяташе, че това което вършим са много „твърди“ действия“, заяви Тръмп.  \r\nПо-рано той обяви, че Болтън ще бъде освободен от поста си в съобщение в „Туитър“, като отбеляза, че директната причина е била несъгласието на президента и администрацията с много от предложенията на съветника.  \r\n \r\n Превод и редакция : Теодор Пенев", "date": "2019.09.11", "title": "Politico: Тръмп разкри причините за оставката на Джон Болтън"}
{"url": "http://www.focus-news.net/news/2019/09/11/2697754/afp-tramp-predupredi-iran-che-shte-e-opasno-za-tyah-ako-prodalzhavat-da-uvelichavat-rezervite-si-na-obogaten-uran.html", "text": "Президентът на САЩ Доналд Тръмп предупреди Иран срещу бъдещи ходове за повишаване на запасите на страната от обогатяване на уран, но не отрече възможността САЩ да премахнат санкциите, за да бъдат улеснени преговорите с Техеран, предава  AFP . \r\nПопитан дали ще смекчи санкциите, за да бъдат улеснени преговорите с иранския президент Хасан Роухани, Тръмп отговори, че „ще види какво ще се случи“. Той все пак предупреди, че за Техеран би било „много опасно“ да продължава да нарушава споразуменията от 2015 г. като увеличава резервите си от обогатен уран. \r\n \r\n Превод и редакция : Теодор Пенев", "date": "2019.09.11", "title": "AFP: Тръмп предупреди Иран, че ще е „опасно“ за тях, ако продължават да увеличават резервите си на обогатен уран"}
{"url": "http://www.focus-news.net/news/2019/09/11/2697758/reuters-netanyahu-smyata-che-sasht-shte-ostanat-s-tvarda-pozitsiya-po-otnoshenie-na-iran-vapreki-ostavkata-na-boltan.html", "text": "Министър-председателят на Израел Бенямин Нетаняху заяви, че въпреки оставката на Съветника по националната сигурност на САЩ Джон Болтън, Вашингтон ще продължи с „твърдата“ си линия в отношенията си с Техеран, предава  Reuters . \r\nПрезидентът на САЩ освободи Болтън по-рано, като заяви, че несъгласия с предложенията му са били причината за оставката на съветника. Малко по-късно държавният секретар Майк Помпео обяви, че Тръмп може да се срещне с президента на Иран Хасан Роухани по време на Общото събрание на ООН. \r\nНетаняху не сметна това за причина САЩ да смекчат позицията си по отношение на нарушенията на Техеран на сделката от 2015 г. \r\n„Убеден съм и нямам съмнения, че във всяка ситуация, с преговори и без преговори, президента Тръмп и администрацията му ще бъдат много твърди с Иран“, заяви той.   \r\n \r\n Превод и редакция : Теодор Пенев", "date": "2019.09.11", "title": "Reuters: Нетаняху смята, че САЩ ще останат с „твърда“ позиция по отношение на Иран, въпреки оставката на Болтън"}
{"url": "http://www.focus-news.net/news/2019/09/11/2697761/tass-amerikanskoto-razuznavane-smyata-che-rusiya-uskoryava-rabotata-si-nad-raketi-s-neogranichen-obseg.html", "text": "Американското разузнаване вярва, че руските крилати ракети с неограничен обсег тип \"Буревестник“ или Skyfall, според класификацията на НАТО, ще бъдат пуснати в експлоатация по-рано от планираното, предава  TACC , като се позовава на америнакси медии.  \r\nСпоред източниците, Русия интензивно провежда тестове на ракетата, като за последните две години са проведени пет изпитания, всички от които обаче са били неуспешни.  \r\nСпоред тяхната версия тестовете показват, че ракетите не могат да стартират правилно, заради сложните си ядрени двигатели. Американският телевизионен канал CNBC свързва тази информация с инцидента в района на Архангелск. \r\n \r\n Превод и редакция : Теодор Пенев", "date": "2019.09.11", "title": "TAСС: Американското разузнаване смята, че Русия ускорява работата си над ракети с неограничен обсег"}
{"url": "http://www.focus-news.net/news/2019/09/11/2697764/izpalnitelnata-komisiya-na-gerb-utvardi-kandidatite-na-partiyata-za-kmetove-na-oblastnite-gradove.html", "text": "Изпълнителната комисия на ГЕРБ стартира процедурата по утвърждаване на кандидатите за кметове на общини и кметства и листите за общински съветници. Това съобщиха от пресцентъра на  партията . На заседанието си тази вечер, членовете на ИК на партията утвърдиха кандидатите за кметове на областните градове. Кандидатурите са следните: \r\n-\tБлагоевград – Атанас Камбитов; \r\n-\tБургас – Димитър Николов; \r\n-\tВарна – Иван Портних; \r\n-\tВелико Търново – Даниел Панов; \r\n-\tВидин – Огнян Ценков; \r\n-\tВраца – Калин Каменов; \r\n-\tГаброво – Таня Христова; \r\n-\tДобрич – Надежда Петкова; \r\n-\tКърджали – Никола Чанев; \r\n-\t Кюстендил – Петър Паунов; \r\n-\t Ловеч – Корнелия Маринова; \r\n-\t Монтана – Златко Живков; \r\n-\t Пазарджик – Иван Панайотов; \r\n-\t Перник – Вяра Церовска; \r\n-\t Плевен – Мирослав Петров; \r\n-\t Пловдив – Здравко Димитров; \r\n-\t Разград – Валентин Василев; \r\n-.\t Русе – Диана Иванова; \r\n-\t Силистра – Юлиян Найденов; \r\n-\t Сливен – Стефан Радев; \r\n-\t Смолян – Николай Мелемов; \r\n-\t София – Йорданка Фандъкова; \r\n-\t Стара Загора – Живко Тодоров; \r\n-\t Търговище – Дарин Димитров; \r\n-\t Хасково – Станислав Дечев; \r\n-\t Шумен – Любомир Христов; \r\n-\t Ямбол – Димитър Иванов. \r\nНа заседанието си тази вечер Изпълнителната комисия на ГЕРБ реши още, че ще финансира предизборната си кампания със средства от партийната субсидия. По време на кампанията няма да се приемат дарения, доброволни вноски от членове на партията, както и участие с лични средства на кандидатите за местна власт.", "date": "2019.09.11", "title": "Изпълнителната комисия на ГЕРБ утвърди кандидатите на партията за кметове на областните градове"}
{"url": "http://www.focus-news.net/news/2019/09/11/2697766/afp-es-prizova-upravlyavashtite-i-opozitsiyata-vav-venetsuela-da-vazobnovyat-pregovorite-pomezhdu-si.html", "text": "Върховният представител на Европейският съюз за политиката на сигурност и външните работи Федерика Могерини призова венецуелското правителство, начело с президента Николас Мадуро и опозиционните партии да преговарят и да разрешат продължаващата в страната криза, предава  AFP . \r\nМадуро отмени планираните с опозицията преговори в отговор на новите санкции, наложени от страна на САЩ към правителството му, продъжавайки по този начин конфликта между правителството и самопровъзгласилият се за президент Хуан Гуайдо.  \r\nМогерини заяви, че е била „окуражена“, когато властите и опозицията са започнали преговори, с медиаторството на Норвегия по-рано през годината, и призова двете страни да започнат диалог. \r\n„Разговорът винаги е по-добър от борбата. Надяваме се, че той ще може да продължи скоро“, заяви тя.  \r\n„Вярвам, че не е в ничии интереси да бъдат изостряни разделенията и икономическите проблеми на страната“, добави Могерини. \r\nМогерини каза още, че всяка сделка ще трябва да включва \"демократичен резултат, с нови президентски избори, международни наблюдатели и право за всеки да участва в демократичното определение на бъдещето на страната\". \r\n \r\n Превод и редакция : Теодор Пенев", "date": "2019.09.11", "title": "AFP: ЕС призова управляващите и опозицията във Венецуела да  възобновят преговорите помежду си"}
{"url": "http://www.focus-news.net/news/2019/09/11/2697768/dobrich-pri-ogromen-interes-e-preminalo-sabitieto-k-pop-happening-organizirano-ot-obshtinskiya-mladezhki-tsentar-zahari-stoyanov.html", "text": "При огромен интерес е преминало „K-pop happening“ - събитие, организирано от Общинския младежки център (ОМЦ) „Захари Стоянов“ в Добрич. Това съобщиха  организаторите  на инициативата. Събитието е било по инициатива на модерния балет \"K-dreamers\" към Младежкия център, като специално участие е взел и другият клуб по модерен балет \"Illusion\". Богатата програма е включвала представяне на k-pop историята, забавни игри с публиката, k-pop dance battle duo и е завършила с random dance и изпълнения на открито. Младите фенове на корейската поп музика в региона са имали възможност да танцуват, да покажат уменията си, да обменят опит, да намерят нови приятели и да се забавляват.", "date": "2019.09.11", "title": "Добрич: При огромен интерес е преминало събитието „K-pop happening“, организирано от Общинския младежки център „Захари Стоянов“"}
{"url": "http://www.focus-news.net/news/2019/09/11/2697765/pernik-oblastniyat-upravitel-irena-sokolova-i-kmetat-na-batanovtsi-shte-se-sreshtnat-s-rakovodstvoto-na-bdzh.html", "text": "Утре сутрин, областният управител на Перник Ирена Соколова, заедно с кмета на кметство Батановци Радослав Банчев, ще се срещне с ръководството на \"БДЖ Пътнически превози\" ЕООД. Това съобщиха от пресцентъра на  Областната администрация . \r\nПоводът на инициираната от страна на губернатора среща е отпадането от разписанието на два влака - N 5621 и N 5622 по международната линия София-Благоевград-София.  \r\nПрипомняме, че се предвижда същите да преминават без време за престои, както и без качване на пътници на гара Батановци. \r\nСоколова, заедно с Банчев, ще изложат опасенията на жителите на населеното място, че няма да имат удобен жп транспорт в пиковите часове.  \r\nОбластният управител ще заяви желанието и исканията на батановчани за запазване на досегашно разписание.", "date": "2019.09.11", "title": "Перник: Областният управител Ирена Соколова и кметът на Батановци ще се срещнат с ръководството на БДЖ"}
{"url": "http://www.focus-news.net/news/2019/09/11/2697767/nikolay-todorov-organizator-festivalat-na-ribata-i-vinoto-v-burgas-tazi-godina-shte-bade-predstaven-s-edna-nova-ideya-i-kontseptsiya.html", "text": "Фестивалът на рибата и виното ще се тази година ще бъде представен с една нова идея и концепция, както и на ново място и това ще е Морската градина на Бургас около Експозиционен център „Флора“ на една страхотна и приятна поляна, която се намира на метри от морето. Това каза за  Радио „Фокус“-Бургас  Николай Тодоров, организатор на събитието. „Какво по-хубаво място от това да изпратим лятото, близо до плажа“, каза още Тодоров и добави на събитието ще бъде представена богата морска и рибна кухня с интересни предложения от прясна морска храна, подкрепени с най-атрактивните български изби, които ще представят вината си по време на фестивала. „Също така ще бъдат представени вина от цял свят – Нова Зеландия, Австралия, Франция, Италия, също ще можем да опитаме и в допълнение ще бъде така модерната напоследък занаятчийска бира, която също ще присъства на фестивала“, посочи организаторът и уточни, че началото на всичко това ще бъде дадено в 11.00 часа на 13 септември и ще продължи до неделя, малко преди полунощ.  \r\n„Три дни с настроение, заряд и енергия и подобаващо отношение към качествената храна, добрите напитки. Фестивалът е насочен към хората на града, както и гостите на Бургас и все още позакъснелите туристи, опитващи се да откраднат последните слънчеви лъчи на лятото“, каза още Тодоров. Програмата, която са подготвили организаторите, включва ежедневни срещи, дегустации, кулинарни демонстрации, работилници, отново на тема приготвяне на морска храна, както и сумилиерски съвети – как и какво вино да пием, с каква морска храна да го съчетаваме. „Ще имаме интересни няколко интересни гости – в неделя Стефан Диомов ще бъде един от тях. Той е майстор на късия разказ. Ще ни сподели своите любими кулинарни спомени, както и любимата си рецепта, която ще приготвим с него“, заяви Тодоров и посочи, че вечер предстоят концерти, също разнообразни по стил и музика. Първа ще бъде група Силует, след това група Обратен ефект. „Освен това в събота Мирян Костадинов – Мири, който напоследък атакува успешно дълбоките класации със собствени авторски парчета, група P.I.F. ще бъдат събота вечерта на сцената. В неделя сменяме посоката с Панайот Панайотов и Тоника СВ ще бъдат естествения завършек на фестивала“, допълни Тодоров.  В петък и събота жителите и гостите на Бургас ще могат да гледат лятно кино  – филми посветени на морето – Корави старчета и Летовници. В неделя ще се проведе в Бургас конкурсът за най-добра рибена чорба на града. Поканени са всички бургаски заведения да се включат и да премерят сили и ще бъде излъчен победителят. \r\nДеница ДИМИТРОВА \r\n \r\nСнимка - Добрич: При огромен интерес е преминало „K-pop happening“, събитие, организирано от Общинския младежки център „Захари Стоянов“. 11 септември 2019 г. \r\nДобрич: При огромен интерес е преминало събитието „K-pop happening“, организирано от Общинския младежки център „Захари Стоянов“ \r\nДобрич. При огромен интерес е преминало „K-pop happening“ - събитие, организирано от Общинския младежки център (ОМЦ) „Захари Стоянов“, съобщават организаторите. Събитието е било по инициатива на модерния балет \"K-dreamers\" към Младежкия център, като специално участие е взел и другият клуб по модерен балет \"Illusion\". Богатата програма е включвала представяне на k-pop историята, забавни игри с публиката, k-pop dance battle duo и е завършила с random dance и изпълнения на открито. Младите фенове на корейската поп музика в региона са имали възможност да танцуват, да покажат уменията си, да обменят опит, да намерят нови приятели и да се забавляват. \r\n \r\nГрадският плувен басейн в Асеновград ще работи без прекъсване до неделя преди да закрие сезона \r\nАсеновград. Градският плувен басейн в Асеновград ще работи без прекъсване до неделя преди да закрие сезона за 2019 година. Това съобщиха за Радио „Фокус“ – Пловдив от отдел „Връзки с обществеността“ на Общината. Обикновено четвъртък е неработен ден, тъй като басейнът се почиства, но тази седмица ще бъде отворено без прекъсване. \r\nПреди първия учебен ден в неделя басейнът за последно ще приема посетители, а след това ще затвори окончателно врати до следващия плувен сезон през 2020 година. Това лято в комплекса са регистрирани над 70 000 посещения, а ръководството вече е съсредоточено върху планове за новия сезон, които ще оповести на пролет.", "date": "2019.09.11", "title": "Николай Тодоров, организатор: Фестивалът на рибата и виното в Бургас тази година  ще бъде представен с една нова идея и концепция"}
{"url": "http://www.focus-news.net/news/2019/09/11/2697769/ria-novosti-medvedchuk-obvini-partiite-sluga-na-naroda-i-glas-v-opiti-da-zatvoryat-reditsa-medii-v-ukrayna.html", "text": "Представители на управляващата Украйна политическа партия „Слуга на народа“, както и на партията „Глас“ са се опитали да сезират следствена комисия и да закрият няколко украински телеканала, заяви ръководителят на  съвета на „Опозиционна платформа – За живот“ Виктор Медведчук, предава  РИА Новости . \r\n„Представители на тези партии са регистрирали постановление за създаването на следствени комисии във връзка с медиите „News One“, „112 Украйна“ и „ZIK”. Защо? За да уредят сметки? За да се опитат да затворят каналите? Очевидно да“, заяви Медведчук в ефира на една от заплашените медии  NewsOne . \r\nСпоред него президентът на Украйна Владимир Зеленски не трябва да предприема подобни необмислени стъпки.  \r\n\"Познавам много президенти, чиито режими по-късно бяха наречени престъпни. Но не познавам нито един президент, който да е затварял телевизионни канали. Пожелавам ви (на телевизионния канал) успех. Нашата партия ще бъде с вас в тази борба\" - добави той. \r\n \r\n Превод и редакция : Теодор Пенев", "date": "2019.09.11", "title": "РИА Новости: Медведчук обвини партиите \"Слуга на народа\" и \"Глас\" в опити да затворят редица медии в Украйна"}
{"url": "http://www.focus-news.net/news/2019/09/11/2697763/bsp-sofiya-nachelo-s-kaloyan-pargov-i-s-podkrepa-za-maya-manolova-obzor.html", "text": "БСП - София подкрепи кандидатурата на Мая Манолова за кмет на столицата и издигна Калоян Паргов за водач на листата общински съветници. Това реши петото заседание на 13-ата Софийска градска конференция, която заседава в сряда. За кандидатурата на Манолова са гласували 142 делегати, от общо 144, 2-ма са се въздържали. Кандидатурата на Паргов е подкрепена единодушно. По време брифинг  лидерът на БСП София Калоян Паргов  посочи, че оценява шансовете на Мая Манолова като значителни в битката за кмет на София. Пред делегатите Паргов изтъкна, че единствената възможност да се нанесе съкрушителния удар на ГЕРБ е кандидатурата на Мая Манолова. \"Уважаеми другарки и другари, делегати на заседанието на 13-ата конференция на Софийската градска организация на БСП, уважаеми гости и журналисти, в навечерието сме на местните избори отново за пореден път влизаме в битка с нашия дългогодишен опонент -ПП ГЕРБ. Този път е различно. Този път сме близо до онова, което във времето назад бихме определили - като чудо- победата\", заяви Паргов. По думите му промяната в България започва от София. Подобно бе мнението и на  лидера на БСП Корнелия Нинова , която също взе участие в конференцията. Според Нинова въпросът е в каква степен Мая Манолова ще припознае платформата на БСП. „Вие ще си подредите листата. Ще си кажа личното мнение. Човек с голямо доверие, който е уважаван от БСП, но може да събере и допълнителна подкрепа извън нас с ясни ангажименти към софиянци и с нашата сила като партия и екип, може да бъде успешен модел за спечелване на София и промяна в София\", подчерта лидерът на БСП. „Аз, за разлика от Калоян, няма да предпоставям нещата, но ако изберем Мая - личността е много важно нещо. Бих искала Мая да отговори на въпроси и да поеме ангажименти, защото над всеки един от нас стои политиката на БСП. Те са ще се работи ли за поетапно почистването да се възлага на на общинско дружество, ще се въведе ли безплатно ползване на транспорта със зелен билет, ще има ли видеонаблюдение по спирки, детски градини и подлези, ще има ли специален фонд за строителство на общински жилища и облекченото им раздаване на бедни семейства. Ще има ли стипендии за студенти и учащи, примерно за лекари, които след това да имат ангажименти към общинското здравеопаздване в София. Ще се поеме ли ангажимент да не се увеличават местните данъци и такси, а да се преразгледа договорът за концесия със \"Софийска вода\". Защото това е нашата политика. Единството на идеи, личности и екип, може да се постигне само, ако се обединим около идеите. Около платформата. Ние още не сме чули нейната, но аз бих поставила така въпроса. В каква степен тя ще припознае нашата платформа\", допълни Нинова.Именно това е причината Конференицяата да упълномощи БСП София за разговори с Маноловa. Целта е да се намерят общите точки в платформата.  \r\nДеница КИТАНОВА", "date": "2019.09.11", "title": "БСП – София начело с Калоян Паргов и с подкрепа за Мая Манолова (ОБЗОР)"}
