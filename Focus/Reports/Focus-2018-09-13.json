{"url": "http://www.focus-news.net/news/2018/09/13/2566772/orf-oshte-edin-avstriets-e-zadarzhan-pod-strazha-v-turtsiya.html", "text": "Министерството на външните работи във Виeна потвърди арестуването на още един австрийски гражданин в Турция, предава  ORF , най-голямата обществена медия в страната.  \r\nНе се съобщават детайли дали задържането на австриеца е по обвинения, свързани с тероризъм. Подчертано бе единствено, че арестът е извършен в Измир. Това е пореден случай на краткосрочнои задържане, подчерта говорителят на външнополитическото ведомство във Виена Петер Гушелбауер, като допълни, че в повечето случаи властите научават за инцидентите постфактум.  \r\nПо-рано стана ясно, че в Турция е задържана самотна майка от Линц. Инцидентът се е случил в събота, но жената е била освободена много скоро. През август австриец от Тирол също е бил арестуван за кратко в Турция. Подчертава се, че и в двата случая задържаните са граждани на Австрия, но с кюрдски произход. Тереза Герова", "date": "2018.09.13", "title": "ORF: Още един австриец е задържан под стража в Турция"}
{"url": "http://www.focus-news.net/news/2018/09/13/2566749/veliko-tarnovo-180-godini-ot-rozhdenieto-na-hristo-ivanov-golemiya-shte-otbelezhi-regionalniyat-istoricheski-muzey.html", "text": "180 години от рождението на Христо Иванов Големия ще отбележи Регионалният исторически музей в старата столица. Културната институция организира безплатни открити уроци под надслов „Христо Иванов Големия – живот и дейност“, каза за  Радио „Фокус“ – Велико Търново  д-р Жулиета Гюлева, уредник в отдел „История на България XV–XIX в.”. Христо Иванов Големия е революционер, книговезец и съратник на Васил Левски. „Той е роден на 14 септември 1838 година и умира на 29 януари 1898 година. Христо Иванов е личност, свързана с най-знаковите фигури на българското Възраждане. Участва във всички опити на нашия народ за постигане на национална свобода – от двете легии на Георги Раковски, през мрежата от революционни комитети на Васил Левски, Априлското въстание, Руско-турската война и в Сръбско-българската война. Делата му го нареждат сред най-забележителните дейци в нашата история“, посочи още д-р Гюлева. Беседите ще се случат в три поредни дни – на 15, 16 и 17 септември. Те ще се проведат в Музей „Възраждане и Учредително събрание“. Ще продължат от 10.00 до 16.00 часа. \r\nЛуиза ТРАНЧЕВА", "date": "2018.09.13", "title": "Велико Търново: 180 години от рождението на Христо Иванов Големия ще отбележи Регионалният исторически музей"}
{"url": "http://www.focus-news.net/news/2018/09/13/2566747/pazardzhik-90-shtarkela-i-28-vlechugi-sa-bili-spaseni-ot-sluzhiteli-na-protivopozharnite-sluzhbi-v-oblastta-ot-nachaloto-na-godinata.html", "text": "Общо 90 щъркела са били спасени от служители на противопожарните служби в област Пазарджик от началото на годината до момента, каза за  Радио „Фокус“ – Пазарджик  комисар Иван Панайотов, началник на РДПБЗН-Пазарджик. По думите му това са били бедстващи птици, за които са получавани сигнали на телефон 112. „Спасени и пуснати в естествената им околна среда са и 28 влечуги, като преобладаващите от тях са змии. Оказано е съдействие и на 12 броя рогат добитък, сред които са и два коня“, уточни комисар Панайотов. Той каза също, че огнеборците от региона се отзовават и на сигнали за бедстващи домашни животни, най-често котки, които са се покатерили на високи дървета и не могат да слязат. \r\nАлбена ЖИЛЕКОВА", "date": "2018.09.13", "title": "Пазарджик: 90 щъркела и 28 влечуги са били спасени от служители на противопожарните служби в областта от началото на годината"}
{"url": "http://www.focus-news.net/news/2018/09/13/2566753/pazardzhik-nov-uchilishten-avtobus-poluchi-obedinenoto-uchilishte-v-selo-kalugerovo.html", "text": "Нов училищен автобус получи Обединеното училище в село Калугерово, община Лесичово, за новата учебна година, съобщи за  Радио „Фокус“ – Пазарджик  Веселина Милкова, зам.-кмет на общината. По думите й автобусът е предоставен безвъзмездно от Министерството на образованието и науката и ще извозва ученици от селата Динката, Церово и Лесичово. „Той е 32-местен. Старият автобус беше доста амортизиран и честа даваше повреди, което създаваше опасност за децата. Кандидатствахме по проект и получихме одобрението на Образователното министерство“, уточни Милкова. Тя допълни, че към момента децата от село Церово са около 50, тези в Калугерово са почти 120, малко по-висок е броят на учениците от село Динката, където училището е изцяло ромско. Във всяко едно от тези учебни заведения ще има и празнична програма по повод откриването на новата учебна година на 17 септември. \r\nАлбена ЖИЛЕКОВА", "date": "2018.09.13", "title": "Пазарджик: Нов училищен автобус получи Обединеното училище в село Калугерово"}
{"url": "http://www.focus-news.net/news/2018/09/13/2566752/georgi-harizanov-politicheski-analizator-prodalzhava-konfrontatsiyata-mezhdu-prezidentskata-institutsiya-i-izpalnitelnata-vlast-no-prezidentat-ne-mozhe-bezkrayno-da-blamira-pravitelstvoto.html", "text": "Продължава конфронтацията между президентската институция и изпълнителната власт, но президентът не може безкрайно да бламира правителството. Това каза за  Радио „Фокус“  политическият анализатор Георги Харизанов. Той добави, че напрежението между двете институции е провокирано изцяло от президентството и че саботирането на изпълнителната власт не е нещо, с което президентът може да се гордее. \r\nРешението на Александър Манолев да оттегли номинацията си за транспортен министър анализаторът окачестви като достойно, а медийните атаки срещу него – несериозни. \r\n“И г-н Маринов, и г-н Манолев са хора, които от години са в публичния живот и заемат постове. Единият – професионално развивайки се в министерство на вътрешните работи, изкачвайки йерархичната стълба. Това, че медии сега се опитват да го омаскаряват, е несериозно. В крайна сметка ако имаше каквито и да било притеснения от чуждестранните партньори за личността на г-н Маринов, те отдавна щяха да си проличат в работата на МВР. Същото важи и за г-н Манолев. Така че сега изведнъж да бъдат атакувани не говори никак добре за методите, с които политическите опоненти се саморазправят.“ \r\nГеорги Харизанов каза, че на идейните полета на политическите сблъсъци няма свободен терен и не очаква президентът да направи нов политически проект. Напрежението на върха на властта се отразява като обществено напрежение. Недоволството се дължи главно на бавния растеж на жизнения стандарт, уточни анализаторът.", "date": "2018.09.13", "title": "Георги Харизанов, политически анализатор: Продължава конфронтацията между президентската институция и изпълнителната власт, но президентът не може безкрайно да бламира правителството"}
{"url": "http://www.focus-news.net/news/2018/09/13/2566748/sport-balgariya-zagubi-parviya-geym-sreshtu-iran.html", "text": "Иран спечели първия гейм срещу България с 25:22. Българските национали загубиха 12 точки от собствени грешки и независимо от 16-те точки спечелени в атака, загубиха гейма. \r\nИран е един от най-неудобните съперници за България под ръководството на Пламен Константинов. Преди десетина дни Иран стана шампион на Азиатските игри в Джакарта, Индонезия. В последните 10 години отборът се изкачи до осмо място в ранглистата на Международната федерация и вече е фактор на международната сцена.", "date": "2018.09.13", "title": "Спорт: България загуби първия гейм срещу Иран"}
{"url": "http://www.focus-news.net/news/2018/09/13/2566750/promenite-v-kabineta-vremenno-se-otlagat-obzor.html", "text": "Гласуването на оставките на министрите на вътрешните работи, на транспорта и на регионалното развитие, както и на новите номинации за постовете бе отложено. Причината за това е липсата на указ от президента Румен Радев, с който освобождава предложения за нов министър на вътрешните работи Младен Маринов от сегашния му пост на главен секретар на МВР. От прессекретариата на държавния глава съобщиха за Агенция „Фокус“, че предложението за освобождаване на Младен Маринов ще бъде разгледано, след като държавният глава се върне от Латвия, където в рамките на два дни - 13 и 14 септември, участва във формата „Арайолуш“.  \r\nТова очаквано предизвика коментари в парламента. Председателят на ПГ на „Обединени патриоти“ Волен Сидеров заяви, че се надява, че президентът не иска да предизвика правителствена криза като бави указа за освобождаването на Младен Маринов. Председателят на ДПС Мустафа Карадайъ посочи, че според него отношенията между институциите не са на необходимото ниво. Председателят на ПГ на БСП Драгомир Стойнев отбеляза, че от опозицията са останали изненадани от липсата на указ от президента, но също предположи, че това може би се дължи на лоша комуникация между президентството и Министерски съвет. Министърът на регионалното развитие и благоустройството в оставка Николай Нанков не пожела да коментира дали има умисъл в действията на президента, но увери, че с колегите си няма да абдикират от задълженията си, докато оставките им не бъдат гласувани.  \r\nПо-късно през деня Александър Манолев, който бе предложен за бъдещ министър на транспорта, изненадващо съобщи, че е поискал от  премиера номинацията му да бъде оттеглена. „Причината за това е координираната атака, която се провежда срещу мен от една определена група от момента, в който номинацията ми бе обявена. Със скалъпени твърдения и без никакви доказателства се опитват явно да блокират работата ми в Министерство на транспорта“, обоснова се Манолев, визирайки излязла по-рано медийна публикация, в която се твърди, че е бил замесен в пътен инцидент и съмнителни бизнес отношения. По думите му явно някой се притеснява от реформите, които би провеждал в Министерството на транспорта.  \r\nОт опозицията коментираха оттеглянето му като „безсилие на правителството и на премиера“. Зам.-председателят на ПГ на БСП Георги Свиленски коментира, че се действа в ситуация на паника, което няма как да не доведе до допускането на такива грешки. Волен Сидеров отбеляза от своя страна, че има една доста концентрирана атака – „на който се сетим могат да му извадят неща от 15-20 години, които така да се навържат, че той да изглежда лош“. По думите му от ГЕРБ ще трябва да посочат друг кандидат и много по-внимателно да се вгледат в биографията му. \r\nОставките на Николай Нанков, Ивайло Московски и Валентин Радев дойдоха след тежката катастрофа край Своге, при която загинаха 17 души. След Коалиционен съвет на 10 септември премиерът Бойко Борисов обяви предложенията си за кандидати, които да заемат местата на тримата министри. Гл. секретар на МВР Младен Маринов бе предложен да оглави вътрешното министерство. Александър Манолев, който до момента беше зам.-министър на икономиката, е кандидатурата за министър на транспорта. Депутатът и областен координатор на ГЕРБ във Враца инж. Петя Аврамова е кандидатът за министър на регионалното развитие и благоустройство. \r\nОт ПГ на ГЕРБ вече заявиха, че ще подкрепят министерските оставки и съответно предложените от премиера кандидати. „Обединени патриоти“ до момента остават разделени - Атака и ВМРО ще подкрепят и оставките, и кандидатите, а НФСБ - ще гласува „против“ оставките и „за“ новите лица. ПГ на ДПС и на БСП заявиха, че ще да гласуват „против“ трите министерски оставки и против новите министри, а „Воля“ ще подкрепи оставките и кандидатите за министри.", "date": "2018.09.13", "title": "Промените в кабинета временно се отлагат (ОБЗОР)"}
{"url": "http://www.focus-news.net/news/2018/09/13/2566755/blagoevgrad-izlozhba-za-neya-nie-se-borimy-za-neya-nie-mremy-po-povod-115-ata-godishnina-ot-ilindensko-preobrazhenskoto-vastanie-shte-bade-otkrita-v-grada.html", "text": "Изложба „За нея ние се боримь за нея ние мремь“ по повод 115-ата годишнина от Илинденско-Преображенското въстание ще бъде открита в Благоевград. Това съобщи за  Радио „Фокус“ – Пирин  историкът и уредник в Регионален исторически музей – Благоевград д-р Кирил Алексиев. Експозицията ще бъде открита на 14 септември, от 11.00 часа. В изложбата са включени 18 табла и 4 големи витрини. Историкът обясни, че идейната концепция на изложбата е да покаже в максимално синтезиран вариант историята на въстанието. „Едно от таблата показва историята преди избухването на въстанието и събитията като Берлинския конгрес и след това подписването на Берлинския договор, заради който се стига до разпокъсването на българските земи. Следват табла, показващи следващите етапи на революционното движение, показващи историята на двете основни македонски организации, които се занимават и които доминират това движение – Върховният македонски комитет и Вътрешната организация“, каза още д-р Алексиев. В изложбата са включени също и табла, в които са показани някои от значимите дейци, свързани с въстанието, а след това в отделно табло се обяснява каква е била подготовката на въстанието. Във витрините, които са подготвили пък са поставили част от лични вещи и документи на участници в тези събития. \r\nЛивия НИНОВА", "date": "2018.09.13", "title": "Благоевград: Изложба „За нея ние се боримь за нея ние мремь“ по повод 115-ата годишнина от Илинденско-Преображенското въстание ще бъде открита в града"}
{"url": "http://www.focus-news.net/news/2018/09/13/2566758/d-r-zhulieta-gyuleva-rim-veliko-tarnovo-hristo-ivanov-golemiya-e-edin-ot-horata-koito-okazvat-ogromna-pomosht-pri-izgrazhdaneto-na-velikotarnovskiya-taen-revolyutsionen-okrag.html", "text": "Христо Иванов Големия е един от хората, които оказват огромна помощ при изграждането на Великотърновския таен революционен окръг. Тясното му познанство и приятелство с Апостола на българската свобода Васил Левски вероятно е най-интересният факт от личния му живот. Това коментира за  Радио „Фокус“ – Велико Търново  д-р Жулиета Гюлева, уредник в отдел „История на България XV–XIX в.” в Регионалния исторически музей. Тя припомни, че именно в къщата на Големия са се водили много от тайните събрания на Революционния комитет. „Самият той е привлякъл доста хора за делото. Освен това е организирал тайната полиция и тайната поща на Вътрешната революционна организация. Действително е една доста интересна и дейна личност, обвързана както с Търново, така и на по-високо ниво с българската история“, обясни д-р Жулиета Гюлева. Днес във фонда на Историческия музей се съхраняват вещи на Христо Иванов Големия, а в експозицията в Музей „Възраждане и Учредително събрание“ има негова снимка, както и пособия, свързани с книговезка му дейност. \r\nЛуиза ТРАНЧЕВА", "date": "2018.09.13", "title": "Д-р Жулиета Гюлева, РИМ-Велико Търново: Христо Иванов Големия е един от хората, които оказват огромна помощ при изграждането на Великотърновския таен революционен окръг"}
{"url": "http://www.focus-news.net/news/2018/09/13/2566751/a1-on-makedoniya-sloveniya-se-sdobi-s-novo-pravitelstvo-na-maltsinstvoto.html", "text": "Депутатите в словенския парламент гласуваха в четвъртък вечерта за ново, лявоцентристко правителство на малцинството с премиер Марян Шарец, предава скопската електронна медия  A1 On . \r\nОт общо 90 депутати, за новото правителство са гласували 45, 35 са били против, а 11 са се въздържали или са отсъствали. \r\nНепосредствено преди гласуването Шарец от парламентарната трибуна е изтъкнал, че правителството ще бъде фокусирано върху напредъка на здравната система, намаляване на бюрократичните разходи и осигуряване на стабилна икономическа среда в Словения. \r\nПовече от три месеца след парламентарните избори в Словения и след неуспеха на Словенската демократическа партия на Янез Янша да формира правителство, вече е формиран нов кабинет, съставен от членовете на пет партии от центъра и лявоцентристкият Шарац беше избран за министър-председател през миналия месец. \r\nОт независимостта на Словения през 1991 година насам, това ще бъде 13-тото правителство на страната, което ще бъде съставено от 16 министри. Досегашният премиер Миро Церар ще бъде външен министър, а досегашният първи дипломат Карл Ерявец ще бъде министър на отбраната.  Йонислав Дочев", "date": "2018.09.13", "title": "A1 On (Македония): Словения се сдоби с ново правителство на малцинството"}
{"url": "http://www.focus-news.net/news/2018/09/13/2566759/sport-balgariya-zagubi-i-vtoriya-geym-sreshtu-iran-na-svetovnoto-vav-varna.html", "text": "Българският национален отбор по волейбол загуби и втория гейм срещу Иран, този път с 20:25 в Група „D” на световното първенство, което се провежда у нас и в Италия. Първият гейм завърши 22:25. Иран е един от най-неудобните съперници за България под ръководството на Пламен Константинов. Преди десетина дни Иран стана шампион на Азиатските игри в Джакарта, Индонезия. В последните 10 години отборът се изкачи до осмо място в ранглистата на Международната федерация и вече е фактор на международната сцена. \r\nДруги резултати от деня: \r\nВъв Варна: \r\nПуерто Рико – Полша 0:3 \r\nВ Русе от Група „Б“ \r\nЕгипет – Канада 0:3", "date": "2018.09.13", "title": "Спорт: България загуби и втория гейм срещу Иран на световното във Варна"}
{"url": "http://www.focus-news.net/news/2018/09/13/2566385/ministar-rumen-porozhanov-shte-otkrie-grozdobera-v-selo-mogilovo.html", "text": "Днес министърът на земеделието, храните и горите Румен Порожанов ще открие гроздобера в село Могилово, община Чирпан, област Стара Загора. Това съобщиха от пресцентъра на   Министерството на земеделието, храните и горите . Церемонията ще започне в 11.30 часа в лозовия масив на винарска изба „Мидалидаре Естейт“.", "date": "2018.09.13", "title": "Министър Румен Порожанов ще открие гроздобера в село Могилово"}
{"url": "http://www.focus-news.net/news/2018/09/13/2566761/makfaks-makedoniya-georgi-ivanov-kam-federika-mogerini-sas-strategicheskite-tseli-ne-tryabva-da-se-zloupotrebyava-za-smetka-na-natsionalnite-interesi.html", "text": "Президентът на Македония Георги Иванов прие върховния представител на ЕС за външната политика Федерика Могерини на среща в Скопие в четвъртък, предава македонската информационна агенция  „Макфакс“ . \r\nНа срещата са били разменени мненията за актуалното политическо състояние в Македония, за процеса на европейския интеграция, както и за ключовите предизвикателства, с които се сблъсква регионът. \r\nИванов е изтъкнал, че и занапред ще подкрепя европейската и евроатлантическата интеграция на страната, които са от огромно значение за просперитета на държавата, но същевременно заяви, че със стратегическите цели не трябва да се злоупотребява за сметка на националните интереси и интересите на македонския народ. \r\n„Моята позиция е непроменена. Стратегическата цел на Република Македония е членство в Европейския съюз и НАТО. Но, те не трябва да бъдат оправдание за един лош договор, с който се отварят много повече въпроси, отколкото се затварят“, заяви македонският президент след срещата си с Могерини.  Йонислав Дочев", "date": "2018.09.13", "title": "„Макфакс“ (Македония): Георги Иванов към Федерика Могерини: Със стратегическите цели не трябва да се злоупотребява за сметка на националните интереси"}
{"url": "http://www.focus-news.net/news/2018/09/13/2566371/predstoyashti-sabitiya-v-stranata-za-13-septemvri-agentsiya-fokus.html", "text": "*** \r\nОт 10.00 часа на „Дондуков“ 2 в зала 347 вицепрезидентът Илияна Йотова ще проведе среща с министъра на външните работи на Кралство Мароко Насер Бурита. \r\n*** \r\nОт 09.00 часа започва редовното заседание на Народното събрание. \r\n*** \r\nОт 15.00 часа председателят на Народното събрание Цвета Караянчева ще се срещне с министъра на външните работи и международното сътрудничество на Кралство Мароко Насер Бурита.  \r\n*** \r\nОт 11.30 часа в лозовия масив на изба „Мидалидаре Естейт“ министърът на земеделието, храните и горите Румен Порожанов ще открие гроздобера в село Могилово, община Чирпан.  \r\n*** \r\nВ 11.45 часа вицепремиерът и министър на външните работи Екатерина Захариева ще приеме министъра на външните работи на Кралство Мароко Насер Бурита. Около 13.10 часа двамата ще направят изявление за медиите.  \r\n*** \r\nОт 12.00 часа министърът на труда и социалната политика Бисер Петков ще даде пресконференция, на която ще представи напредъка при подготовката на Закона за социалните услуги. Събитието ще се проведе в зала „Пресцентър“ на Министерството на труда и социалната политика.  \r\n*** \r\nОт 9.00 часа в сградата на Министерството на околната среда и водите (бул. „Мария Луиза\" 22) Европейският център за знания в областта на ресурсната ефективност (EREK) ще проведе семинар на тема „Ресурсна ефективност в туристическия сектор\". \r\n*** \r\nОт 10.30 часа в зала „Роял І“ на хотел „Балкан“ МОСВ организира пресконференция по проекта за Национална стратегия за адаптация към изменението на климата. \r\n*** \r\nОт 9.30 часа ще се проведе редовно заседание на Пленума на ВСС.  \r\n*** \r\nОт 9.30 часа в зала „Средец“ на „София Хотел Балкан“ ще се проведе международна конференция на тема „Заедно срещу завладяването на държавата: иновативни методи за разследване на измамите с европейските средства за земеделие\", организирана от Центъра за изследване на демокрацията. \r\n*** \r\nОт 9.30 часа в XV състав на Специализирания наказателен съд ще се гледа делото срещу Алексей П., Антон П., Кирил Т., Марчело Д., Янко П.  \r\n*** \r\nОт 10.00 часа започва заседание на Столичният общински съвет. \r\n*** \r\nОт 10.00 до 13.00 часа в „Перото“ ще се състои затворено събитие на Центъра за приобщаващо образование.  \r\n*** \r\nОт 10.00 часа Софийски градски съд ще заседава по въззивната мярка на Пеньо Мангъров, арестуван по обвинение за изнасилване. \r\n*** \r\nОт 10.00 часа в V състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в организиране и ръководене на организирана престъпна група с цел избягване плащане на данъчни задължение в големи размери.  \r\n*** \r\nОт 10.00 часа в IX състав на Специализирания наказателен съд ще се гледа делото срещу Гроздан Т., Иван П., Калоян Г. и др., обвинени в организиране и ръководене на организирана престъпна група.  \r\n*** \r\nОт 10.00 часа в Sofia Ring Mall ще бъде открито първото специализирано изложение за електромобили в България - ELECTRO MOBILITY EXPO 2018. \r\n*** \r\nОт 10.30 часа в XVIII състав на Специализирания наказателен съд ще се гледа делото срещу Бисер Х. и Ивайло И., обвинени в организиране и ръководене на организирана престъпна група.  \r\n*** \r\nОт 10.30 часа в XVII състав на Специализирания наказателен съд ще се гледа делото срещу Алексей З., обвинен в подкуп.  \r\n*** \r\nОт 10.30 часа в зала 3 на Cine Grand в Sofia Ring Mall ще бъде открита конференцията „Развитие на електромобилността в България“.  \r\n*** \r\nОт 10.30 часа в Литературен клуб „Перото“ ще бъде представен Индекс на успешното училище на Център за приобщаващо образование и национално - представително проучване „Благополучието на учениците в 7-ми клас“. \r\n*** \r\nОт 11.00 часа в XI състав на Специализирания наказателен съд ще се гледа делото срещу Станислав М. и Крум Р., обвинени в образуване и ръководене на организирана престъпна група.  \r\n*** \r\nОт 11.00 часа на ул. „Леге“ 4 Изпълнителна агенция за насърчаване на малките и средните предприятия (ИАНМСП) ще представи информация за хода на изпълнение на проект „Организиране на търговски мисии и форуми за български производители и чуждестранни купувачи“. \r\n*** \r\nОт  12.00 часа в сградата на Следствения отдел към Софийската градска прокуратура на бул. „Монтевидео“ ръководителят на Софийска градска прокуратура Емилия Русинова ще открие специално помещение, предназначено за разпити на деца, извършители на престъпления – т.нар. „Синя стая“. На откриването ще присъстват зам.-министър на правосъдието Евгени Стоянов, Даниела Машева, член на Висшия съдебен съвет и председателят на Софийския районен съд Александър Ангелов. \r\n*** \r\nОт 13.00 в Националния пресклуб на БТА ще се проведе пресконференция на ПП „Възраждане”, по време на която ще бъдат представени данни за злоупотребите при строежа на т. нар. „Свинска ограда” по границата с Румъния, за чумата по свинете и за „чумата в Странджа“. \r\n*** \r\nОт 13.30 часа в I състав на Специализирания наказателен съд ще се гледа делото срещу Иван С., Янко К., Николай Х. и др., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Димитър В., обвинен в изнудване.  \r\n*** \r\nОт 13.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в получаване на подкуп.  \r\n*** \r\nОт 14.00 часа IX състав на Специализирания наказателен съд ще се гледа делото срещу Радослав Б., Денис Б., Мариян К. и др., обвинени в организиране и ръководене на организирана престъпна група.  \r\n*** \r\nОт 14.30 часа в Националния пресклуб на БТА ще бъде представен новият документален филм „С ботевски дух”, посветен на големия български журналист Стефан Продев. Режисьор и сценарист на филма е Петко Горанов. \r\n*** \r\nОт 15.00 часа БСП - София организира безплатна юридическа приемна в постоянната приемна на градския съвет на партията (ул. \"Леге\" 10, ет. 1).  \r\n*** \r\nОт 15.00 часа в V състав на Специализирания наказателен съд ще се гледа делото срещу Пламен С.  \r\n*** \r\nОт 15.30 часа в Централната избирателна комисия ще се отварят публично офертите за извършване на пазарно проучване, анализ и консултиране за определяне на прогнозна цена за производство, закупуване, наемане – дългосрочно или краткосрочно (еднократно) и доставка на специализирани устройства за машинно гласуване. Отварянето на офертите ще се състои на адрес в сградата на пл. „Княз Александър I“ 1, етаж „Мецанин“, зала 42, вход откъм бул. „Княз Александър Дондуков“. \r\n*** \r\nОт 17.00 часа в Литературния кът на Алея на книгата ще бъдат представени „Together Academy“ и фондация „Въздигане”.   \r\n*** \r\nОт 18.00 часа Литературния кът на Алея на книгата ще бъде представена книгата „Япония, Филипини- моето пътешествие на духа“ от Нели Нановска.  \r\n*** \r\nОт 18.00 часа в Чешки център на Алея на книгата ще бъде представена книгата „Поетът“ от Мартин Райнер.  \r\n*** \r\nОт 18.30 часа в 88 СУ „Димитър Попниколов“ ще се състои среща на жителите на ж.к. „Овча Купел“ с кмета на района Христина Семерджиева във връзка с инцидент с неукрепен изкоп, в който пропадна лек автомобил. По-рано, от 09.00 часа, преди сесията на Столичен общински съвет представители на Асоциация за регулиране на отношенията в етажната собственост-Справедливост ще бъдат пред входа на Столична община, където ще очакват среща с общински съветници, които да подкрепят исканията им срещу прекомерното застрояване в ж.к. „Овча Купел“. \r\n*** \r\nОт 19.00 часа в книжен център „Гринуич“ на Алея на книгата ще бъде представен сборникът с разкази „Тази вечер нищо не е случайно“ от Палми Ранчев. \r\n*** \r\nОт 19.00 часа Литературния кът на Алея на книгата ще се проведат забавни и образователни игри за деца. \r\n*** \r\nОт 19.00 часа на бул. „Васил Левски“ 55 ще бъде открита изложбата „Портретът“.  \r\n*** \r\nОт 18.00 часа народните представители от „БСП за България“ Надя Клисурска, Петър Кънев, Ирена Анастасова, Николай Бошкилов и Иван Ченчев ще се срещнат с жители на Благоевград в конферентната зала на хотел „Кристо“.  \r\n*** \r\nОт 11.00 ч. в клуба на втория етаж на РДПБЗН – Бургас ще се проведе пресконференция. От 11.30 часа ще бъде почетена паметта на загинали при изпълнение на служебния си дълг огнеборци чрез поднасяне на венци и цветя на паметната плоча пред сградата на РДПБЗН – Бургас. В 16.30 часа ще се проведе среща с ветерани. В 18.00 часа на площада пред паметника-мемориал „Пантеона” ще бъдат представени възможностите на новата пожарогасителна и аварийно-спасителната техника. \r\n*** \r\nОт 16.30 часа общинският съветник от ГЕРБ - Бургас Бойчо Георгиев ще проведе открита приемна в централата на партията на ул. „Конт Андрованти“ 5.  \r\n*** \r\nОт 11.00 часа в клуба на ПП АБВ - ул. „Христо Попович“ 34 (срещу Ботевата градинка), областният съвет на ПП АБВ - Варна организира пресконференция с участието на председателя на ПП АБВ Румен Петков. \r\n*** \r\nОт 18.00 часа в зала „Пленарна“ на Община Варна в рамките на XX-ото издание на Седмицата на православната книга ще бъдат представени книги на Фондация „Двери” и на издателство „Омофор”.  \r\n*** \r\nОт 19.00 часа до 20.00 часа на открития паркинг на Мол Варна осем пилота – европейски и национални дрифт шампиони от България, Румъния и Сърбия, ще представят уменията си на дрифт шоу - Summer Drift Show Varna 2018. \r\n***    \r\nОт 10.00 часа в парка на селото ще се проведе закриване на лятна полицейска академия – Ресен.  \r\n***    \r\nОт 10.00 часа на стадион „Ивайло“ Красимир Балъков и двама водещи футболисти на „Етър“ ще дадат пресконференция.  \r\n***    \r\nОт 11.00 часа в зала 302 на Община Велико Търново ще се проведе пресконференция за събитията по случай 110-годишнината от Независимостта на България.  \r\n***    \r\nОт 12.00 часа в парка на селото ще се проведе Обучение на деца и младежи по проект „Оцеляване сред природата“.  \r\n***    \r\nОт 12.00 часа в пресклуба на БТА ще се състои пресконференция на кмета на Община Павликени инж. Емануил Манолов във връзка с есенните празници в града и предстоящото състезание \"4 х 4\".  \r\n***    \r\nОт 13.00 часа в Лапидариума на Археологическия музей ще се проведе пресконференция за спектакъла „12-та нощ“ по Уилям Шекспир.  \r\n***    \r\nОт 14.00 часа в заседателната зала на Областна дирекция на МВР ще се проведе брифинг по повод началото на учебната година.  \r\n***    \r\nОт 17.30 часа в Изложбени зали „Рафаел Михайлов“ ще бъде открита Оттатък е реката“ – изложба на Стоимир Стоилов и Джем Мустафа.  \r\n***    \r\nОт 18.00 часа в МДТ „Константин Кисимов“ ще се проведе „Оперетни шедьоври и канцонети“ – концерт на МДТ „Константин Кисимов“.  \r\n***    \r\nОт 18.00 часа на централния площад ще се проведе закриване на лятна полицейска академия – Дебелец.  \r\n***    \r\nОт 18.30 часа Парк „Асеневци“ Un Beso Fiesta: Музикална академия за деца, уроци по зумба и „Зумба парти“.  \r\n*** \r\nОт 12.00 часа Врачанският митрополит Григорий ще освети камбана на подземната църква „Св. Никола“. На събитието ще присъства и кметът Калин Каменов.  \r\n*** \r\nОт 17.00 часа в ЕВК „Св. Софроний Врачански“ Стоян Николов-Торлака ще представи книгата „Иваил цар“, втора книга.  \r\n*** \r\nОт 19.00 часа в градската концертна зала ще се проведе концертът Месец на клавишите.  \r\n*** \r\nОт 19.00 часа в камерната зала на ДКТ ще се състои премиерата на спектакъла „Предградие“ от Ерик Богосян.  \r\n*** \r\nОт 14.00 часа в заседателната зала на административната сграда на Община Главиница ще се проведат консултации за състава на секционните избирателни комисии във връзка с подготовката на частичните избори за кмет на кметство Суходол. \r\n*** \r\nОт 9.00 часа до 12.00 часа в Корпус 2 – Високо тяло, на пл. „Свобода“ 6 ще се проведе пожаро-тактическо занятие по повод Седмицата на пожарната безопасност.  \r\n*** \r\nОт 10.00 часа в семинарната зала на хотел „Палас“ експертите на ЕК ще представят Европейския семестър 2018.  \r\n*** \r\nОт 9.30 часа в Старото възрожденско училище „Св. св. Кирил и Методий“ ще се проведе научна конференция, посветена на 190 години от рождението на Йоаким Груев.  \r\n*** \r\nОт 19.00 часа в залата на Общински съвет – Кресна, народните представители от „БСП за България“ Елена Йончева, Валентин Ламбев и Кристиан Вигенин ще разговарят за приоритетите на Визията с жители на общината. \r\n*** \r\nОт 11.00 часа в залата на Областната администрация, Областната комисия по безопасност на движението ще дискутира предприетите мерки във връзка с предстоящата нова учебна година. \r\n*** \r\nОт 10.30 часа на полигона на ГДПБЗН – Монтана ще бъде разиграно учебно-тренировъчно занятие с демонстрации за спасяване на множество пострадали, в което ще участват екипи на Българския Червен кръст и Единната спасителна система. \r\n*** \r\nОт 18.00 часа народните представители от „БСП за България“ Крум Зарков, Георги Йорданов, Николай Цонков и Веска Ненчева ще разяснят приоритетите на „Визия за България” пред жителите на Петрич в залата на Общината. \r\n*** \r\nОт 8.30 часа в зала 1 на Апелативния съд ще се гледа делото срещу Божидар А., обвинен в умишлено убийство. \r\n*** \r\nОт 9.00 часа в залата на Общинския съвет в Пловдив общинските съветници ще проведат заседание.  \r\n*** \r\nОт 9.00 часа до 11.00 часа в централата на пожарната ще се проведат демонстрации по оказване на първа долекарска помощ и реакция при бедствия, аварии и кризи на Младежкия авариен екип към БЧК - Пловдив.  \r\n*** \r\nОт 9.30 часа в зала 10 в Съдебната палата Окръжен съд - Пловдив ще заседава по делото срещу Йордан С., Марин П., Александър К. и Александър Д., обвинени в извършване на грабеж.  \r\n***   \r\nОт 10.00 часа пред Художествена галерия „Проф. Илия Петров“ ще бъде отбелязан професионалният празник на огнеборците с демонстрации и награждаване на победителите в конкурса „С очите си видях бедата“. \r\n*** \r\nОт 11.00 часа експерти на РИОСВ – Русе ще почистят туристическите пътеки в резервата „Сребърна“. \r\n*** \r\nОт 18.00 часа в конферентната зала на хотел „Св. Никола“ народните представители от „БСП за България“ Румен Гечев, Никола Динков и Лало Кирилов ще разговарят с жителите на населените места в общината. \r\n*** \r\nОт 16.30 часа с изложение на хляб и хлебни изделия от народните читалища ще започне Празник на хляба, песента и танца. От 18.00 часа ще започне концертът на оркестър „Истър“ и площадната хоротека с участието на клубове за народни танци пред сцената на площад „Свобода“. От 19.30 часа ще се състои концерт на сестри Диневи. \r\n*** \r\nОт 18.00 часа народните представители от „БСП за България“ Станислав Владимиров, Любомир Бонев и Милко Недялков ще дискутират с жителите на населените места важни за общината теми и приоритетите на „Визия за България”в читалище „Климент Охридски”. \r\n*** \r\nОт 09.30 часа в зала 210 на Регионално управление на образованието – Сливен ще се проведе ежегодното работно съвещание с директорите на детски градини в област Сливен. \r\n*** \r\nОт 11.00 часа в зала „Сирак Скитник“ ще бъдат наградени участниците от конкурса „С очите си видях бедата“.  \r\n*** \r\nОт 11.00 часа в ОДЗ „Синчец” (Нов Център) – Смолян, ще се състои представяне на детската книга „С огъня шега не бива”. \r\n*** \r\nОт 16.00 часа до 18.30 часа на пл. „Свобода“ на Стария център ще се проведе Детски празник и Демонстрация на пожарна и спасителна техника с провеждане на спасителна акция с участие на доброволци от ДФ Община Смолян и БЧК.  \r\n*** \r\nОт 20.30 часа в Амфитеатъра на Стария център, Смолян организира пряко излъчване на срещата България - Иран от Световното първенство по волейбол за мъже. \r\n*** \r\nОт 6.30 часа до 9.30 часа и от 16.30 часа до 19.30 часа ще се проведе мирен граждански протест на част от републиканска пътна мрежа, път III-536 до разклона за ТЕЦ - 2 (път II-55), поради лошо транспортно експлоатационно състояние, липсващо асфалтово покритие с множество дупки и пропадания, липсващи мантинели. \r\n*** \r\nОт 19.00 часа в Оперния театър ще се състоят камерните опери „Седемте смъртни гряха“, „Махагони“ и „Напред и назад“.  \r\n*** \r\nОт 18.00 часа народните представители от „БСП за България“ Атанас Костадинов,Чавдар Велинов и Даниел Йорданов ще разговарят с жители на община Струмяни в клуба на БСП в с. Микрево.  \r\n*** \r\nОт 10.00 часа в „Дека“ ООД ще се проведе демонстративно занятие с ПА с участие на ДФ „Тервел“ по повод Седмицата на пожарната безопасност.  \r\n*** \r\nОт 17.00 часа в Художествената галерия ще се проведе пресконференция на участниците в XXIII Международен пленер за акварел „Никола Маринов”. От 18.00 часа ще бъде представена изложба с картините, създадени по време на пленера, с която ще бъде сложено край на събитието. \r\n*** \r\nОт 10.00 часа в детска градина „Щурче“ ще се проведе урок по пожарна безопасност и демонстрации по гасене на огън. \r\n*** \r\nОт 10.30 часа в РДПБЗН - Шумен ще се проведе брифинг на комисар Иван Иванов, който ще представи информация за дейността на противопожарните екипи от началото на годината във връзка със седмицата на пожарната безопасност.  \r\n*** \r\nОт 18.00 часа в градината на ресторант „Балкана“ народните представители от „БСП за България“ Александър Симов, Явор Божанков, Христо Проданов и Илиян Тимчев ще разискват приоритетите, заложени във „Визия за България“ с жителите на община Якоруда.", "date": "2018.09.13", "title": "Предстоящи събития в страната за 13 септември (Агенция „Фокус“)"}
{"url": "http://www.focus-news.net/news/2018/09/13/2566370/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще бъде предимно слънчево, но след обяд над източните и планинските райони облачността ще се увеличи, ще е по-често значителна и на места там ще има краткотрайни валежи. Ще духа слаб, в източната половина от страната - до умерен вятър от север-североизток. Максималните температури ще са между 23° и 28°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението се осъществява двупосочно в платното в посока София от км 14+270 до км 20+660 поради ремонтни дейности на виадукти при км 17+440 и км 18+140 в посока Бургас. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nШофьорите да се движат с повишено внимание, спазвайки въведеното ограничение на скоростта – до 90 км/ч, в участъка от 45+900 до км 53+000 в двете посоки поради констатирани неравности по пътната настилка. Срок 20.12.2018 г. \r\nОбласт Стара Загора: \r\nДо 12:30 ч. на 13.09.2018 г. шофьорите да се движат с повишено внимание и съобразена скорост, спазвайки указанията на сигналистите при км 226 в посока Бургас, където се извършва ремонт на мантинели.  \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи до 30.10.2018 г. Шофьорите да се движат с повишено внимание, спазвайки пътната сигнализация. \r\nАМ „Хемус“:  \r\nОбласт София:  \r\nДо 20.09.2018 г. движението в участъка от км 6+790 до км 11+850 се осъществява двупосочно в платното посока Варна поради ремонтни дейности на виадукт при км 9+360.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\nДо 15.12.2018 г. движението от км 34+010 до км 40+510 се осъществява двупосочно в платното посока Варна поради ремонтни дейности на виадукт \"Коренишки дол\" при км 36+450 и на виадукти при км 37+520 и км 37+920.  \r\nДо 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности на виадукт при км 51+360 в посока Варна.  \r\nДо 20.12.2018 г. е ограничено движението на МПС над 12 тона в участъка от км 30+260 до км 47+060 /от п.в. \"Витинска река\" до пътен възел „Ботевград“ в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДо 30.09.2018 г. движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – София от км 240+625 до км 241+350 в посока София се осъществява с повишено внимание поради изграждане на вход-изход на крайпътен обект. Срок 19.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nOбласт Кюстендил: \r\nДвижението по път I-1/Е79 в тунел „Дупница“ /дясна и лява тръба/ от км 328+100 до км 328+375 се осъществява в една лента поради извършване на краткотрайни ремонтни работи по отстраняване на повреди на електрическото оборудване на тунел „Дупница“. Последователно в посока София – Благоевград и в посока Благоевград – София се затваря дясна лента, като движението се извършва в лява /изпреварваща/ лента. Сигнализирано е с пътни знаци. Срок: на 18.09.2018 г. и 19.09.2018 г. за времето от 09:00 ч. до 16:00 ч. \r\nOбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до отклонението за с. Стара Кресна от км 360+000 до км 390+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 14.09.2018 г. \r\n\t- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-27: Движението по път Владимирово-Добрич от км 49+00 до км 70+00 се осъществява с повишено внимание поради ремонтни дейности на асфалтовата настилка. Движението се регулира със сигналисти. Срок 15.09.2018 г. \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-2702: Движението по път Одринци-Ведрина в участъка от км 0+000 до км 9+000 сe осъществява с повишено внимание, поради ремонтни дейности на асфалтовата настилка. Движението е регулирано със сигналисти. Срок 15.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 14.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание поради извършване на частични ремонти на асфалтовата настилка. Сигнализирано е с пътни знаци.Срок до 14.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 15.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nПът ІІІ-7001: Движението по път ІІІ-7001 с. Кайнарджа – с. Краново от км 26+000 до км 28+000 се осъществява в една лента поради възстановяване на земни окопи. Движението се регулира със сигналисти, пътни знаци и конуси. Срок до 17.09.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 13.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 13.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с.Ценово. За участък 2 : от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 21.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-. Шофьорите да се движат с повишено внимание по тези участъци.", "date": "2018.09.13", "title": "Актуална пътна обстановка"}
{"url": "http://www.focus-news.net/news/2018/09/13/2566754/ues-michal-dogovorat-ot-prespa-e-vazmozhnost-da-priemem-makedoniya-kato-30-ata-strana-chlenka-na-nato.html", "text": "„Референдумът е възможност, която се явява веднъж на поколение, затова използвайте възможността, но и отговорността, и гласувайте“, заяви помощник-държавният секретар на САЩ по европейските и евразийски въпроси Уес Мичел, след срещата си с премиера на Македония Зоран Заев, предава скопският телевизионен канал  „24 Вести“ . \r\n„Моето послание до всеки македонец, който срещнах днес, беше същото. Това е решение, което само македонците могат да направят. Македония отдавна е на евроатлантическия път и призоваваме всички македонци да използват своята свободна, но и отговорност на референдума, и да гласуват“, заяви Мичел. \r\nЗа разлика от други лидери и държавници, американският представител директно заяви, какво е казал на председателя на ВМРО-ДПМНЕ Християн Мицковски. \r\n„Призовах го да бъде ясен и да окуражи македонците да излязат и да гласуват и повторно казах, че това е ваше решение“, поясни той.  Йонислав Дочев", "date": "2018.09.13", "title": "Уес Мичъл: Договорът от Преспа е възможност да приемем Македония като 30-ата страна-членка на НАТО"}
{"url": "http://www.focus-news.net/news/2018/09/13/2566757/parlamentat-othvarli-prezidentskoto-veto-varhu-apk-obzor.html", "text": "Парламентът отхвърли ветото на президента Румен Радев върху Административнопроцесуалния кодекс (АПК).  „За“ повторното приемане на последните промени в закона гласуваха 146 депутати, 69 бяха „против“. Така парламентът преодоля деветото вето на президента Радев. Промените бяха подкрепени от парламентарните групи на ГЕРБ, „Обединени патриоти“, ДПС и „Воля“. „Против“ промените и „за“ ветото гласуваха само депутатите от БСП. На 11 септември парламентарната правна комисия също отхвърли президентското вето. От левицата обявиха, че ще внесат жалба в Конституционния съд срещу последните промени в АПК. Лидерът на БСП Корнелия Нинова заяви, че след приемането на АПК решенията за правата на гражданите ще се вземат „на тъмно“. Тя посочи, че много граждани няма да могат да защитят и да търсят правата си заради увеличението на таксите в закона. Председателят на ПГ на „Обединени патриоти“ Волен Сидеров коментира: „Президентското вето като че ли е игра напук, няма добри мотиви“.  \r\nДържавният глава върна закона в парламента на 31 юли. В мотивите си той обърна внимание, че въведените такси в касационното производство ограничават възможностите за пълноценна защита на гражданите и юридическите лица срещу незаконосъобразни актове на администрацията. Румен Радев обяви, че драстичното увеличение на таксите не съответства на икономическата ситуация и доходите в България. От БСП внесоха сигнал в Конституционния съд заради увеличението на таксите. Държавният глава оспорва общо 16 разпоредби от закона.  \r\nВетото върху АПК е девето за президента, като до момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, както и върху Закона за банковата несъстоятелност.  \r\nБиляна ИВАНОВА", "date": "2018.09.13", "title": "Парламентът отхвърли президентското вето върху АПК (ОБЗОР)"}
{"url": "http://www.focus-news.net/news/2018/09/13/2566372/predstoyashti-mezhdunarodni-sabitiya-za-13-septemvri-agentsiya-fokus.html", "text": "Среща на лидерите от 13 страни-членки на ЕС, включващи Германия, Италия и Полша. \r\n***  Френският президент Еманюел Макрон представя план за борба срещу бедността в страната. \r\n***  Ротационният представител на Съвета на ЕС ще проведе среща на вътрешните министри на страните членки на Съюза на тема \"сигурност и миграция\". \r\n***  Ще бъдат оповестени окончателните резултати от парламентарните избори в Швеция. \r\n***  Външните министри на Гърция и на Кипър Никос Кодзиас и Никос Христодулидес са на посещение в Израел. \r\n***  Френският външен министър Жан-Ив льо Дриан е на посещение в Пекин, където ще се срещне със своя китайски колега Ван Йи. \r\n***", "date": "2018.09.13", "title": "Предстоящи международни събития за 13 септември (Агенция \"Фокус\")"}
{"url": "http://www.focus-news.net/news/2018/09/13/2566760/bratat-na-deputata-ot-bsp-georgi-stoilov-iliya-e-napusnal-stranata-obzor.html", "text": "От ГЕРБ настояха главният прокурор Сотир Цацаров и министърът в оставка Валентин Радев да бъдат изслушани в парламента заради случая с брата на депутата от БСП Георги Стоилов - Илия. През октомври 2017 година при операция на ГДБОП в Русе бяха задържани 10 лица, сред които и Илия Стоилов. Беше разкрита организирана престъпна група, занимаваща се с разпространение на наркотици и рекет. През ноември 2016 година в ГДБОП е постъпил сигнал, че Илия Стоилов е ръководител на организирана престъпна група за изнудване, рекет и побой. Установени са лица, които сплашват, изнудват и рекетират лица по поръчка на Стоилов. Потърпевши са разпитани като свидетели.   \r\nОт ГЕРБ обявиха, че братът на депутата от БСП е напуснал страната с огромна сума пари и е тръгнал към Чехия. Председателят на ПГ на ГЕРБ Цветан Цветанов посочи, че Илия Стоилов иска да се укрие и изрази съмнение дали брат му Георги Стоилов не му е съдействал.  \r\nМинистърът в оставка Валентин Радев заяви, че на 6 септември Илия Стоилов е напуснал България, като не е обявен за издирване и няма наложено ограничение да напуска страната. Главният прокурор Сотир Цацаров обяви, че Прокуратурата има конкретни данни за лекия автомобил, евентуалната цел на пътуването на Илия Стоилов зад граница и лицето, което го е придружавало. На 29 август Специализираният наказателен съд е изменил мерките на Илия Стоилов и на още едно лице от „задържане под стража“ в „подписка“. Подсъдимите са били освободени от съда незабавно. На 11 септември определението на съда е било отменено като неправилно и е постановена отново най-тежката мярка „задържане под стража“. \r\nБиляна ИВАНОВА", "date": "2018.09.13", "title": "Братът на депутата от БСП Георги Стоилов - Илия е напуснал страната (ОБЗОР)"}
{"url": "http://www.focus-news.net/news/2018/09/13/2566373/nimh-dnes-nad-zapadnata-polovina-ot-stranata-shte-e-slanchevo-nad-iztochnite-i-planinskite-rayoni-shte-ima-kratkotrayni-valezhi.html", "text": "Днес над западната половина от страната ще преобладава слънчево време. Над източните, а след обяд и над планинските райони облачността ще е значителна и там на места ще има краткотрайни валежи от дъжд и гръмотевици, по-значителни в следобедните часове. Ще духа слаб, в източната половина от страната - до умерен вятър от изток-североизток. Максималните температури ще са между 25° и 30°, за София - около 25°. Атмосферното налягане ще се понижи и ще е по-ниско от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Мартин Славчев. \r\nПо Черноморието облачността ще е значителна и на много места ще има краткотрайни валежи от дъжд. По-значителни и интензивни ще са главно след обяд по южното крайбрежие. Ще духа умерен североизточен вятър. Максималните температури ще са 25-26°, колкото е и температурата на морската вода. Вълнението на морето ще е 2-3 бала. \r\nПреди обяд в планините ще бъде предимно слънчево, но в следобедните часове облачността ще се увеличи и на места, главно в масивите от Централна и Източна България ще превали. Ще духа умерен вятър от изток-североизток. Максималната температура на височина 1200 метра ще е около 16°, на 2000 метра - около 9°.", "date": "2018.09.13", "title": "НИМХ: Днес над западната половина от страната ще е слънчево, над източните и планинските райони ще има краткотрайни валежи"}
{"url": "http://www.focus-news.net/news/2018/09/13/2566756/sputnik-moskva-othvarli-informatsiite-za-ruski-izmennik-v-sluchaya-skripal.html", "text": "Говорителят на руското външно министерство Мария Захарова отхвърли медийните информации за „руски изменник“ в случая Скрипал, предава  Sputnik . \r\n„Руската страна няма никаква информация за този мистериозен герой, никой от нашето посолство в Рим не е „избягал““, заяви тя. \r\nСпоред Захарова, британските медии са докладвали за руски изменник, бивш служител на посолството на Русия в Рим, който се предполага, че е бил вербуван от разузнаването на Великобритания, с кодово име „Аполо“, и който предполагаемо е предоставил истинските имена на хората, отровили бившия руски агент Сергей Скрипал и неговата дъщеря Юлия. \r\nПрез изминалата седмица, британски официални лица обвиниха Александър Петров и Руслан Боширов за това, че са извършили нападението с невропаралитичния газ „Новичок“ срещу семейство Скрипал в Солзбъри през март.  Йонислав Дочев", "date": "2018.09.13", "title": "Sputnik: Москва отхвърли информациите за „руски изменник“ в случая Скрипал"}
{"url": "http://www.focus-news.net/news/2018/09/13/2566350/konfederatsiya-obedinyava-avtobusnite-prevozvachi-obzor.html", "text": "Седем браншови организации в автотранспорта учредиха Конфедерация на автобусните превозвачи, която да обединява и защитава интересите на всички в сектора. За неин първи председател бе избрана Магдалена Милтенова  – председател на Браншовия съюз за стопанска инициатива в транспорта. Нейни заместници ще са Максим Петков – председател на Националния съюз на превозвачите-Варна, и Кузман Вълев – председател на Корпорация на автомобилните превозвачи. Създателите на организацията обясниха, че нейното ръководство ще се сменя на ротационен принцип с мандат от 1 година. В състава ѝ за момента влизат: Браншови съюз за стопанска инициатива в транспорта, Национално сдружение на автобусните превозвачи, Корпорация на автомобилните превозвачи, Национален съюз на превозвачите, Национален съюз на превозвачите – Варна, Национално сдружение на автобусните превозвачи в България и Българска федерация „Пътнически транспорт“. На пресконференция във връзка с учредяването на Конфедерацията новоизбраният ѝ председател Магдалена Милтенова отправи покана за присъединяването към нея на всички останали сдружения в бранша. Тя уточни, че организацията е доброволно обединение, съгласно европейските принципи всеки сам да избира къде да членува и кое сдружение да представлява интересите му. „Обещахме, че до 15 септември тя ще бъде учредена. Оправдахме очакванията на всички, в това число надявам се и на премиера, и на нашите колеги. От тук насетне сме отворени към всички предложения. Но ще ги подкрепим, ако отговарят на европейските принципи, когато са синхронизирани с българското законодателство и съобразени с бранша“, заяви Милтенова. По думите ѝ създаването на Конфедерация цели, когато браншът отиде на разговори с правителството, да има единно становище. „Да нямаме разногласия, да не се стига до неприятни сцени, когато се налага да дискутираме важна за бранша тема“, уточни тя.  \r\nПо отношение на законопроекта за създаване на Автомобилна камара, който предизвика напрежение сред превозвачите, Милтенова заяви, че въпросът е приключен, тъй като браншът няма нужда от обединяване чрез закон. „Ние сме го прозрели това, стигнали сме до извода, че трябва да обединим своите интереси, за да можем да се защитим от Мобилен пакет 2. Идеята бе да има обединение на бранша – това обединение е факт. Смятаме, че създавайки тази конфедерация, можем да отговорим на всички очаквания на колегите за поддържане на едно добро ниво на работа“, коментира Милтенова. „Ще имаме противоречия, но бихме подкрепили всяка инициатива, която е съобразена с нуждите на бранша и европейските практики. Това обаче не означава безусловна подкрепа на всяко предложение, което по един или друг начин не защитава интересите и нарушава нашите права“, допълня тя.  \r\nПетър Захариев, превозвач от Северозападна България и член на управителния съвет на Националната асоциация на автомобилните превозвачи, отбеляза от своя страна, че целта на Конфедерацията е да стане изразител и защитник на интересите на бранша, но и да подобри качеството на транспортната услуга.  \r\nИвайло Константинов, изпълнителен директор на Националното сдружение на автобусните превозвачи в България, уточни, че чрез Конфедерацията на автобусните превозвачи ще се консолидира единно мнение по важните за бранша теми. „Това, че ние ще имаме противоречия по конкретен казус, не означава, че ще имаме повече от едно мнение пред официалните органи. Мнозинството ще реши какво ще бъде мнението на бранша, което всички сме длъжни да изразим до един“, обясни Константинов.  \r\nМаксим Петков, заместник-председател на Конфедерацията и председател на управителния съвет на превозвачите във Варна, допълни, че автобусният бранш към момента е доста нехомогенен. „Обективно всяка организация и група фирми защитават някакви групови интереси и това е големият смисъл на учредяването на Конфедерацията – да центроваме едно общо мнение на бранша, за да има повече перспектива в това, което се прави. Имаме възможност при обществени обсъждания да защитаваме позиции, въпросът е да се включим на ниво заготовка с управляващите. Много трудно е, когато основа е пясъчна, нездрава, в последствие нещата да бъдат подобрени“, коментира Петков.  Агенция „Фокус“ припомня, b> че законопроектът за създаване на Автомобилна камара бе изтеглен от управляващите, след като превозвачите организираха поредица от протестни шествия в цялата страна. В законопроекта бе заложено Българската автомобилна камара да предлага на министъра на транспорта да лицензира или не фирми, както и да контролира дали те спазват закона. Според противниците му обаче е незаконосъобразно функции и дейности на ИА „Автомобилна администрация“ да бъдат изземвани и поверявани на Българска автомобилна камара, състояща се от преки конкуренти в сектора на обществен превоз на пътници. Автомобилните превозвачи заподозряха, че законопроектът е лобистки, създава условия за корупция и е направен в интерес на конкретен кръг от фирми. След изтеглянето му от бранша поеха ангажимент пред премиера Бойко Борисов за обединяването си в Конфедерация, основано на констиционното право за свободно сдружаване, до 15 септември тази година.  \r\nВесела АЛЕКСАНДРОВА", "date": "2018.09.13", "title": "Конфедерация обединява автобусните превозвачи (ОБЗОР)"}
{"url": "http://www.focus-news.net/news/2018/09/13/2566332/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Разследващата комисия на ООН съобщи, че Сирия тази година е била свидетел на рекордни равнища на вътрешно разместени лица, каквото не е било виждано досега в седемгодишния конфликт, пише   The New York Times. \r\nАгенцията съобщи, че повече от един милион сирийски мъже, жени и деца са разположени до момента от началото на годината „като повечето живеят в ужасни условия“. \r\nСирийските правителствени сили, подкрепени от Русия и Иран завзеха в началото на годината големи територии от антиправителствените сили, включващи южните региони по границата с Йордания и окупираните от Израел Голански възвишения, както и източните предградия на Дамаск. \r\nАгенцията предупреди, че възможна офанзива срещу северозападната провинция Идлиб „може да доведе до катастрофална“ хуманитарна криза. \r\nВ момента правителствените сили се натрупват край Идлиб в подготовка на офанзива срещу последния значителен бастион на опозицията в Сирия. \r\n***  Държавният секретар на САЩ Майк Помпео е обявил на Конгреса, че Саудитска Арабия и Обединените арабски емирства вършат достатъчно работа , за да защитят цивилните по време на тяхната военна операция в Йемен, пише издаваният в щата Вирджиния вестник   Winchester Star. \r\nПомпео заяви, че той е уверил Конгреса , че правителствата на Саудитска Арабия и на ОАЕ „предприемат демонстративни действия за намаляване на риска за цивилните и гражданската инфраструктура“ в Йемен. Според него конфликтът в арабската държава „ е приоритет за националната сигурност“. \r\nПо-рано този месец министърът на отбраната на САЩ Джеймс Матис заяви, че САЩ имат намерение да продължат с подкрепата към водената от Саудитска Арабия коалиция срещу йеменските шиитски бунтовници хути. Той също заяви, че правителствата в ОАЕ и Саудитска Арабия предприемат всички възможни усилия да намалят риска за гражданите“. \r\n***  Американските военноморски сили преместват корабите преди ураганът Флорънс да връхлети атлантическите щати на САЩ. ВВС и армията преместват за всеки случай оборудването си на други бази. Очаква се ураганът да се стовари в района на базите „Кемп Леджуин“ в Северна Каролина, военноморска база „Норфолк“ във Виржиния и на морската пехота „Парис Айлънд“ в Южна Каролина, пише   Millitary Times. \r\nХиляди морски пехотинци и техните семейства вече са напуснали база „Кемп Леджуин“ в Джаксънвил , Северна Каролина, макар и все още да не е издадена заповед за задължителни евакуации. Командирът на обекта ген. Джулиън Алфорд увери, че в него има достатъчно запаси. \r\nУраганът Флорънс приближава до източното крайбрежие на САЩ, достигайки до катастрофалното четвърто равнище с опасност да стане и пета категория с ветрове със скорост от 250 км/ч.  \r\nНовобранците в „Парис Айлънд“ са получили разрешение да напуснат обекта в Южна Каролина. Основната част от 8000-те морски пехотинци и персонал са решили да останат в базата. \r\nМеждувременно на армейска база „Форт Браг“ в Северна Каролина са евакуирали хеликоптерите в съседния щат Джорджия, който няма да бъде застигнат от бедствието. \r\n***", "date": "2018.09.13", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/09/13/2566333/predstoyashti-sabitiya-v-stranata-za-13-septemvri-agentsiya-fokus.html", "text": "*** \r\nОт 10.00 часа на „Дондуков“ 2 в зала 347 вицепрезидентът Илияна Йотова ще проведе среща с министъра на външните работи на Кралство Мароко Насер Бурита. \r\n*** \r\nОт 09.00 часа започва редовното заседание на Народното събрание. \r\n*** \r\nОт 15.00 часа председателят на Народното събрание Цвета Караянчева ще се срещне с министъра на външните работи и международното сътрудничество на Кралство Мароко Насер Бурита.  \r\n*** \r\nОт 11.30 часа в лозовия масив на изба „Мидалидаре Естейт“ министърът на земеделието, храните и горите Румен Порожанов ще открие гроздобера в село Могилово, община Чирпан, област Стара Загора.  \r\n*** \r\nВ 11.45 часа вицепремиерът и министър на външните работи Екатерина Захариева ще приеме министъра на външните работи на Кралство Мароко Насер Бурита. Около 13.10 часа двамата ще направят изявление за медиите.  \r\n*** \r\nОт 12.00 часа министърът на труда и социалната политика Бисер Петков ще даде пресконференция, на която ще представи  напредъка при подготовката на Закона за социалните услуги. Събитието ще се проведе в зала „Пресцентър“ на Министерството на труда и социалната политика.  \r\n*** \r\nОт 9.00 часа в сградата на Министерството на околната среда и водите (бул. „Мария Луиза\" 22) Европейският център за знания в областта на ресурсната ефективност (EREK) ще проведе семинар на тема „Ресурсна ефективност в туристическия сектор\". \r\n*** \r\nОт 10.30 часа в зала „Роял І“ на хотел „Балкан“ МОСВ организира пресконференция по проекта за Национална стратегия за адаптация към изменението на климата. \r\n*** \r\nОт 9.30 часа ще се проведе редовно заседание на Пленума на ВСС.  \r\n*** \r\nОт 9.30 часа в зала „Средец“ на „София Хотел Балкан“ ще се проведе международна конференция на тема „Заедно срещу завладяването на държавата: иновативни методи за разследване на измамите с европейските средства за земеделие\", организирана от Центъра за изследване на демокрацията. \r\n*** \r\nОт 9.30 часа в XV състав на Специализирания наказателен съд ще се гледа делото срещу Алексей П., Антон П., Кирил Т., Марчело Д., Янко П.  \r\n*** \r\nОт 10.00 часа започва заседание на Столичният общински съвет. \r\n*** \r\nОт 10.00 до 13.00 часа в „Перото“ ще се състои затворено събитие на Центъра за приобщаващо образование.  \r\n*** \r\nОт 10.00 часа Софийски градски съд ще заседава по въззивната мярка на Пеньо Мангъров, арестуван по обвинение за изнасилване. \r\n*** \r\nОт 10.00 часа в V състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в организиране и ръководене на организирана престъпна група с цел избягване плащане на данъчни задължение в големи размери.  \r\n*** \r\nОт 10.00 часа в IX състав на Специализирания наказателен съд ще се гледа делото срещу Гроздан Т., Иван П., Калоян Г. и др., обвинени в организиране и ръководене на организирана престъпна група.  \r\n*** \r\nОт 10.00 часа в Sofia Ring Mall ще бъде открито първото специализирано изложение за електромобили в България - ELECTRO MOBILITY EXPO 2018. \r\n*** \r\nОт 10.30 часа в XVIII състав на Специализирания наказателен съд ще се гледа делото срещу Бисер Х. и Ивайло И., обвинени в организиране и ръководене на организирана престъпна група.  \r\n*** \r\nОт 10.30 часа в XVII състав на Специализирания наказателен съд ще се гледа делото срещу Алексей З., обвинен в подкуп.  \r\n*** \r\nОт 10.30 часа в зала 3 на Cine Grand в Sofia Ring Mall ще бъде открита конференцията „Развитие на електромобилността в България“.  \r\n*** \r\nОт 10.30 часа в Литературен клуб „Перото“ ще бъде представен Индекс на успешното училище на Център за приобщаващо образование и национално - представително проучване „Благополучието на учениците в 7-ми клас“. \r\n*** \r\nОт 11.00 часа в XI състав на Специализирания наказателен съд ще се гледа делото срещу Станислав М. и Крум Р., обвинени в образуване и ръководене на организирана престъпна група.  \r\n*** \r\nОт 11.00 часа на ул. „Леге“ 4 Изпълнителна агенция за насърчаване на малките и средните предприятия (ИАНМСП) ще представи информация за хода на изпълнение на проект „Организиране на търговски мисии и форуми за български производители и чуждестранни купувачи“. \r\n*** \r\nОт  12.00 часа в сградата на Следствения отдел към Софийската градска прокуратура на бул. „Монтевидео“ ръководителят на Софийска градска прокуратура Емилия Русинова ще открие специално помещение, предназначено за разпити на деца, извършители на престъпления – т.нар. „Синя стая“. На откриването ще присъстват зам.-министър на правосъдието Евгени Стоянов, Даниела Машева, член на Висшия съдебен съвет и председателят на Софийския районен съд Александър Ангелов . \r\n*** \r\nОт 13.00 в Националния пресклуб на БТА ще се проведе пресконференция на ПП „Възраждане”, по време на която ще бъдат представени данни за злоупотребите при строежа на т. нар. „Свинска ограда” по границата с Румъния, за чумата по свинете и за „чумата в Странджа“. \r\n*** \r\nОт 13.30 часа в I състав на Специализирания наказателен съд ще се гледа делото срещу Иван С., Янко К., Николай Х. и др., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Димитър В., обвинен в изнудване.  \r\n*** \r\nОт 13.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в получаване на подкуп.  \r\n*** \r\nОт 14.00 часа IX състав на Специализирания наказателен съд ще се гледа делото срещу Радослав Б., Денис Б., Мариян К. и др., обвинени в организиране и ръководене на организирана престъпна група.  \r\n*** \r\nОт 14.30 часа в Националния пресклуб на БТА ще бъде представен новият документален филм „С ботевски дух”, посветен на големия български журналист Стефан Продев. Режисьор и сценарист на филма е Петко Горанов. \r\n*** \r\nОт 15.00 часа БСП - София организира безплатна юридическа приемна в постоянната приемна на градския съвет на партията (ул. \"Леге\" 10, ет. 1).  \r\n*** \r\nОт 15.00 часа в V състав на Специализирания наказателен съд ще се гледа делото срещу Пламен С.  \r\n*** \r\nОт 15.30 часа в Централната избирателна комисия ще се отварят публично офертите за извършване на пазарно проучване, анализ и консултиране за определяне на прогнозна цена за производство, закупуване, наемане – дългосрочно или краткосрочно (еднократно) и доставка на специализирани устройства за машинно гласуване. Отварянето на офертите ще се състои на адрес в сградата на пл. „Княз Александър I“ № 1, етаж „Мецанин“, зала № 42, вход откъм бул. „Княз Александър Дондуков“. \r\n*** \r\nОт 17.00 часа в Литературния кът на Алея на книгата ще бъдат представени „Together Academy“ и фондация „Въздигане”.   \r\n*** \r\nОт 18.00 часа Литературния кът на Алея на книгата ще бъде представена книгата „Япония, Филипини- моето пътешествие на духа“ от Нели Нановска.  \r\n*** \r\nОт 18.00 часа в Чешки център на Алея на книгата ще бъде представена книгата „Поетът“ от Мартин Райнер.  \r\n*** \r\nОт 18.30 часа в 88 СУ „Димитър Попниколов“ ще се състои среща на жителите на ж.к. „Овча Купел“ с кмета на района Христина Семерджиева във връзка с инцидент с неукрепен изкоп, в който пропадна лек автомобил. По-рано, от 09.00 часа, преди сесията на Столичен общински съвет представители на Асоциация за регулиране на отношенията в етажната собственост-Справедливост ще бъдат пред входа на Столична община, където ще очакват среща с общински съветници, които да подкрепят исканията им срещу прекомерното застрояване в ж.к. „Овча Купел“. \r\n*** \r\nОт 19.00 часа в книжен център „Гринуич“ на Алея на книгата ще бъде представен сборникът с разкази „Тази вечер нищо не е случайно“ от Палми Ранчев. \r\n*** \r\nОт 19.00 часа Литературния кът на Алея на книгата ще се проведат забавни и образователни игри за деца. \r\n*** \r\nОт 19.00 часа на бул. „Васил Левски“ 55 ще бъде открита изложбата „Портретът“.  \r\n*** \r\nОт 18.00 часа народните представители от „БСП за България“ Надя Клисурска, Петър Кънев, Ирена Анастасова, Николай Бошкилов и Иван Ченчев ще се срещнат с жители на Благоевград в конферентната зала на хотел „Кристо“.  \r\n*** \r\nОт 11.00 ч. в клуба на втория етаж на РДПБЗН – Бургас ще се проведе пресконференция. От 11.30 часа ще бъде почетена паметта на загинали при изпълнение на служебния си дълг огнеборци чрез поднасяне на венци и цветя на паметната плоча пред сградата на РДПБЗН – Бургас. В 16.30 часа ще се проведе среща с ветерани. В 18.00 часа на площада пред паметника-мемориал „Пантеона” ще бъдат представени възможностите на новата пожарогасителна и аварийно-спасителната техника. \r\n*** \r\nОт 16.30 часа общинският съветник от ГЕРБ - Бургас Бойчо Георгиев ще проведе открита приемна в централата на партията на ул. „Конт Андрованти“ 5.  \r\n*** \r\nОт 11.00 часа в клуба на ПП АБВ - ул. „Христо Попович“ 34 (срещу  Ботевата градинка), областният съвет на ПП АБВ-Варна организира пресконференция с участието на председателя на ПП АБВ Румен Петков. \r\n*** \r\nОт 18.00 часа в зала „Пленарна“ на Община Варна в рамките на XX-то издание на Седмицата на православната книга ще бъдат представени книги на Фондация „Двери” и на издателство „Омофор”.  \r\n*** \r\nОт 19.00 часа до 20.00 часа на открития паркинг на Мол Варна осем пилота – европейски и национални дрифт шампиони от България, Румъния и Сърбия, ще представят уменията си на дрифт шоу - Summer Drift Show Varna 2018. \r\n***    \r\nОт 10.00 часа в парка на селото  ще се проведе закриване на лятна полицейска академия – Ресен.  \r\n***    \r\nОт 10.00 часа на стадион „Ивайло“ Красимир Балъков и двама водещи футболисти на „Етър“ ще дадат пресконференция.  \r\n***    \r\nОт 11.00 часа в зала 302 на Община Велико Търново ще се проведе пресконференция за събитията по случай 110-годишнината от Независимостта на България.  \r\n***    \r\nОт 12.00 часа в парка на селото ще се проведе Обучение на деца и младежи по проект „Оцеляване сред природата“.  \r\n***    \r\nОт 12.00 часа в пресклуба на БТА ще се състои пресконференция на кмета на община Павликени инж. Емануил Манолов във връзка с есенните празници в града и предстоящото състезание \"4 х 4\".  \r\n***    \r\nОт 13.00 часа в Лапидариума на Археологическия музей ще се проведе пресконференция за спектакъла „12-та нощ“ по Уилям Шекспир.  \r\n***    \r\nОт 14.00 часа в заседателната зала на Областна дирекция на МВР ще се проведе брифинг по повод началото на учебната година.  \r\n***    \r\nОт 17.30 часа в Изложбени зали „Рафаел Михайлов“ ще бъде открита Оттатък е реката“ – изложба на Стоимир Стоилов и Джем Мустафа.  \r\n***    \r\nОт 18.00 часа в МДТ „Константин Кисимов“ ще се проведе  „Оперетни шедьоври и канцонети“ – концерт на МДТ „Константин Кисимов“.  \r\n***    \r\nОт 18.00 часа на централния площад ще се проведе закриване на лятна полицейска академия – Дебелец.  \r\n***    \r\nОт 18.30 часа Парк „Асеневци“ Un Beso Fiesta: Музикална академия за деца, уроци по зумба и „Зумба парти“.  \r\n*** \r\nОт 12.00 часа Врачанският митрополит Григорий ще освети камбана на подземната църква „Св. Никола“. На събитието ще присъства и кметът Калин Каменов.  \r\n*** \r\nОт 17.00 часа в ЕВК „Св. Софроний Врачански“ Стоян Николов-Торлака ще представи книгата „Иваил цар“, втора книга.  \r\n*** \r\nОт 19.00 часа в градската концертна зала ще се проведе концертът Месец на клавишите.  \r\n*** \r\nОт 19.00 часа в камерната зала на ДКТ ще се състои премиерата на спектакъла „Предградие“ от Ерик Богосян.  \r\n*** \r\nОт 14.00 часа в заседателната зала на административната сграда на Община Главиница ще се проведат консултации за състава на секционните избирателни комисии във връзка с подготовката на частичните избори за кмет на кметство Суходол. \r\n*** \r\nОт 9.00 часа до 12.00 часа в Корпус 2 – Високо тяло, на пл. „Свобода“ 6 ще се проведе пожаро-тактическо занятие по повод Седмицата на пожарната безопасност.  \r\n*** \r\nОт 10.00 часа в семинарната зала на хотел „Палас“ експертите на ЕК ще представят Европейския семестър 2018.  \r\n*** \r\nОт 9.30 часа в Старото възрожденско училище „Св. Св. Кирил и Методий“ ще се проведе научна конференция, посветена на 190 години от рождението на Йоаким Груев.  \r\n*** \r\nОт 19.00 часа в залата на Общински съвет – Кресна, народните представители от „БСП за България“ Елена Йончева, Валентин Ламбев и Кристиан Вигенин ще разговарят за приоритетите на Визията с жители на общината. \r\n*** \r\nОт 11.00 часа в залата на Областната администрация, Областната комисия по безопасност на движението ще дискутира предприетите мерки във връзка с предстоящата нова учебна година. \r\n*** \r\nОт 10.30 часа на полигона на ГДПБЗН – Монтана ще бъде разиграно учебно-тренировъчно занятие с демонстрации за спасяване на множество пострадали, в което ще участват екипи на Българския Червен кръст и Единната спасителна система. \r\n*** \r\nОт 18.00 часа народните представители от „БСП за България“ Крум Зарков, Георги Йорданов, Николай Цонков и Веска Ненчева ще  разяснят приоритетите на „Визия за България” пред жителите на Петрич в залата на общината. \r\n*** \r\nОт 8.30 часа в зала 1 на Апелативния съд ще се гледа делото срещу Божидар А., обвинен в умишлено убийство. \r\n*** \r\nОт 9.00 часа в залата на Общинския съвет в Пловдив  общинските съветници ще проведат заседание.  \r\n*** \r\nОт 9.00 часа до 11.00 часа в централата на пожарната ще се проведат демонстрации по оказване на първа долекарска помощ и реакция при бедствия, аварии и кризи на Младежкия авариен екип към БЧК-Пловдив.  \r\n*** \r\nОт 9.30 часа в зала 10 в Съдебната палата Окръжен съд-Пловдив ще заседава по делото срещу Йордан С., Марин П., Александър К. и Александър Д., обвинени в извършване на грабеж.  \r\n***   \r\nОт 10.00 часа пред Художествена галерия „Проф. Илия Петров“ ще бъде отбелязан професионалният празник на огнеборците с демонстрации и награждаване на победителите в конкурса „С очите си видях бедата“. \r\n*** \r\nОт 11.00 часа експерти на РИОСВ – Русе ще почистят туристическите пътеки в резервата „Сребърна“. \r\n*** \r\nОт 18.00 часа в конферентната зала на хотел „Св. Никола“ народните представители от „БСП за България“ Румен Гечев, Никола Динков и Лало Кирилов ще разговарят с жителите на населените места в общината. \r\n*** \r\nОт 16.30 часа с изложение на хляб и хлебни изделия от народните читалища ще започне Празник на хляба, песента и танца. От 18.00 часа  ще започне концертът на оркестър „Истър“ и площадната хоротека с участието на клубове за народни танци пред сцената на площад „Свобода“. От 19.30 часа ще се състои концерт на сестри Диневи. \r\n*** \r\nОт 18.00 часа народните представители от „БСП за България“ Станислав Владимиров, Любомир Бонев и Милко Недялков ще дискутират с жителите на населените места важни за общината теми и приоритетите на „Визия за България”в читалище „Климент Охридски”. \r\n*** \r\nОт 09.30 часа в зала № 210 на Регионално управление на образованието – Сливен ще се проведе ежегодното работно съвещание с директорите на детски градини в област Сливен. \r\n*** \r\nОт 11.00 часа в зала „Сирак Скитник“ ще бъдат наградени участниците от конкурса „С очите си видях бедата“.  \r\n*** \r\nОт 11.00 часа в ОДЗ „Синчец” (Нов Център) – Смолян, ще се състои представяне на детската книга „С огъня шега не бива”. \r\n*** \r\nОт 16.00 часа до 18.30 часа на пл. „Свобода“ на Стария център ще се проведе Детски празник и Демонстрация на пожарна и спасителна техника с провеждане на спасителна акция с участие на доброволци от ДФ Община Смолян и БЧК.  \r\n*** \r\nОт 20.30 часа в Амфитеатъра на Стария център, Смолян организира пряко излъчване на срещата България-Иран от Световното първенство по волейбол за мъже. \r\n*** \r\nОт 6.30 часа до 9.30 часа и от 16.30 часа до 19.30 часа ще се проведе мирен граждански протест на част от републиканска пътна мрежа, път III - 536 до разклона за ТЕЦ - 2 (път II - 55), поради лошо транспортно експлоатационно състояние, липсващо асфалтово покритие с множество дупки и пропадания, липсващи мантинели. \r\n*** \r\nОт 19.00 часа в Оперния театър ще се състоят камерните опери „Седемте смъртни гряха“, „Махагони“ и „Напред и назад“.  \r\n*** \r\nОт 18.00 часа народните представители от „БСП за България“ Атанас Костадинов,Чавдар Велинов и Даниел Йорданов ще разговарят с жители на община Струмяни в клуба на БСП в с. Микрево.  \r\n*** \r\nОт 10.00 часа в „Дека“ ООД ще се проведе демонстративно занятие с ПА с участие на ДФ „Тервел“ по повод Седмицата на пожарната безопасност.  \r\n*** \r\nОт 17.00 часа в Художествената галерия  ще се проведе пресконференция на участниците в XXIII Международен пленер за акварел „Никола Маринов”. От 18.00 часа ще бъде представена изложба с картините, създадени по време на пленера, с която ще бъде сложено край на събитието. \r\n*** \r\nОт 10.00 часа в детска градина „Щурче“ ще се проведе урок по пожарна безопасност и демонстрации по гасене на огън. \r\n*** \r\nОт 10.30 часа в РДПБЗН-Шумен ще се проведе брифинг на комисар Иван Иванов, който ще представи информация за дейността на противопожарните екипи от началото на годината във връзка със седмицата на пожарната безопасност.  \r\n*** \r\nОт  18.00 часа в градината на ресторант „Балкана“ народните представители от „БСП за България“ Александър Симов, Явор Божанков, Христо Проданов и Илиян Тимчев ще разискват приоритетите, заложени във „Визия за България“ с жителите на община Якоруда.", "date": "2018.09.13", "title": "Предстоящи събития в страната за 13 септември (Агенция „Фокус“)"}
{"url": "http://www.focus-news.net/news/2018/09/13/2566334/reuters-amerikanski-ofitsialni-litsa-pokaniha-kitayskite-si-kolegi-na-novi-targovski-pregovori.html", "text": "Американски официални лица, начело с министъра на финансите Стивън Мнучин, са изпратили покана на китайските си колеги, сред които и вицепремиерът Лиу Хе, за провеждане на нови двустранни търговски преговори, съобщава  Reuters.  \r\nМястото и времето на срещата все още не са известни, подчертава агенцията. Представители от средния управленски ешалон на САЩ и Китай се срещнаха на 22 и 23 август, без да постигнат споразумение.  \r\nСрещата на ниво изпълнителна власт може да облекчи тревогите на пазарите заради ескалиращата митническа война между двете най-големи икономики в света, която заплашва да повиши цените за компании и потребители.   \r\nДосега двете държави си наложиха взаимно мита на стоки на стойност 50 милиарда долара. \r\nМиналата седмица президентът на САЩ Доналд Тръмп заяви, че може да наложи и още такива на стойност 267 милиарда долара – при това веднага, щом поиска.  \r\nНедоволството на американският бизнес срещу действията на Тръмп нараства, 60 индустриални групи се обединиха, за да накарат президента и администрацията му да потърсят алтернатива на митата.", "date": "2018.09.13", "title": "Reuters: Американски официални лица поканиха китайските си колеги на нови търговски преговори"}
{"url": "http://www.focus-news.net/news/2018/09/13/2566336/sport-svetovniyat-shampion-pobedi-kuba-na-starta-v-nashata-grupa.html", "text": "Актуалният световен шампион Полша победи Куба с 3:1 (25:18, 25:19, 21:25, 25:14) в първия си двубой от група „D“ на първенството на планетата в България и Италия. Срещата между два от следващите съперници на родните национали се игра във Варна, където над 3000 поляци подкрепяха своите любимци в зала „Конгресна“ на Двореца на културата и спорта. \r\nНай-резултатен бе Артур Шалпук с 20 точки (1 блокада и 2 аса), а звездата Бартош Курек добави още 17 точки (5 блокади) за успеха. За кубинците Хавиер Консепсион приключи с 12 точки (5 блокади), а Марлон Ерера добави 11 точки. \r\nУтре „Дружина полска“ ще играе от 17:00 часа срещу Пуерто Рико, който по-рано загуби с 0:3 гейма от Иран. Кубинците почиват в четвъртък, а в петък ще мерят сили с Финландия от 17:00 часа.", "date": "2018.09.13", "title": "Спорт: Световният шампион победи Куба на старта в нашата група"}
{"url": "http://www.focus-news.net/news/2018/09/13/2566337/tass-amerikanskiyat-energien-ministar-i-ruskiyat-mu-kolega-shte-razgovaryat-za-severen-potok-2.html", "text": "Предмет на посещението на министъра на енергетиката на САЩ Рик Пери в Москва в четвъртък ще бъдат газопроводът „Северен поток-2“, киберсигурността и ядреният потенциал на Руската федерация, съобщава ТАСС, като се позовава на думите на прессекретаря на  оглавяваното от Пери ведомство Шейлин Хайнс. \r\nРик Пери пристига в Москва по покана на енергийния министър на Русия Александър Новак. \r\n„В рамките на своето посещение министър Пери планира да обсъди с руските си колеги редица теми, в това число и категоричното несъгласие на американското правителство със „Северен поток-2“, кибератаките , насочени срещу електрически мрежи, както и безопасността и сигурността на руския ядрен арсенал“, заяви Шейлин Хайнс.  \r\n„Неразпространението на ядрено оръжие и международната ядрена сигурност са ключови теми, които влизат в  отговорностите на министъра, поддържането на открит диалог с Русия е изключително необходимо за постигането на тези цели \", каза тя. \r\n„Икономическата сигурност в света е неразривно свързана с енергийната сигурност, която от своя страна зависи в голяма степен от двамата водещи доставчици на природен газ и петрол - Съединените американски щати и Русия. Министърът се надява на уважителен и честен диалог за променящата се ситуация на световния енергиен пазар, в  условия , в които САЩ се превръщат във водещ износител на енергийни ресурси в света\", добави Хайнс. \r\nВ Москва Пери ще проведе разговори и с представители на неправителствени организации. Предвидена е и среща с руския министър на финансите на Антон Силуанов.", "date": "2018.09.13", "title": "ТАСС: Американският енергиен министър и руският му колега ще разговарят за „Северен поток-2“"}
{"url": "http://www.focus-news.net/news/2018/09/13/2566338/top-channel-albaniya-evropeyskiya-parlament-shte-glasuva-za-premahvaneto-na-vizoviya-rezhim-za-kosovo.html", "text": "Европейския парламент ще гласува за премахването на визовия режим за Косово, което ще позволи на неговите граждани да пътуват без визи в Шенгенско пространство, предава албанският телевизионен канал  Top Channel . \r\nОчакваше се гласуването да бъде по-късно, но няколко парламентарни групи поискаха това да стане в рамките на месец септември.  \r\nСлед гласуването ще бъде създаденa комисия за започване на разговори със страните-членки от ЕС. Разговорите ще бъдат ръководени от Таня Файон. Въпросът ще обсъдят и министрите на вътрешните работи на ЕС, които ще се произнесат по него с квалифицирано мнозинство. \r\nНа 18 юли Европейската комисия взе решение, че Косово е изпълнило критериите, поставени от ЕС и препоръча на Европейския парламент да премахне визовия режим за Косово за страните от Шенгенско пространство.", "date": "2018.09.13", "title": "Top Channel (Албания): Европейския парламент ще гласува за премахването на визовия режим за Косово"}
{"url": "http://www.focus-news.net/news/2018/09/13/2566339/kanal-5-makedoniya-haos-v-zagreb-spor-mezhdu-romski-semeystva-zavarshi-s-kalashnikov.html", "text": "Спор между две семейства стана причина за безразборна стрелба по улиците на хърватската столица, предава скопската телевизия  „Канал 5“ , като уточнява, че е използван „Калашников“. \r\nУточнява се, че двете ромски семейства са се опитали да уредят стари сметки с най-малко 30 куршума „Калашников“. Унищожени са и седем автомобила. Сцената се е разиграла пред училищна сграда и е предизвикала паника. Няма ранени при стрелбата. Арестувани са седем души, други 11 са били призовани на разпит.  Тереза Герова", "date": "2018.09.13", "title": "„Канал 5“ (Македония): Хаос в Загреб – спор между ромски семейства завърши с „Калашников“"}
{"url": "http://www.focus-news.net/news/2018/09/13/2566341/rossiyskaya-gazeta-sasht-blokiraha-dostapa-na-tu-214-do-nablyudatelni-poleti.html", "text": "САЩ блокираха достъпа на ТУ-214 ОН до наблюдателни полети по Договора за установяване на режима Открито небе (ДОН), при това без никакво обяснение, подчертават в редакцията на  „Российская газета“ . \r\nПо думите на директора на Националния център за намаляване на ядрените заплахи Сергей Рижков, в периода от 2 до 11 септември в Русия се провело международно проучване на новия тип руски самолет за наблюдение Ту-214 OН, който е оборудван с цифров фотоапарат руско производство OSDCAM4060. В освидетелстването са взели участие 72 експерти от 23 държави-страни по договора. В течение на десет дни в базата на „Кубинка\" самолетът и оборудването му са показани наземно пред чуждестранни специалисти, проведени са срещи с конструктори на самолета и разработчици на апаратурата . \r\nНа 6 и 7 септември на летището „Таганрог“ са били проведени тестови полети. Обработката на получените цифрови изображения се е извършила в лабораторията на военновъздушната база „Кубинка\". Поканените експерти били убедени, че цялото оборудване отговаря на изискванията на Споразумението за разрешаване на способности. \r\n„Относно резултатите от изпитанията ръководителите на делегациите от 22 страни са подписали протокол, чрез който се разрешават наблюдателни полети на този самолет. Ръководителят на американската делегация обаче е отказал да подпише документа, без да обясни каквито и да било причини, като се е позовава на директни указания от Вашингтон\", подчерта Рижков. \r\nПо думите му, след като блокира приемането на нов руски самолет за наблюдателни полети, американската страна отново е показала, че политическите въпроси са на преден план. \r\nРуските военни отбелязват, че властите в САЩ не могат да приемат факта, че 5-7 години преди САЩ Русия е създала модерен разузнавателен самолет Ту-2014 ОН,  снабден с цифрово оборудване, произведено в Русия. \r\n„Ние настояваме за връщането на Съединените американски щати в Договора за Открито небе и изискваме изясняване на възникнала ситуация, в съответствие с неговите условия\" , категоричен бе Рижков. \r\nВоенният експерт Виктор Литовкин отбелязва, че САЩ изпълняват международни договори, само когато те са изгодни за тях. И в този случай Вашингтон по няколко причини не иска да сертифицира руските самолети. „На първо място, те се отнасят боязливо към информацията, която той може да предостави, и второ, техните самолети, които са включени в Договора за открито небе са със значително по-малки възможности от руския Ту-214 заради недостатъчното финансиране\", обясни той. \r\nПрактичният обхват на полет на Ту-214 OН  е 6,5 хиляди километра. Той е оборудван с три цифрови камери и инфрачервено оборудване, което осигурява на въздухоплавателното средство контрол при всякакви метеорологични условия при полет на ниска надморска височина. \r\nДоговорът за установяване на режима Открито небе (ДОН) е подписан през 1992 г. в Хелзинки. Неговата цел е да насърчава изграждането на доверие между държавите чрез механизъм за наблюдение на военните действия и спазване на съответните споразумения. Договорът позволява на 34-те държави-участници да летят над териториите си.", "date": "2018.09.13", "title": "„Российская газета“: САЩ блокираха достъпа на ТУ-214 до наблюдателни полети"}
{"url": "http://www.focus-news.net/news/2018/09/13/2566344/rbk-iztrebiteli-na-sasht-sa-prihvanali-dva-ruski-bombardirovacha-v-blizost-do-alyaska.html", "text": "На 11 септември в 22 часа местно време два изтребителя на САЩ F-22 са прихванали и съпроводили два руски стратегически бомбардировача Ту–95 във въздушното пространство недалеч от крайбрежието на Аляска, предава  РБК . \r\nСъответната информация е от пресслужбата на Обединеното командване на въздушно-космическата отбрана на Северна Америка (NORAD). Отбелязва се, че инцидентът е станал на 12 септември в 5 часа московско време.", "date": "2018.09.13", "title": "РБК: Изтребители на САЩ са прихванали два руски бомбардировача в близост до Аляска"}
{"url": "http://www.focus-news.net/news/2018/09/13/2566345/moskovskiy-komsomolets-putin-vav-vladivostok-zaryazan-i-ostaven-bez-senzatsiya.html", "text": "Икономическият форум във Владивосток е водеща тема за руския ежедневник  \"Московский Комсомолец\" . В статия, озаглавена: „Путин във Владивосток – зарязан и оставен без сензация“, журналистът Елена Егорова пише: „Източният икономически форум имаше шанс да стане двойна сензация. Но лидерът на Северна Корея Ким-Чен-ун не дойде във Владивосток, а предложението на Владимир Путин за сключване на мирен договор с Япония до края на годината, като се оставят настрана въпросите за спорните (Курилски) острови, не срещна разбиране от Токио“. \r\n„Основното събитие на Източния икономически форум през 2018 г. трябваше да бъде посещението на  Ким-Чен-ун. За Кремъл това наистина щеше да бъде красив ход: да събере на едно място всички „азиатски тигри“ - Япония, Китай, Южна Корея, Северна Корея, и да стане арбитър в споровете им, като изземе инициативата от Белия дом.“ Пише Егорова и уточнява, че външното министерство на Руската федерация е съобщило, че е изпратило покана на севернокорейския лидер още през пролетта. \r\n„Вместо Ким във Владивосток пристигнаха служители, дори не от втори, а от пети ешалон – заместник-министърът на железопътния транспорт на КНДР, заместник-директорът на отдела за международни връзки на Министерството на железопътния транспорт, ректорът на Пхенянския университет“, пише журналистката. \r\nТя отбелязва още, че на пленарното заседание на  Източния икономически форум Владимир Путин е съобщил за готовността на Русия да се върне към тристранните икономически проекти с участието на Република Корея и КНДР при условие, че ситуацията на Корейския полуостров се нормализира. „А главните заинтересовани лица – Япония и Корея,  не скриха от кого очакват тази нормализация. „Доналд Тръм предприе новаторски, неизползван от никого по-рано подход! Благодарение на това отношението към Северна Корея вече започна да се променя“, заяви (министър-председателят на Китай) Шиндзо Абе, който обеща в скоро време да последва примера на американския лидер и да се срещне  с Ким. По думите на министър-председателя на Южна Корея И Нак-йон, в Сеул с нетърпение чакат третата за тази година корейска среща на върха и се надяват на по-нататъшно развитие на отношенията със съседите си, което също е станало, благодарение на миротворческата дейност на Тръмп“. \r\nСпоред Елена Егорова предложението на руския президент Владимир Путин за мирен договор с Япония без „анексии и контрибуции“ е имало шанс да се превърне в „истинска сензация“, но „Какво мисли Шиндзо Абе по този повод, за съжаление, така и не разбрахме, никой не го попита…“, пише журналистката. „Вместо Абе предложението на Владимир Путин коментира генералният секретар на кабинета на министрите на Япония Йосихиде Суга. По думите му позицията на японските власти остава непроменена: (мирен) договор с Русия може да бъде сключен само след решение на териториалния спор\".", "date": "2018.09.13", "title": "\"Московский комсомолец\": Путин във Владивосток – зарязан и оставен без сензация"}
{"url": "http://www.focus-news.net/news/2018/09/13/2566346/sport-kanada-startira-s-pobeda-sreshtu-holandiya-v-ruse.html", "text": "Канада започна с категорична победа 3:0 срещу Холандия на Световното първенство в Италия и България. Момчетата на треньора Стефан Антига спечелиха отделните части на 15, 23 и 18, в първия си мач от група „В“, който се игра в зала \"Арена Монбат\" в Русе.  \r\nВолейболистите на Канада имаха затруднения единствено във втория гейм, в който \"лалетата\" водеха през по-голямата част от времето, но в крайна сметка северноамериканците надделяха с минималното 25:23. В останалите две части канадците показаха класата си и ги спечелиха убедително.  \r\nРеализатор за Канада стана Николас Хоуг с 12 точки (1 блок, 4 аса и 58% ефективност в атака). Съотборникъ му Шарън Върнън-Евънс добави 11 точки за победата (3 блока, 1 ас и 47% ефективност в атака). За холандците Нимир Абдел-Азиз реализира 13 точки (45% ефективност в атака).  \r\nУтре, 13 септември, от 17:00 часа волейболистите на Канада ще играят срещу отборът на Египет, който в момента играят срещу олимпийския шампион Бразилия.", "date": "2018.09.13", "title": "Спорт: Канада стартира с победа срещу Холандия в Русе"}
{"url": "http://www.focus-news.net/news/2018/09/13/2566335/top-channel-albaniya-ditmir-bushati-se-sreshtna-sas-zaev-prizovava-grazhdanite-da-podkrepyat-referenduma.html", "text": "Албанският министър на външните работи Дитмир Бушати е на официално посещение в Македония, където се срещна с министър-председателя Зоран Заев, предава телевизионният канал  Top Channel. \r\nБушати акцентира, че единственият начин Македония да продължи по пътя към ЕС е на референдума на 30 септември да гласува в полза на споразумението за името.  \r\nАлбанският министър призова всички граждани да упражнят своето демократично право и да допринесат за реализирането на евроатлантическата перспектива. \r\nБушати и Заев обсъдиха необходимостта от масово участие в референдума и подкрепа на споразумението. За тази цел те изразиха обща позиция, че правилното прилагане на мониторинговите механизми ще гарантира на албанците по-добър и честен достъп до услуги и по-добро участие в управлението, развитието и изграждането на отворено общество, ориентирано към Европа. \r\nАлбанското и македонското правителство проведоха първата съвместна среща в Поградец. Министър-председателят на югозападната ни съседка заяви, че вече се работи по подготовката на втората среща, която ще се проведе в Македония.", "date": "2018.09.13", "title": "Top Channel (Албания): Дитмир Бушати се срещна със Заев, призовава гражданите да подкрепят референдума"}
{"url": "http://www.focus-news.net/news/2018/09/13/2566343/vzglyad-vav-vashington-vidyaha-opasnost-ot-voenen-alians-mezhdu-rusiya-i-kitay.html", "text": "Китай и Русия изпратиха на Вашингтон недвусмислено послание: под американски натиск исторически съперници стават съюзници, пише вестник  „Взгляд“  във водещ материал, посветен  \r\nДържавният глава на Руската федерация Владимир Путин се срещна с китайския лидер Си Дзинпин, докато повече от три хиляди военни на Пекин участваха в ученията „Восток-2018“. Това е първият случай, че който Москва интергрира китайски сили в свои ежегодни стратегически учения. \r\nВключването на китайски подразделения в маневрите подчертават сериозна промяна: две страни, дълго време възприемащи се една друга като потенциални военни противници, станаха партньори в противопоставянето на САЩ.  \r\nАдминистрацията на президента Доналд Тръмп вече вижда стратегията за национална сигурност в конкуренция с Русия и Китай, които възприема като държави, стремящи се „да създадат свят, който противоречи на ценностите и интересите на САЩ\". \r\nНарастващото напрежение между Китай и Вашингтон направи руската военна техника и опит по-ценна за Пекин. А за Москва в условията на западните санкции се увеличава привлекателността на икономическата мощ на Китай.  \r\nПрез последните години започна да продава на Китай съвременно оръжие, включително зенитно-ракетната система С-400 и изтребител от четвърто поколение Су-35. По-рано в Москва се опасяваха, че Пекин може да им открадне технологията. \r\nМалко вероятно е Русия и Китай да оформят съюз като този на НАТО. „Но двете страни изпратиха ясен сигнал, че може да засилят военната си кординация в случай на конфронтация с Вашингтон, където интересите им съвпадат“, привежда руското издание цитат от статия на Washington Post.  \r\nВ рамките на пленарно заседание в рамките на Източния икономически форум Путин съобщи за поетапно преминаване към използване на националната валута на Русия и Китай при сделки. Путин увери, че Москва и Пекин имат „доверителни отношения“ в политиката, сигурността и отбраната. \r\nАмериканският министър на отбраната Джеймс Матис, говорейки за учението на „Восток-2018“, изрази съмнения относно възможността за формиране на военен съюз между Русия и Китай в дългосрочен план. Тереза Герова", "date": "2018.09.13", "title": "„Взгляд“: Във Вашингтон видяха опасност от военен алианс между Русия и Китай"}
{"url": "http://www.focus-news.net/news/2018/09/13/2566347/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Източният икономически форум и отсъствието на Ким Чен-ун от него, руско-китайските военни учения „Восток-2018“ и решението на САЩ да блокират достъпа на ТУ-214 ОН до наблюдателни полети по Договора за установяване на режима Открито небе са част от основните теми, които ангажират вниманието на печатните издания в Русия.  Икономическият форум във Владивосток е водеща тема за руския ежедневник  \"Московский Комсомолец\" . В статия, озаглавена: „Путин във Владивосток – зарязан и оставен без сензация“, журналистът Елена Егорова пише: „Източният икономически форум имаше шанс да стане двойна сензация. Но лидерът на Северна Корея Ким-Чен-ун не дойде във Владивосток, а предложението на Владимир Путин за сключване на мирен договор с Япония до края на годината, като се оставят настрана въпросите за спорните (Курилски) острови, не срещна разбиране от Токио“. \r\n„Основното събитие на Източния икономически форум през 2018 г. трябваше да бъде посещението на  Ким-Чен-ун. За Кремъл това наистина щеше да бъде красив ход: да събере на едно място всички „азиатски тигри“ - Япония, Китай, Южна Корея, Северна Корея, и да стане арбитър в споровете им, като изземе инициативата от Белия дом.“ Пише Егорова и уточнява, че външното министерство на Руската федерация е съобщило, че е изпратило покана на севернокорейския лидер още през пролетта. \r\n„Вместо Ким във Владивосток пристигнаха служители, дори не от втори, а от пети ешалон – заместник-министърът на железопътния транспорт на КНДР, заместник-директорът на отдела за международни връзки на Министерството на железопътния транспорт, ректорът на Пхенянския университет“, пише журналистката. \r\nТя отбелязва още, че на пленарното заседание на  Източния икономически форум Владимир Путин е съобщил за готовността на Русия да се върне към тристранните икономически проекти с участието на Република Корея и КНДР при условие, че ситуацията на Корейския полуостров се нормализира. „А главните заинтересовани лица – Япония и Корея,  не скриха от кого очакват тази нормализация. „Доналд Тръм предприе новаторски, неизползван от никого по-рано подход! Благодарение на това отношението към Северна Корея вече започна да се променя“, заяви (министър-председателят на Китай) Шиндзо Абе, който обеща в скоро време да последва примера на американския лидер и да се срещне  с Ким. По думите на министър-председателя на Южна Корея И Нак-йон, в Сеул с нетърпение чакат третата за тази година корейска среща на върха и се надяват на по-нататъшно развитие на отношенията със съседите си, което също е станало, благодарение на миротворческата дейност на Тръмп“. \r\nСпоред Елена Егорова предложението на руския президент Владимир Путин за мирен договор с Япония без „анексии и контрибуции“ е имало шанс да се превърне в „истинска сензация“, но „Какво мисли Шиндзо Абе по този повод, за съжаление, така и не разбрахме, никой не го попита…“, пише журналистката. „Вместо Абе предложението на Владимир Путин коментира генералният секретар на кабинета на министрите на Япония Йосихиде Суга. По думите му позицията на японските власти остава непроменена: (мирен) договор с Русия може да бъде сключен само след решение на териториалния спор\".   \r\n***  Китай и Русия изпратиха на Вашингтон недвусмислено послание: под американски натиск исторически съперници стават съюзници, пише вестник  „Взгляд“  във водещ материал, посветен  \r\nДържавният глава на Руската федерация Владимир Путин се срещна с китайския лидер Си Дзинпин, докато повече от три хиляди военни на Пекин участваха в ученията „Восток-2018“. Това е първият случай, че който Москва интергрира китайски сили в свои ежегодни стратегически учения. \r\nВключването на китайски подразделения в маневрите подчертават сериозна промяна: две страни, дълго време възприемащи се една друга като потенциални военни противници, станаха партньори в противопоставянето на САЩ.  \r\nАдминистрацията на президента Доналд Тръмп вече вижда стратегията за национална сигурност в конкуренция с Русия и Китай, които възприема като държави, стремящи се „да създадат свят, който противоречи на ценностите и интересите на САЩ\". \r\nНарастващото напрежение между Китай и Вашингтон направи руската военна техника и опит по-ценна за Пекин. А за Москва в условията на западните санкции се увеличава привлекателността на икономическата мощ на Китай.  \r\nПрез последните години започна да продава на Китай съвременно оръжие, включително зенитно-ракетната система С-400 и изтребител от четвърто поколение Су-35. По-рано в Москва се опасяваха, че Пекин може да им открадне технологията. \r\nМалко вероятно е Русия и Китай да оформят съюз като този на НАТО. „Но двете страни изпратиха ясен сигнал, че може да засилят военната си кординация в случай на конфронтация с Вашингтон, където интересите им съвпадат“, привежда руското издание цитат от статия на Washington Post.  \r\nВ рамките на пленарно заседание в рамките на Източния икономически форум Путин съобщи за поетапно преминаване към използване на националната валута на Русия и Китай при сделки. Путин увери, че Москва и Пекин имат „доверителни отношения“ в политиката, сигурността и отбраната. \r\nАмериканският министър на отбраната Джеймс Матис, говорейки за учението на „Восток-2018“, изрази съмнения относно възможността за формиране на военен съюз между Русия и Китай в дългосрочен план. \r\n***  САЩ блокираха достъпа на ТУ-214 ОН до наблюдателни полети по Договора за установяване на режима Открито небе (ДОН), при това без никакво обяснение, подчертават в редакцията на  „Российская газета“ . \r\nПо думите на директора на Националния център за намаляване на ядрените заплахи Сергей Рижков, в периода от 2 до 11 септември в Русия се провело международно проучване на новия тип руски самолет за наблюдение Ту-214 OН, който е оборудван с цифров фотоапарат руско производство OSDCAM4060. В освидетелстването са взели участие 72 експерти от 23 държави-страни по договора. В течение на десет дни в базата на „Кубинка\" самолетът и оборудването му са показани наземно пред чуждестранни специалисти, проведени са срещи с конструктори на самолета и разработчици на апаратурата . \r\nНа 6 и 7 септември на летището „Таганрог“ са били проведени тестови полети. Обработката на получените цифрови изображения се е извършила в лабораторията на военновъздушната база „Кубинка\". Поканените експерти били убедени, че цялото оборудване отговаря на изискванията на Споразумението за разрешаване на способности. \r\n„Относно резултатите от изпитанията ръководителите на делегациите от 22 страни са подписали протокол, чрез който се разрешават наблюдателни полети на този самолет. Ръководителят на американската делегация обаче е отказал да подпише документа, без да обясни каквито и да било причини, като се е позовава на директни указания от Вашингтон\", подчерта Рижков. \r\nПо думите му, след като блокира приемането на нов руски самолет за наблюдателни полети, американската страна отново е показала, че политическите въпроси са на преден план. \r\nРуските военни отбелязват, че властите в САЩ не могат да приемат факта, че 5-7 години преди САЩ Русия е създала модерен разузнавателен самолет Ту-2014 ОН,  снабден с цифрово оборудване, произведено в Русия. \r\n„Ние настояваме за връщането на Съединените американски щати в Договора за Открито небе и изискваме изясняване на възникнала ситуация, в съответствие с неговите условия\" , категоричен бе Рижков. \r\nВоенният експерт Виктор Литовкин отбелязва, че САЩ изпълняват международни договори, само когато те са изгодни за тях. И в този случай Вашингтон по няколко причини не иска да сертифицира руските самолети. „На първо място, те се отнасят боязливо към информацията, която той може да предостави, и второ, техните самолети, които са включени в Договора за открито небе са със значително по-малки възможности от руския Ту-214 заради недостатъчното финансиране\", обясни той. \r\nПрактичният обхват на полет на Ту-214 OН  е 6,5 хиляди километра. Той е оборудван с три цифрови камери и инфрачервено оборудване, което осигурява на въздухоплавателното средство контрол при всякакви метеорологични условия при полет на ниска надморска височина. \r\nДоговорът за установяване на режима Открито небе (ДОН) е подписан през 1992 г. в Хелзинки. Неговата цел е да насърчава изграждането на доверие между държавите чрез механизъм за наблюдение на военните действия и спазване на съответните споразумения. Договорът позволява на 34-те държави-участници да летят над териториите си. \r\n***", "date": "2018.09.13", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/09/13/2566349/voennoe-obozrenie-sasht-i-yaponiya-sa-proveli-izpitaniya-na-amerikanskata-pro-aegis.html", "text": "САЩ и Япония са провели изпитание на американската система за противоракетна отбрана Aegis, въведена в експлоатация във Въоръжените сили за самоотбрана на островната държава, отбелязва руският вестник  „Военное обозрение“ . \r\nИзпитанието е успешно, както се съобщава на сайта на Агенцията за противоракетна отбрана на САЩ. \r\nПри провеждане на съвместни учения на остров Кауаи (в състава на Хавайските острови) американските военни са пуснали цел, имитираща балистична ракета. Японски ескадрен миноносец, оборудван с Aegis, е прихванал целта и успешно е поразил мишената с помощта на противоракета. Директорът на агенцията генерал – лейтенант Сам Гривс, е заявил, че в хода на изпитанията са потвърдени възможностите на разширената конфигурация Aegis BMD, с която са воръжени японските кораби. Повече детайли за изпитанията не се съобщават. Американската ПРО е на въоръжение в Япония от 2017 г. От правителство в Токио бе заявено, че тази система се използва за ограничаване на заплахата от севернокорейски ракети и не е насочена към други страни, отбелязва „Военное обозрение“.", "date": "2018.09.13", "title": "„Военное обозрение“: САЩ  и Япония са провели изпитания на американската ПРО Aegis"}
{"url": "http://www.focus-news.net/news/2018/09/13/2566352/sport-izabela-shinikova-se-klasira-za-vtoriya-krag-na-turnira-v-biarits.html", "text": "Изабелла Шиникова се класира за втория кръг на турнира на червени кортове във френския град Биариц. Българката елиминира на старта на основната схема шестата поставена Лаура Зигемунд от Германия с 3:6, 6:4, 7:6 в двубой, продължил два часа и 46 минути. \r\nЗа място на четвъртфиналите Шиникова ще играе срещу Кимбърли Цимерман от Белгия.", "date": "2018.09.13", "title": "Спорт: Изабела Шиникова се класира за втория кръг на турнира в Биариц"}
{"url": "http://www.focus-news.net/news/2018/09/13/2566353/bild-poseshtenieto-na-erdogan-v-germaniya-ankara-planira-poseshtenie-v-dzhamiya-na-ditib-berlin-malchi.html", "text": "Президентът на Турция Реджеп Тайип Ердгоган ще направи държавна визита Германия в периода 27-29 септември и в рамките на престоя си планира да посети джамия в Кьолн, поддържана от спонсорирания от Анкара Турско-ислямски съюз за религиозни въпроси (ДИТИБ), пише изданието  BILD . \r\nДжамията в рейнския град е най-голямата на територията на Германия – капацитетът й е за 1200 души и е с отворени врати за тях от 2017 г. насам. За поддръжката й се грижи ДИТИБ, считан за „дясната ръка на Анкара в Германия“.  \r\nСпоред медийни доклади турското правителство е изпратило официално искане до германските домакини за разрешение на посещението. Следователно срещата на Ердоган с негови сънародници в Кьолн може да се състои на 29 септември. Организирането на голямо събитие с участието на Ердоган обаче бе посрещнато със скептицизъм от федералното правителство в Берлин. От Анкара са категорични: Ердоган е изявил желание да посети джамията. „Но искаме да постигнем това само със съгласието на германските политици\". \r\nБерлин обаче все още не е дал „зелена светлина“ на изпратената молба. От ДИТИБ на свой ред заявиха, че към „към настоящия момент нямаме получено запитване“.  \r\nBILD подчертава, че Ердоган ще пристигне в Германия с голяма „свита“ – той ще бъде придружаван от съпругата си, министрите на финансите, правосъдието, вътрешните и външните работи.  Тереза Герова", "date": "2018.09.13", "title": "BILD: Посещението на Ердоган в Германия: Анкара планира посещение в джамия на ДИТИБ, Берлин мълчи"}
{"url": "http://www.focus-news.net/news/2018/09/13/2566340/uvelichavat-se-izzetite-pari-i-zadarzhanite-po-sluchaya-arabadzhievi-obzor.html", "text": "Специализираната прокуратура продължава разследването на схемата за пране на пари и данъчни престъпления, за участие в която са обвинени бизнесменът Ветко Арабаджиев, съпругата му Маринела, синът им Вълчо и техни служители. При спецакция на 31 август в хотелите „Маринела“ и „Марица“ бяха открити над 10 млн. лева. Парите са били в куфари, кутии, сейфове и касетки в банки. Иззет беше и луксозен автопарк на стойност 5-10 млн. лева. Прокуратурата задържа 10 лица, 6 от които бяха обвинени за участие в организирана престъпна група и пране на пари. Вълчо Арабаджиев е обвинен за пране на пари. Апелативният специализиран наказателен съд реши да му наложи най-тежката мярка „задържане под стража“. За бизнесмена и съпругата му беше издадена европейска заповед за арест. Те са обвинени за участие в организирана престъпна група за данъчни престъпления – укриване на данъци и пране на пари. Пред журналисти в парламента главният прокурор Сотир Цацаров заяви, че са предприети всички действия за установяване на местонахождението на Ветко и Маринела Арабаджиеви. На 11 септември адвокатът им Илиян Василев посочи, че те ще се върнат в България доброволно. Попитан има ли потвърждение от Арабаджиеви, че ще се върнат, Сотир Цацаров коментира: „Ние не сме пощенска станция, за да получаваме потвърждение“.  \r\nОсвен 10-те млн. от акцията от края на август, Специализираната прокуратура иззе нови 500 хил. лева по делото „Арабаджиеви“. При полицейска проверка на джип с трима пътникци, у двама от тях са намерени парите в хартиени пликове. Едно от лицата, у което са намерени над 298 хил. лева е пряко свързано с управлението на захарния завод „Кристал“ в Пловдив, който е едно от инкриминираните дружества по досъдебното производство. У второ лице са намерени останалите 200 хил. лева. Трите лица в джипа са задържани за 24 часа. Установява се дали участват в разкритата организирана престъпна група за усвояване на неследващ се ДДС, в т.ч. от фиктивни сделки на захарния завод в Пловдив. \r\nБиляна ИВАНОВА", "date": "2018.09.13", "title": "Увеличават се иззетите пари и задържаните по случая „Арабаджиеви“ (ОБЗОР)"}
{"url": "http://www.focus-news.net/news/2018/09/13/2566342/kanal-5-makedoniya-ues-michal-pristiga-na-poseshtenie-v-makedoniya.html", "text": "В международната битка преди референдума за името се включва и Държавният департамент на САЩ – в четвъртък, 13 септември, в Македония пристига помощник държавният секретар по европейските въпроси Уес Мичъл, отбелязва скопската телевизия „Канал 5“. \r\nВ съобщението от външнополитическото ведомство се пояснява, че в Скопие Мичъл ще се срещне македонския министър-председател Зоран Заев и с представителите на бизнес общността. Целта на пътуването му, както се подчертава в разпространения текст, е да бъде демонстрирана подкрепа за договора за името и на предстоящия на 30 септември референдум. Тереза Герова", "date": "2018.09.13", "title": "„Канал 5“ (Македония): Уес Мичъл пристига на посещение в Македония"}
{"url": "http://www.focus-news.net/news/2018/09/13/2566355/prokuraturata-otchete-rast-na-prestapleniyata-prez-2017-godina-obzor.html", "text": "През по-голямата част от пленарния ден депутатите гласуваха докладите за дейността на Прокуратурата и разследващите органи, на административните съдилища, на ВСС и на Инспектората към ВСС за 2016 и 2017 година. По програма трябваше да бъдат гласувани и Годишните доклади за дейността на съдилищата. По предложение на ПГ на ДПС гласуването им беше отложено заради отсъствието на председателя на ВКС Лозан Панов. Депутатите обаче отхвърлиха настояването им Панов да бъде задължен да присъства в зала. Докладите на Прокуратурата констатират, че през 2017 година разкриваемостта на престъпленията е 43.7%, което е с 3,9% по-малко спрямо 2016 година и с 1,8% повече от 2015 година. През миналата година е отчетено увеличение на престъпленията с 2,8% спрямо предходната година и намаление с 1,1% спрямо 2015 година. . От парламентарната трибуна главният прокурор Сотир Цацаров обърна внимание, че в страната има райони без съдебни медици, а Институтът по криминалистика към МВР претоварен от експертизи. Той обясни, че чакането на експертизи е един от основните фактори за забавянето на досъдебните производства. Сотир Цацаров изтъкна необходимостта от обучение на разследващи полицаи. Главният прокурор обяви, че са необходими мерки в Наказателния кодекс, касаещи корупционни престъпления. Той уточни, че разпоредбите в закона за длъжностни и корупционни престъпления не са променяни от създаването му.  Според докладите на ВСС над 1 млн. лева са изплатени на потърпевши от забавено правосъдие през 2016 и 2017 година . Наблюдава се тенденция на увеличаване на висящността на делата. Проверките в прокуратурите констатират най-често забавено разследване на досъдебни производства и недостатъчен контрол на спрените такива.  За 2 години Инспекторатът е разгледал 3975 сигнала на граждани, при 189 от тях има наличие на твърдените нарушения . \r\nОт докладите на административните съдилища стана ясно, че българското административно правосъдие е на трето място в Европа за периода 2016-2017 година според ЕК. По отношение на показател „бързина на правосъдие“ ЕК нарежда България сред първите 5 държави в ЕС. Най-голяма е средната месечна натовареност на административните съдии в София, Бургас и Благоевград. \r\nБиляна ИВАНОВА", "date": "2018.09.13", "title": "Прокуратурата отчете ръст на престъпленията през 2017 година (ОБЗОР)"}
{"url": "http://www.focus-news.net/news/2018/09/13/2566358/makfaks-makedoniya-germaniya-daryava-na-chernogorskata-armiya-bronirani-avtomobili-na-stoynost-22-miliona-evro.html", "text": "В Черна гора пристигнаха шест леки бронирани превозни средства, дарени от германското Министерство на отбраната на Германия на армията на балканската страна, предава македонската информационна агенция  .  \r\nПревозните средства вече са в Даниловград.  Министърът на отбраната на Черна гора Предраг Бошкович и началникът на Генералния щаб на армията на Черна гора, бригаден генерал Драгутин Дакич, вече направиха огледа им.  \r\n„Дарението на стойност около 2,2 милиона евро, значително ще подобри възможностите на армията на Черна гора, а церемонията по приемането им ще бъде в Деня на армията на Черна гора - 5 октомври“, поясниха от военното ведомство в Подгорица.  Тереза Герова", "date": "2018.09.13", "title": "„Макфакс“ (Македония): Германия дарява на черногорската армия бронирани автомобили на стойност 2,2 милиона евро"}
{"url": "http://www.focus-news.net/news/2018/09/13/2566351/nova-makedoniya-makedoniya-albaniya-sledi-vnimatelno-dialoga-belgrad-kosovo-predlaga-pomosht.html", "text": "Албания следи внимателно диалога между Белград и Прищина за нормализиране на двустранните отношения. Това увери албанският президент Илир Мета, отбелязва електронното издание на първия вестник в югозападната ни съседка  „Нова Македония“. \r\nСъгласно думите на Мета, официална Тирана има готовност да окаже помощ на Косово  - във всички фази на процеса.  \r\nСлед разговор с председателя на косовския парламент Кадри Весели, държавният глава на Албания подчерта, че най-младата страна на Балканите се нуждае от широк политически консенсус и в тази връзка призова опозицията да поеме отговорност и да участва в развитието на платформата и формиране на екип за диалог. \r\nПо-рано Мета говорих за хода на диалога между Белград и Прищина с президента на опозиционното движение „Самоопределение“ и с косовския президент Хашим Тачи. Тереза Герова", "date": "2018.09.13", "title": "„Нова Македония“ (Македония): Албания следи внимателно диалога Белград-Косово, предлага помощ"}
{"url": "http://www.focus-news.net/news/2018/09/13/2566348/hristiyan-mitskovski-s-pozitsiyata-si-za-referenduma-vmro-dpmne-ne-prizovava-za-tih-boykot.html", "text": "В интервю за скопската електронна медия  „24 Вести“  председателят на опозиционната ВМРО-ДПМНЕ Християн Мицковски увери, че партията му не призовава за „тих бойкот“ на референдума за името, след като призова гражаните да гласуват по съвест. \r\nДали Мицковски ще упражни правото си на глас гражданите ще разберат на 30 септември, когато ще се проведе референдумът. Мицковски подчерта, че взима назад думите си, че ще гласува против сделката заради манипулативния въпрос за референдума. \r\nЛидерът на ВМРО-ДПМНЕ бе категоричен, че не се пазари за амнистия на бившия премиер Никола Груевски – нещо, в което бе обвинен от управляващите в Скопие. Тереза Герова", "date": "2018.09.13", "title": "Християн Мицковски: С позицията си за референдума ВМРО-ДПМНЕ не призовава за тих бойкот"}
{"url": "http://www.focus-news.net/news/2018/09/13/2566362/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Този свят без лидери се движи, подобно на сомнамбул  към повторение на финансовата криза от края на 2008 г. и началото на 2009 г., защото не успя да отстрани причините за появата й отпреди десетилетие. Това предупреждава бившият британски министър-председател Гордън Браун, пише британският вестник  The Guardian. \r\nПремиер на Великобритания в периода, когато сривът на американската инвестиционна банка Lehman Brothers изложи всяка голяма банка на риск, Браун предупреждава, че след десетилетие стагнация глобалната икономика е отново уязвима. \r\n„В опасност сме да влезем, подобно на сомнамбули, в нова криза“, отговаря Браун, помолен да оцени рисковете от повторение на събитията от 2008 г. „Събуждането ще бъде жестоко…, но ние живеем в свят без лидерство“. \r\nСпоред бившия британски министър-председател сега „има по-малко възможности за намаляване на лихвените проценти, отколкото преди десетилетие, няма доказателства, че финансовите министерства ще могат да намалят данъците или да увеличат публичните разходи и няма гаранция, че Китай ще бъде толкова активен в предоставянето на стимули“. \r\n“Сътрудничеството, което беше демонстрирано през 2008 г., няма да е възможно през 2018 г., както между централните банки, така и между правителствата. Ще имаме упражнение по прехвърляне на вината, а не решаване на проблеми“, смята Браун. \r\n„В светлината на търговската война между САЩ и Китай, Браун изрази съмнение, че Пекин ще сътрудничи втори път. „Протекционизмът на Тръмп е най-голямата пречка пред международното сътрудничество“, категоричен бе британецът. \r\nБраун казва още, че  действията срещу финансови злоупотреби не са били достатъчно твърди и че банките биха очаквали да бъдат спасени отново в случай на бъдеща криза. \r\n\"Много е трудно да се каже какво ще предизвика следващата криза, но сме в края на икономическия цикъл, в който хората поемат по-големи рискове. Има проблеми в развиващите се пазари\", добавя още бившият британски премиер. \r\n***  Националистическата партия „Алтернатива за Германия“ използва „фашистка тактика“ и „методи, принадлежащи на бунището на историята“. Това бяха обвиненията, отправени от депутатите от други партии в Бундестага, след седмици на напрежение заради протестите в Кемниц, пише британският вестник  The Telegraph . \r\nАлександър Гауланд, лидер на „Алтернатива за Германия“, се опита да използва дебата по бюджета, за да критикува поведението на канцлера Ангела Меркел (ХДС) във връзка с бунтовете, които последваха след предполагаемото убийство на мъж от мигранти в източния град Кемниц. Гауланд и неговата партия станаха мишена най-голямата атака от своите съперници, след като станаха първата парламентарно представена националистическа партия от 60-те години на миналия век досега.  \r\nВ един ужасен и нехарактерен изблик преди няколко месеца Мартин Шулц, бившият лидер на Германската социалдемократическа партия (ГСДП) отправи забележки към Гауланд. Шулц заяви, че лидерът на партията описва престъпления на нацистите като „птиче лайно в 1000-те славни години от германската история \". \r\nСравнявайки реториката на „Алтернатива за Германия“ срещу мигрантите директно с тази на нацистите, Шулц обвини партията в стремеж да превърне мигрантите в изкупителна жертва за всички проблеми на Германия. \r\n„Редуцирането на комплексни въпроси към отделна група хора е класическа тактика на фашизма. Това се е случвало и преди. Време е демократите да изправят и да се борят“, заяви Шулц под овациите си на колегите си депутати. \r\nПо–рано Гауланд обвини Меркел за протестите в Кемниц.„Вътрешният мир в страната ни е застрашен, а обществото ни е разделено“, заяви той, \r\nЛидерът на „Алтернатива за Германия“ се дистанцира от неонацистите, които се снимаха отдавайки почит на Хитлер. Той посочи, че те са малцинство и повечето от протестиращите са обикновени граждани. Той обвини Меркел в разпространение на „фалшиви новини“, говорейки за чужденци, атакувани по време на протести, въпреки видеозаписите. \r\n***  Жан Клод Юнкер засили надеждите за сделка за Брекзит, като предложи на Тереза Мей да изгради „амбициозно партньорство за в бъдеще“. Това се случи преди Доминик Рааб да изпрати ясно послание за излизане от структурите на Общността без сключването на споразумение, пише британският вестник  The Daily Express .  \r\nСъс смекчен тон в разговорите за напускане на ЕС, председателят на Европейската комисия намекна, че предложенията на министър-председателя на Великобритания могат да бъдат „отправна точка за такова партньорство“. Той също така обеща, че „Великобритания никога няма да бъде трета страна за ЕС, Великобритания ще бъде винаги близък съсед и партньор от политическа и икономическа гледна точка, а също и от тази за сигурността“.  \r\nНеговото становище, изразено в последната му годишна реч за състоянието на ЕС, се разглежда от британското правителство като допълнителен знак, че преговарящите от Брюксел са готови да се ангажират с подробностите по предложенията на Тереза Мей. \r\nРечта последва съобщенията от Брюксел и Берлин, че европейските лидери искат да променят инструкциите на водещия преговорите по Брекзит Мишел Барние с цел да се създаде повече пространство за сключване на сделка. Но те също така и повишиха безпокойството сред евроскептиците, че Тереза Мей ще бъде принудена на бъдещи компромиси с ЕС. \r\nЮнкер също използва речта си, за да повтори \"червените линии\" на ЕС в разговорите с Брюксел.\"Ние уважаваме британското решение да напусне Съюза, въпреки че продължаваме да съжаляваме дълбоко. \r\n\"Но искаме и британското правителство да разбере, че някой, който напусне ЕС, не може да бъде в същото привилегировано положение като държава-членка. \r\n\"Ако напуснеш Съюза, разбира се, вече не си част от нашия единен пазар и със сигурност дори и не в частта му, която избереш\". \r\nЮнкер заяви, че Европейската комисия иска да намери \"творческо решение\" за решаването на спора за бъдещето на границата между Северна Ирландия и Република Ирландия.  \r\n\"Не Европейският съюз, а Брекзит е този, който рискува да направи границата по-видима в Северна Ирландия\", каза той. \r\n\"През последните месеци, когато имахме нужда от единство в Съюза, Великобритания беше на наша страна, задвижвана от същите ценности и принципи като всички останали европейци. \r\n\"Ето защо приветствам предложението на министър-председателя Май да разработи амбициозно ново партньорство за в бъдеще, след Брекзит. Ние сме съгласни с изявлението, направено от Тереза Мей, че изходната точка за такова партньорство трябва да бъде зона за свободна търговия между Обединеното кралство и Европейския съюз\". \r\nПреговарящите от ЕС бяха готови \"да работят ден и нощ, за да сключат сделка\", каза Юнкер. \r\nДлъжни сме пред нашите граждани и нашия бизнес да гарантираме, че оттеглянето на Обединеното кралство е организирано и че след това ще има стабилност. Не Комисията е тази която ще попречи на това, мога да ви уверя в това\". \r\nМей отговори на изказването на Юнкер, настоявайки, че Великобритания няма да третира ЕС като \"обикновена трета страна\" след Брекзит. \r\nТя заяви: \"Смятам, че една сделка, която е подходяща за Обединеното кралство, ще бъде сделка, която е подходяща за Европейския съюз\". \r\nСлед което добави: \"Когато напуснем Европейския съюз, ще бъдем независима суверенна държава - ще имаме контрол над нашите пари, нашите граници и нашите закони - но искам да кажа на нашите най-близки съюзници в Европа-никога няма да бъдете обикновена трета страна за нас\". \r\nПо-рано тази седмица Барние заяви, че сделката за Брекзит е \"възможна\" в рамките на шест до осем седмици. \r\nНо днес той ще изпрати още един сигнал, че Великобритания се подготвя да напусне Блока без споразумение през следващата година, ако преговорите не успеят да постигнат напредък. \r\nБританското правителство ще издаде около 30 технически предписания, в които ще бъдат изложени мерките, които правителството, бизнесът и домакинствата трябва да предприемат, за да бъдат готови за резултата. \r\nПредписанията обхващат таксите за роуминг на мобилните телефони, защитата на околната среда и стандартите за превозни средства. \r\nПреди публикуването на документите министърът от кабинета на торите каза: \"За шест месеца, докато Обединеното кралство напусне Европейския съюз, ние засилваме подготовката си, за да може Великобритания да продължи да процъфтява, независимо от изхода от преговорите. \r\n\"Тези технически предписания са неразделна част от нашия разумен, прагматичен подход към подготовката за всякакви резултати. Все още сме далеч от постигането на споразумение с Европейския съюз и далеч от най-вероятния резултат, и аз ще продължа да защитавам предложенията на Тереза Мей с Мишел Барние като най-добрия начин за осигуряване на дълбокото и специално партньорство, което искаме с ЕС\". \r\nМиналия месец Рааб публикува първият пакет технически предписания за подготовката на \"Брекзит\", и трябва да последват и други. Ще бъдат публикувани общо около 84. \r\n***  Гласуването в Европейския парламент за задействане на чл. 7 от Договора за ЕС (ДЕС) срещу Унгария, което може да я лиши право на глас в Съвета на ЕС и вота на британските евродепутати от Консервативната партия по въпроса, е водеща тема за британския ежедневник  The Independent .  \r\n„Консерваторите бяха обвинени, че са търсили поддръжка за плана на Тереза Мей за Брекзит, като са подкрепили унгарския авторитарен лидер Виктор Орбан в решително гласуване на Европейския парламент“.   \r\n„Всички, освен двама представители на британската Консервативна пария в Европейския парламент се застъпиха крайнодесния популистки лидер в опит да попречат Европейския съюз да отнеме правото на глас на Унгария в безпрецедентен ход“, пише изданието. \r\nThe Independent уточнява, че ръководството на Консервативната партия, както и правителството на Великобритания, са се разграничили от вота на британските консерватори в ЕП и са отрекли да е давана каквато и да била подкрепа на Орбан в замяна на неговата поддръжка в разговорите за Брекзит.  \r\n“Но самият Орбан пристигна в сградата на парламента в Страсбург в сряда, настоявайки за \"справедлива сделка\" за Великобритания в преговорите за напускане (на ЕС)“, пише изданието. \r\nДжереми Корбин (лидерът на Лейбъристката партия) разкритикува политическите си опоненти за „абсолютно шокиращия“ ход да подкрепят публично унгарския премиер, пише вестникът. \r\nИзданието цитира думите на политик от партията на „торите“ (Консервативната партия), който е заявил: \"Никой няма да го признае публично, но е ясно, че ще получим поощрение от хора, които биха могли да ни помогнат при преговорите за Брекзит“. \r\n“Моментът е решаващ, нуждаем се от приятели сред национални лидери и ето го Орбан, който се появява шумно в Европейския парламент и призовава Великобритания да получи честна сделка“, казва още неназованият политик  пред The Independent. \r\nОсвен администрацията на Орбан, вероятно и полското правителство ще погледне благосклонно на вота на торите в Европейския парламент, тъй като и те са на път да попаднат под наказателната процедура на Комисията, отбелязва вестникът. \r\n„Полският и унгарският лидер ще са сред онези, от които Мей ще търси подкрепа на решаваща среща на лидерите на ЕС на среща в Залцбург следващата седмица“. \r\nСрещата е възприемана като последен шанс на британския премиер да проправи път за сделка за излизането на Великобритания от ЕС през октомври или ноември, отбелязва още изданието. \r\n***", "date": "2018.09.13", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/09/13/2566361/the-telegraph-obviniha-alternativa-za-germaniya-v-izpolzvane-na-fashistki-taktiki.html", "text": "Националистическата партия „Алтернатива за Германия“ използва „фашистка тактика“ и „методи, принадлежащи на бунището на историята“. Това бяха обвиненията, отправени от депутатите от други партии в Бундестага, след седмици на напрежение заради протестите в Кемниц, пише британският вестник  The Telegraph . \r\nАлександър Гауланд, лидер на „Алтернатива за Германия“, се опита да използва дебата по бюджета, за да критикува поведението на канцлера Ангела Меркел (ХДС) във връзка с бунтовете, които последваха след предполагаемото убийство на мъж от мигранти в източния град Кемниц. Гауланд и неговата партия станаха мишена най-голямата атака от своите съперници, след като станаха първата парламентарно представена националистическа партия от 60-те години на миналия век досега.  \r\nВ един ужасен и нехарактерен изблик преди няколко месеца Мартин Шулц, бившият лидер на Германската социалдемократическа партия (ГСДП) отправи забележки към Гауланд. Шулц заяви, че лидерът на партията описва престъпления на нацистите като „птиче лайно в 1000-те славни години от германската история \". \r\nСравнявайки реториката на „Алтернатива за Германия“ срещу мигрантите директно с тази на нацистите, Шулц обвини партията в стремеж да превърне мигрантите в изкупителна жертва за всички проблеми на Германия. \r\n„Редуцирането на комплексни въпроси към отделна група хора е класическа тактика на фашизма. Това се е случвало и преди. Време е демократите да изправят и да се борят“, заяви Шулц под овациите си на колегите си депутати. \r\nПо–рано Гауланд обвини Меркел за протестите в Кемниц.„Вътрешният мир в страната ни е застрашен, а обществото ни е разделено“, заяви той, \r\nЛидерът на „Алтернатива за Германия“ се дистанцира от неонацистите, които се снимаха отдавайки почит на Хитлер. Той посочи, че те са малцинство и повечето от протестиращите са обикновени граждани. Той обвини Меркел в разпространение на „фалшиви новини“, говорейки за чужденци, атакувани по време на протести, въпреки видеозаписите.", "date": "2018.09.13", "title": "The Telegraph: Обвиниха „Алтернатива за Германия“ в използване на „фашистки тактики“"}
{"url": "http://www.focus-news.net/news/2018/09/13/2566359/the-guardian-svetat-se-dvizhi-kam-nova-finansova-kriza.html", "text": "Този свят без лидери се движи, подобно на сомнамбул  към повторение на финансовата криза от края на 2008 г. и началото на 2009 г., защото не успя да отстрани причините за появата й отпреди десетилетие. Това предупреждава бившият британски министър-председател Гордън Браун, пише британският вестник  The Guardian. \r\nПремиер на Великобритания в периода, когато сривът на американската инвестиционна банка Lehman Brothers изложи всяка голяма банка на риск, Браун предупреждава, че след десетилетие стагнация глобалната икономика е отново уязвима. \r\n„В опасност сме да влезем, подобно на сомнамбули, в нова криза“, отговаря Браун, помолен да оцени рисковете от повторение на събитията от 2008 г. „Събуждането ще бъде жестоко…, но ние живеем в свят без лидерство“. \r\nСпоред бившия британски министър-председател сега „има по-малко възможности за намаляване на лихвените проценти, отколкото преди десетилетие, няма доказателства, че финансовите министерства ще могат да намалят данъците или да увеличат публичните разходи и няма гаранция, че Китай ще бъде толкова активен в предоставянето на стимули“. \r\n“Сътрудничеството, което беше демонстрирано през 2008 г., няма да е възможно през 2018 г., както между централните банки, така и между правителствата. Ще имаме упражнение по прехвърляне на вината, а не решаване на проблеми“, смята Браун. \r\n„В светлината на търговската война между САЩ и Китай, Браун изрази съмнение, че Пекин ще сътрудничи втори път. „Протекционизмът на Тръмп е най-голямата пречка пред международното сътрудничество“, категоричен бе британецът. \r\nБраун казва още, че  действията срещу финансови злоупотреби не са били достатъчно твърди и че банките биха очаквали да бъдат спасени отново в случай на бъдеща криза. \r\n\"Много е трудно да се каже какво ще предизвика следващата криза, но сме в края на икономическия цикъл, в който хората поемат по-големи рискове. Има проблеми в развиващите се пазари\", добавя още бившият британски премиер.", "date": "2018.09.13", "title": "The Guardian: Светът се движи към нова финансова криза"}
{"url": "http://www.focus-news.net/news/2018/09/13/2566357/the-daily-express-velikobritaniya-zapochva-podgotovka-za-izlizane-ot-es-bez-sdelka-koeto-panikyosva-bryuksel.html", "text": "Жан Клод Юнкер засили надеждите за сделка за Брекзит, като предложи на Тереза Мей да изгради „амбициозно партньорство за в бъдеще“. Това се случи преди Доминик Рааб да изпрати ясно послание за излизане от структурите на Общността без сключването на споразумение, пише британският вестник  The Daily Express .  \r\nСъс смекчен тон в разговорите за напускане на ЕС, председателят на Европейската комисия намекна, че предложенията на министър-председателя на Великобритания могат да бъдат „отправна точка за такова партньорство“. Той също така обеща, че „Великобритания никога няма да бъде трета страна за ЕС, Великобритания ще бъде винаги близък съсед и партньор от политическа и икономическа гледна точка, а също и от тази за сигурността“.  \r\nНеговото становище, изразено в последната му годишна реч за състоянието на ЕС, се разглежда от британското правителство като допълнителен знак, че преговарящите от Брюксел са готови да се ангажират с подробностите по предложенията на Тереза Мей. \r\nРечта последва съобщенията от Брюксел и Берлин, че европейските лидери искат да променят инструкциите на водещия преговорите по Брекзит Мишел Барние с цел да се създаде повече пространство за сключване на сделка. Но те също така и повишиха безпокойството сред евроскептиците, че Тереза Мей ще бъде принудена на бъдещи компромиси с ЕС. \r\nЮнкер също използва речта си, за да повтори \"червените линии\" на ЕС в разговорите с Брюксел.\"Ние уважаваме британското решение да напусне Съюза, въпреки че продължаваме да съжаляваме дълбоко. \r\n\"Но искаме и британското правителство да разбере, че някой, който напусне ЕС, не може да бъде в същото привилегировано положение като държава-членка. \r\n\"Ако напуснеш Съюза, разбира се, вече не си част от нашия единен пазар и със сигурност дори и не в частта му, която избереш\". \r\nЮнкер заяви, че Европейската комисия иска да намери \"творческо решение\" за решаването на спора за бъдещето на границата между Северна Ирландия и Република Ирландия.  \r\n\"Не Европейският съюз, а Брекзит е този, който рискува да направи границата по-видима в Северна Ирландия\", каза той. \r\n\"През последните месеци, когато имахме нужда от единство в Съюза, Великобритания беше на наша страна, задвижвана от същите ценности и принципи като всички останали европейци. \r\n\"Ето защо приветствам предложението на министър-председателя Май да разработи амбициозно ново партньорство за в бъдеще, след Брекзит. Ние сме съгласни с изявлението, направено от Тереза Мей, че изходната точка за такова партньорство трябва да бъде зона за свободна търговия между Обединеното кралство и Европейския съюз\". \r\nПреговарящите от ЕС бяха готови \"да работят ден и нощ, за да сключат сделка\", каза Юнкер. \r\nДлъжни сме пред нашите граждани и нашия бизнес да гарантираме, че оттеглянето на Обединеното кралство е организирано и че след това ще има стабилност. Не Комисията е тази която ще попречи на това, мога да ви уверя в това\". \r\nМей отговори на изказването на Юнкер, настоявайки, че Великобритания няма да третира ЕС като \"обикновена трета страна\" след Брекзит. \r\nТя заяви: \"Смятам, че една сделка, която е подходяща за Обединеното кралство, ще бъде сделка, която е подходяща за Европейския съюз\". \r\nСлед което добави: \"Когато напуснем Европейския съюз, ще бъдем независима суверенна държава - ще имаме контрол над нашите пари, нашите граници и нашите закони - но искам да кажа на нашите най-близки съюзници в Европа-никога няма да бъдете обикновена трета страна за нас\". \r\nПо-рано тази седмица Барние заяви, че сделката за Брекзит е \"възможна\" в рамките на шест до осем седмици. \r\nНо днес той ще изпрати още един сигнал, че Великобритания се подготвя да напусне Блока без споразумение през следващата година, ако преговорите не успеят да постигнат напредък. \r\nБританското правителство ще издаде около 30 технически предписания, в които ще бъдат изложени мерките, които правителството, бизнесът и домакинствата трябва да предприемат, за да бъдат готови за резултата. \r\nПредписанията обхващат таксите за роуминг на мобилните телефони, защитата на околната среда и стандартите за превозни средства. \r\nПреди публикуването на документите министърът от кабинета на торите каза: \"За шест месеца, докато Обединеното кралство напусне Европейския съюз, ние засилваме подготовката си, за да може Великобритания да продължи да процъфтява, независимо от изхода от преговорите. \r\n\"Тези технически предписания са неразделна част от нашия разумен, прагматичен подход към подготовката за всякакви резултати. Все още сме далеч от постигането на споразумение с Европейския съюз и далеч от най-вероятния резултат, и аз ще продължа да защитавам предложенията на Тереза Мей с Мишел Барние като най-добрия начин за осигуряване на дълбокото и специално партньорство, което искаме с ЕС\". \r\nМиналия месец Рааб публикува първият пакет технически предписания за подготовката на \"Брекзит\", и трябва да последват и други. Ще бъдат публикувани общо около 84.", "date": "2018.09.13", "title": "The Daily Express: Великобритания започва подготовка за  излизане от ЕС без сделка, което паникьосва Брюксел"}
{"url": "http://www.focus-news.net/news/2018/09/13/2566364/pregled-na-mezhdunarodnite-novini-do-6-chasa-agentsiya-fokus.html", "text": "Ураганът „Флорънс“, който се заформи в Атлантическия океан, отслабна от четвърта до трета категория от пет възможни по скалата на Сафир-Симпсън, предава  TACC , като се позовава на данни от Националният център на САЩ за наблюдение на ураганите. \r\nСпоред синоптиците скоростта на вятъра в епицентъра на урагана се е понижил до 5,9 м/с. По информация на центъра, към настоящия момент „Флорънс“ се намира на 755 км югоизточно от щата Южна Каралина и се движи в северозападно направление със скорост от 7,2 м/с. \r\nВ Джорджия, Вирджиния, Северна и Южна Каролина, Мериленд и Вашингтон вече бе обявено извънредно положение заради стихията. В Северна и Южна Каролина бяха евакуирани 1,5 млн. души. Издадени са предупреждения за опасност от катастрофални наводнения. \r\n***  Месец преди изборите за регионален парламент в най-голямата германска провинция – Бавария, рейтингът на Християнсоциалния съюз (ХСС) на Хорст Зеехофер падна до исторически ниски нива, съобщава националният ежедневник  Die Frankfurter Allgemeine Zeitung . \r\nЕдва 35 на сто от избирателите в Бавария биха подкрепили ХСС. В сравнение с юли, подкрепата за партията е три процента. От редакцията подчертават, че до тези стойности ХСС не е падал от 1998 г. насам. \r\nАко изборите за нов парламент в Мюнхен бяха следващата седмица, то в Максимилианеума ще са представени седем партии – включително леви. Втори в Бавария са „Зелени“ със 17%. Германската социалдемократическа партия (ГСДП), „Алтернатива за Германия“ и „Свободни гласоподаватели“ са на еднакво ниво от 11%.  \r\n„Левица“ и Свободната демократическа партия (СвДП) са на критичните 5%, така че влизането им в баварския парламент може да се окаже под въпрос на изборите. Въпреки това, според проучването, почти всеки втори гласоподавател (45%) все още не е сигурен кога партия ще подкрепи на 14 октомври. \r\n***  Американски официални лица, начело с министъра на финансите Стивън Мнучин, са изпратили покана на китайските си колеги, сред които и вицепремиерът Лиу Хе, за провеждане на нови двустранни търговски преговори, съобщава  Reuters.  \r\nМястото и времето на срещата все още не са известни, подчертава агенцията. Представители от средния управленски ешалон на САЩ и Китай се срещнаха на 22 и 23 август, без да постигнат споразумение.  \r\nСрещата на ниво изпълнителна власт може да облекчи тревогите на пазарите заради ескалиращата митническа война между двете най-големи икономики в света, която заплашва да повиши цените за компании и потребители.   \r\nДосега двете държави си наложиха взаимно мита на стоки на стойност 50 милиарда долара. \r\nМиналата седмица президентът на САЩ Доналд Тръмп заяви, че може да наложи и още такива на стойност 267 милиарда долара – при това веднага, щом поиска.  \r\nНедоволството на американският бизнес срещу действията на Тръмп нараства, 60 индустриални групи се обединиха, за да накарат президента и администрацията му да потърсят алтернатива на митата. \r\n***  В международната битка преди референдума за името се включва и Държавният департамент на САЩ – в четвъртък, 13 септември, в Македония пристига помощник държавният секретар по европейските въпроси Уес Мичъл, отбелязва скопската телевизия  „Канал 5“. \r\nВ съобщението от външнополитическото ведомство се пояснява, че в Скопие Мичъл ще се срещне македонския министър-председател Зоран Заев и с представителите на бизнес общността. Целта на пътуването му, както се подчертава в разпространения текст, е да бъде демонстрирана подкрепа за договора за името и на предстоящия на 30 септември референдум. \r\n***  Спор между две семейства стана причина за безразборна стрелба по улиците на хърватската столица, предава скопската телевизия  „Канал 5“ , като уточнява, че е използван „Калашников“. \r\nУточнява се, че двете ромски семейства са се опитали да уредят стари сметки с най-малко 30 куршума „Калашников“. Унищожени са и седем автомобила. Сцената се е разиграла пред училищна сграда и е предизвикала паника. Няма ранени при стрелбата. Арестувани са седем души, други 11 са били призовани на разпит. \r\n***  Турция подсилва военните си позиции в северозападната сирийска провинция Идлиб в опит да възпре офанзивата на правителствените сили на Башар Асад, предава  Reuters . \r\nПрезидентът на Турция Реджеп Тайип Ердоган предупреди, че нападение нападение на армията на Дамаск и неговите съюзници, Русия и Иран, в Идлиб, където живеят около три милиона души, ще тласне към бягство стотици хиляди хора.  \r\nТурция вече е приела на своя територия 3,5 милиона сирийци и не може да дава подслон на жертвите на гражданския конфликт в близкоизточната република. Анкара обвини Запада, че е изоставил страната да се справя с последиците от евентуалната нова офанзива на Дамаск. На среща в Техеран миналия петък с президентите на Русия и Иран, разглеждана като последната реалистична възможност за избягване на конфликта в контролираната от опозицията провинция,, Ердоган не успя да спечели обещание за прекратяване на огъня от двамата основни поддръжници на Асад. \r\nНо неговият министър на отбраната Хулуси Акар твърди, че Турция е твърдо решена да спре въздушните удари по Идлиб и да предотврати нападението по земя, докато официални лица предупреждават, че Турция ще реагира, ако силите й в Идлиб бъдат подложени на огън. \r\nТрима турски охранителни и правителствени служители са разкрили пред агенцията, че на сирийската граница са били изпратени войски, бронетранспортьори и оборудване. Старши източник от кръговете по сигурност твърди, че решението на Анкара е с цел подсилване на 12-те турски военни поста, които тя има в провинцията.  \r\n„Тук има военно присъствие и ако това военно присъствие бъде атакувано по някакъв начин, то това ще се счита за атака срещу Турция и следователно ще получи необходимите ответни действия\", категоричен е един от източниците на агенцията.  \r\nНаблюдателните постове бяха създадени през миналата година след споразумение с Русия и Иран, което определиха Идлиб и части от съседни провинции за „зона на деескалация\". \r\nТри подобни зони, на южната граница на Сирия с Йордания, на изток и на север от Дамаск, са повторно превзети от сирийската армия и нейните съюзници. \r\nСпоред източник от редиците на опозиционните сили в Идлиб решението на Анкара за изпращането на военни и техника в Идлиб е доказателство, че провинцията няма да сподели съдбата на останалите региони, контролирани по-рано от противниците на Асад. Съгласно думите му, Анкара полага сериозни усилия и „тези наблюдателни пунктове в момента са станали постоянни военни бази\". \r\nТурската армия не коментира информацията за движението на войските, но видеоматериал на Reuters показа военни конвои, насочени към граничния регион през последната седмица. Турция също е засилила доставките на боеприпаси и ракети за Идлиб.  \r\n***", "date": "2018.09.13", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/09/13/2566366/1-mlrd-lv-shte-badat-otpusnati-za-uvelichavane-na-zaplatite-v-darzhavniya-sektor-s-10-ot-1-yanuari-2019-g-obzor.html", "text": "1 млрд. лв. ще бъдат отпуснати за увеличаване на заплатите в държавния сектор с 10% от 1 януари 2019 г. Предложението беше обсъдено от министрите на редовното правителствено заседание. Според финансовия министър Владислав Горанов това е възможно, тъй като до края на август превишението на приходите над разходите е близо 2,5 млрд. лв. По думите му то се дължи на по-добрата събираемост на приходите, на очакваните приходи в резултат от увеличението на БВП, на сезонното забавяне на плащанията по инвестиционните разходи за пътища и т.н. Очакванията на правителството са това увеличение на възнагражденията да повлияе положително и за увеличаване и на другите доходи в страната. \r\nВ предвидените допълнителни средства влизат и заплатите на учителите, които от 1 януари 2019 г. ще се покачат с 20%. „Ще увеличим с 10% средствата за персонала във всеки сектор, като оттам нататък се предвижда индивидуалното увеличение да бъде съобразено с трудовото изпълнение. Но ще осигурим възможност на всеки един ръководител да разполага с 10% повече средства“, обясни Горанов. По думите му към момента 433 хил. души са заети в държавния сектор.  \r\nДен по-рано министър-председателят Бойко Борисов посочи, че увеличението на заплатите в целия държавен сектор ще повлече всички останали сфери, които са на бюджетна издръжка. „Защото така, на парче - 150 млн. за полицаи, за военни, за съдебна охрана и учители, тук -там винаги остават определени сектори, които все едно не са важни. Затова ще увеличим заплатите с 10%“, заяви премиерът. Бойко Борисов посочи, че въпросът за увеличение на заплатите в държавния сектор от догодина е обсъждан от известно време с финансовия министър Владислав Горанов. \r\nЦветилена СИМЕОНОВА", "date": "2018.09.13", "title": "1 млрд. лв. ще бъдат отпуснати за увеличаване на заплатите в държавния сектор с 10% от 1 януари 2019 г. (ОБЗОР)"}
{"url": "http://www.focus-news.net/news/2018/09/13/2566354/the-independent-britanskite-konservatori-sa-ulicheni-v-opit-da-poluchat-podkrepata-na-viktor-orban-za-brekzit.html", "text": "Гласуването в Европейския парламент за задействане на чл. 7 от Договора за ЕС (ДЕС) срещу Унгария, което може да я лиши право на глас в Съвета на ЕС и вота на британските евродепутати от Консервативната партия по въпроса, е водеща тема за британския ежедневник  The Independent .  \r\n„Консерваторите бяха обвинени, че са търсили поддръжка за плана на Тереза Мей за Брекзит, като са подкрепили унгарския авторитарен лидер Виктор Орбан в решително гласуване на Европейския парламент“.   \r\n„Всички, освен двама представители на британската Консервативна пария в Европейския парламент се застъпиха крайнодесния популистки лидер в опит да попречат Европейския съюз да отнеме правото на глас на Унгария в безпрецедентен ход“, пише изданието. \r\nThe Independent уточнява, че ръководството на Консервативната партия, както и правителството на Великобритания, са се разграничили от вота на британските консерватори в ЕП и са отрекли да е давана каквато и да била подкрепа на Орбан в замяна на неговата поддръжка в разговорите за Брекзит.  \r\n“Но самият Орбан пристигна в сградата на парламента в Страсбург в сряда, настоявайки за \"справедлива сделка\" за Великобритания в преговорите за напускане (на ЕС)“, пише изданието. \r\nДжереми Корбин (лидерът на Лейбъристката партия) разкритикува политическите си опоненти за „абсолютно шокиращия“ ход да подкрепят публично унгарския премиер, пише вестникът. \r\nИзданието цитира думите на политик от партията на „торите“ (Консервативната партия), който е заявил: \"Никой няма да го признае публично, но е ясно, че ще получим поощрение от хора, които биха могли да ни помогнат при преговорите за Брекзит“. \r\n“Моментът е решаващ, нуждаем се от приятели сред национални лидери и ето го Орбан, който се появява шумно в Европейския парламент и призовава Великобритания да получи честна сделка“, казва още неназованият политик  пред The Independent. \r\nОсвен администрацията на Орбан, вероятно и полското правителство ще погледне благосклонно на вота на торите в Европейския парламент, тъй като и те са на път да попаднат под наказателната процедура на Комисията, отбелязва вестникът. \r\n„Полският и унгарският лидер ще са сред онези, от които Мей ще търси подкрепа на решаваща среща на лидерите на ЕС на среща в Залцбург следващата седмица“. \r\nСрещата е възприемана като последен шанс на британския премиер да проправи път за сделка за излизането на Великобритания от ЕС през октомври или ноември, отбелязва още изданието.", "date": "2018.09.13", "title": "The Independent: Британските консерватори са уличени в опит да получат подкрепата на Виктор Орбан за Брекзит,"}
{"url": "http://www.focus-news.net/news/2018/09/13/2566365/afp-svetat-se-proshtava-s-bivshiya-generalen-sekretar-na-oon-kofi-anan.html", "text": "Бившият генерален секретар на ООН Кофи Анан ще бъде погребан в родината си Гана, съобщава агенция AFP.  \r\nНа държавното погребение ще присъстват бивши и настоящи сввтовни лидери, включително Антониу Гутериш, настоящ генерален секретар на международната организация. Церемонията ще се състои в Международния конферентен център в столицата Акра. В страната е обявен тридневен национален траур. \r\nАнан бе генерален секретар ООН от 1997 до 2006 година и е първият представител на Субсахарска Африка, заемал този пост. Той почина след кратко боледуване на 18 август т.г. на 80-годишна възраст.", "date": "2018.09.13", "title": "AFP: Светът се прощава с бившия генерален секретар на ООН Кофи Анан"}
{"url": "http://www.focus-news.net/news/2018/09/13/2566363/zadarzhaha-shofyora-prichinil-katastrofata-pri-koyato-zagina-39-godishen-velosipedist-vav-varna-obzor.html", "text": "Задържаха 25-годишния шофьор, причинил катастрофата, при която загина 39-годишен велосипедист във Варна. Шофьорът се е предал сам в присъствието на адвоката си ден след инцидента. От МВР съобщиха, че мъжът е задържан за 72 часа, като след изтичането им прокуратурата ще поиска постоянна мярка за неотклонение „задържане под стража“. 25-годишният мъж, който е от Варна, никога не е имал шофьорска книжка. Той е с два акта за шофиране без книжка, като първото му нарушение е от 2010 г., a второто – от 2017 г. След задържането му са взети проби за наркотици, очакват се резултатите от тях. Повдигнато му е обвинение за причиняване на смърт по непредпазливост, като наказанието, което може да получи, е от 3 до 15 години затвор. Заместник окръжният прокурор на Варна Радослав Лазаров съобщи по време на брифинг, че явяването на шофьора пред органите на реда е резултат от активните издирвателни дейности след инцидента. По думите му в рамките на един ден след катастрофата са установени и разпитани множество свидетели. Назначени са и множество експертизи и са иззети следи от автомобила.   \r\nВ памет загиналия велосипедист във Варна се проведе шествие под надслов „Поход за живот“, в което се включиха сттици варненци. Шествието тръгна от сградата на Общината и продължи до Областната администрация. Събралите се призоваха началника на Областната дирекция на МВР във Варна да разпореди да се извадят патрулки на Пътна полиция по всички скоростни отсечки в града, докато не се направят велопътеки и шумящи маркировки, кръгови кръстовища и ограничителни огради. Те поискаха и народните представители в парламента да приемат законодателни промени, които да спрат войната по пътищата. Агенция „Фокус“ припомня:  Трагичният инцидент се случи на 10 септември вечерта на бул. „Приморски“, близо до кръстовището с ул. „Македония“ във Варна. Шофьорът на лек автомобил „БМВ“, по време на движението си, блъска велосипедист и бяга от местопроизшествието. Вследствие на инцидента пострадалият е настанен в болнично заведение с тежки травми, където по-късно е починал. 39-годишният мъж е известен балетист от държавната опера във Варна.", "date": "2018.09.13", "title": "Задържаха шофьора, причинил катастрофата, при която загина 39-годишен велосипедист във Варна (ОБЗОР)"}
{"url": "http://www.focus-news.net/news/2018/09/13/2566367/afp-uraganat-florans-otslabna-do-vtora-stepen.html", "text": "Заформилият се в Атлантическия океан ураган „Флорънс“ отслабна до втора категория, предава  AFP , като се позовава на данни от Националния център на САЩ за наблюдение на ураганите.  \r\n„Сега „Флорънс“ е от втора категория по скалата на Сафир-Симпсън“, с максимална скорост на ветровете от 175 км/ч., уточняват специалистите. \r\nПо-рано бе съобщено, че „Флорънс“ е отслабнал от четвърта до трета категория от пет възможни по скалата на Сафир-Симпсън. \r\nВ Джорджия, Вирджиния, Северна и Южна Каролина, Мериленд и Вашингтон бе обявено извънредно положение заради стихията. В Северна и Южна Каролина бяха евакуирани 1,5 млн. души. Издадени са предупреждения за опасност от катастрофални наводнения.  Тереза Герова", "date": "2018.09.13", "title": "AFP: Ураганът „Флорънс“ отслабна до втора степен"}
{"url": "http://www.focus-news.net/news/2018/09/13/2566368/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-румънската и българо-гръцката граница трафикът е нормален на всички гранични контролно-пропускателни пунктове.", "date": "2018.09.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/09/13/2566374/prezidentat-rumen-radev-shte-uchastva-v-sreshtata-na-darzhavnite-glavi-ot-grupata-arayolush.html", "text": "Президентът Румен Радев ще участва в срещата на държавните глави от групата „Арайолуш“, която ще се проведе днес и утре (14 септември) в Рига, Латвия. Това съобщиха от  прессекретариата на държавния глава . Групата „Арайолуш” обединява 14 президенти на държави членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция.  \r\nДържавният глава Румен Радев ще направи изказвания в рамките на форума и ще проведе двустранни срещи с федералния президент на Федерална република Германия Франк-Валтер Щайнмайер, с президента на Република Гърция Прокопис Павлопулос, с президента на Италианската република Серджо Матарела и с президента на Португалската република Марсело Ребело де Соуза.  \r\nВ Рига президентът Румен Радев ще се срещне и с представители на българската общност в Латвия.", "date": "2018.09.13", "title": "Президентът Румен Радев ще участва в срещата на държавните глави от групата „Арайолуш“"}
{"url": "http://www.focus-news.net/news/2018/09/13/2566376/die-presse-avstriyskiyat-vanshen-ministar-za-zadarzhaniya-v-turtsiya-zhurnalist-nyama-da-go-ostavim-sam.html", "text": "Казусът с австрийския журналист Макс Цирнгаст, който бе арестуван в Турция заради „политически публикации“, ангажира съдебната система в Анкара и дипломацията във Виена, коментират в редакцията на националния ежедневник  Die Presse . \r\nАдвокатът на журналиста Теоман Йозкан съобщи, че клиентът му е държан и разпитван от турската антитерористична полиция в полицейското управление в Анкара. Не е допуснато да бъде посетен от австрийския посланик в Анкара.  \r\nПървият дипломат на Виена Карин Кнайсл обаче увери, че той все пак ще влезе в контакт с журналиста възможно най-скоро. „Няма да го оставим сам, ще настояваме той да се ползва с всички конституционни права, с които разполага“, подчерта Кнайсл. \r\nОт редакцията припомнят, че Цирнгаст трябва да бъде изслушан от прокурор най-късно в събота. Впоследствие съдът ще реши дали да го остави в ареста. Възможно е обаче да бъде освободен или депортиран в Австрия. Тереза Герова", "date": "2018.09.13", "title": "Die Presse: Австрийският външен министър за задържания в Турция журналист: Няма да го оставим сам"}
{"url": "http://www.focus-news.net/news/2018/09/13/2566377/vitseprezidentat-iliyana-yotova-shte-se-sreshtne-s-ministara-na-vanshnite-raboti-na-kralstvo-maroko-naser-burita.html", "text": "От 10.00 часа днес на „Дондуков“ 2 в зала 347 вицепрезидентът Илияна Йотова ще проведе среща с министъра на външните работи на Кралство Мароко Насер Бурита. Това съобщиха от  прессекретариата на държавния глава .", "date": "2018.09.13", "title": "Вицепрезидентът Илияна Йотова ще се срещне с министъра на външните работи на Кралство Мароко Насер Бурита"}
{"url": "http://www.focus-news.net/news/2018/09/13/2566360/the-washington-post-sarbiya-i-kosovo-mozhe-da-prenachertayat-granitsite-si-no-shte-gi-izbavi-li-tova-ot-voynai.html", "text": "Миналия месец Джон Болтън, съветникът на президент на САЩ Доналд Тръмп по националната сигурност, заяви, че САЩ „няма да пречат\" на сделката за размяна на територии между Сърбия и Косово. Според последните доклади двете страни са близо до споразумение, което ще разреши един от най-предизвикателните политически конфликти в Европа след края на Студената война, пише Картър Джонсън* в статия за американското издание  The Washington Post .  Агенция „Фокус“  представя материала без редакторска намеса.  \r\nПланът предвижда преначертаване на границите между Сърбия и Косово, което ще позволи на сръбскоговорящата територия в северната част на Косово да се присъедини към Сърбия, а албаноговорящия регион в южната част на Сърбия – да стане част от пределите на най-младата държава на Балканите. Залозите са високи: излизането от тази безизходица вероятно ще проправи пътя на Косово към членство в ООН. Ще бъде увеличена и вероятността както Косово, така и Сърбия да се присъединят към Европейския съюз и евентуално - към НАТО. \r\nИзявлението на Болтън контрастира с тези на множество европейски лидери, които имат опасения, че реализирането на подобна идея ще бъде дестабилизираща за региона. Но би ли могла корекцията на границите да доведе до мир? Ето какво трябва да знаете. Някои видове подялба работят по-добре от други \r\nПредишните ми изследвания върху  размяната на територии като решение за предотвратяване на етническата гражданска война предполагат, че отделянето на територии и етнически групи значително увеличава шансовете за мир - в сравнение с разделянията, които се фокусират само върху териториите. Използвайки набор от данни на Световната банка, разгледах 17-те подялби, които са съвпаднали с края на етническите граждански войни между 1945 и 2004 г. \r\nСъздадох индекс, който да проследява степента, в която отделянето на етнически групи е довело до нови конфликти между тях. Това се е случило само в осем от 17 случая. От тези осем, нито един не е пример за възобновяване на насилие в първите пет години след размяната на територии – критичен брой, тъй като рискът от нова ескалация е най-голям в първите години. \r\nТова е неудобен резултат за повечето от нас, които се ангажират с концепцията за мултиетнически държави, защото предполага, че за предотвратяване на етническите войни един от най-добрите начини за постигане на мир може би е отделянето на конкретна територия.  Етнически групи след разделянето на Косово   \r\nКак ще проработи разделянето на Косово? Отделянето му  през 1999 г. от състава на Сърбия (тогава Югославия) получи средночестотен индекс - значителни малцинства останаха от двете страни на границата. Насилието се повтори точно в регионите, в които има етническите малцинства, най-вече през 2000-2001 г. в Прешевската долина в Сърбия и през 2004 г. в Митровица в Косово. Тези сблъсъци завършиха с десетки убити и десетки хиляди разселени, с обновени кампании за етническо прочистване. Изследванията ми показват, че ако през 1999 г. при отделянето на Косово от Сърбия бяха взети предвид по-точно демографските данни в страната, вместо сляпо да бъдат следвани границите, установени през 1947 г., може би насилието щеше да е значително по-ограничено.  Дали Косово трябва да бъде разделено в настоящия момент? \r\nНе е задължително. Изследването, проведено от мен по отношение на микро-механизмите на насилието след отцепванията в Грузия и Молдова, показва, че причините за него не са предизвикани от етническата омраза, а по-скоро от липсата на адекватна власт, което е широко разпространено явление в страните, излезли от граждански конфликт. Когато държавите успеят или да поддържат своята инфраструктура и да възстановят капацитета си, шансът за възобновяване на насилието е много по-малък - дори когато разселените малцинства се завръщат по домовете си. \r\nТова предполага, че представителите на етническите групи, които воюват помежду си в гражданска война, могат да живеят мирно заедно, докато държавата е достатъчно силна (дали държавата има политическата воля да позволи връщането на малцинствата е отделен въпрос). Възможно е да има етническа омраза, но насилието може да бъде сведено до минимум - окуражаващ резултат за следвоенното, мултиетническо укрепване на мира. Как може Сърбия и Косово да постигнат мир? \r\nДокато Прешевската долина, в която има мнозинство от албанско население, е твърдо контролирана от централната власт в Белград, няма вероятност живущите в региона да се бунтуват, освен ако не получат значителна външна подкрепа от страна на Косово. Това обаче е малко вероятно с оглед стремежите на Прищина за членство в ЕС и НАТО.   \r\n Сърбия твърдо контролира територията след споразумението от Конкул от 2001 г., а жителите на долината няма вероятност да се бунтуват в бъдеще без значителна външна подкрепа от страна на Косово, което е малко вероятно, на интеграцията в Европейския съюз и НАТО. Макар албанското малцинство да предпочете да живее под управлението на Прищина, най-вероятно ще продължи да съжителства мирно със сърби дотогава, докато държавните институции останат силни. \r\nТова предполага, че е логично Прешевската долина да остане част от Сърбия. Предаването на контрола над този мирен регион върху Косово сега може да доведе до дестабилизиране, тъй като сръбските сили за сигурност ще се оттеглят от региона и сърбите в него – около 15 хил., вертоятно ще го напуснат.  \r\nСеверна Митровица до границата със Сърбия е различна история. Тази територия е почти изцяло сръбск и от 1999 г. насам де факто е отделена от Косово. Макар споразумението от Брюксел от 2013 г. да предвижда стъпки за интегриране на региона, той все още е сегрегиран етнически и функционира автономно. Етническите сърби все още контролират сигурността на региона. \r\nРеинтегрирането на тази територия в Косово днес може да стане само с насилие и вероятно то ще е масово, ако правителството в Прищина се опита да контролира или да изгони квазидържавните сръбски сили за сигурност. Сърбия със сигурност ще подкрепи анклава в такъв конфликт, открито или неофициално - сценарий, подобен на онзи, който виждаме в примера с руснаците в източната част на Украйна. \r\nЕдин от начините за поддържане на мира следователно ще бъде  Косово да отстъпи на Сърбия контрола над региона, като приеме подялбата. Ако това би могло да бъде завършено в замяна на признаването на Прищина от официален Белград, то шансът за дългосрочен мир би бил още по-висок. \r\nКритиците на промените в границите твърдят, че подобно решение ще отвори кутията на Пандора в целия регион.  Но тази позиция не взима предвид способността на международната общност да приема непоследователни позиции, за да избегне нестабилност. Същите рискове например бяха отчетени, когато десетки държави се събраха, за да признаят независимостта на Косово през 2008 г. Същевременно те не признаха същото право на Република Сръбска – субект в Босна и Херцеговина със сепаратистки амбиции. И все пак нямаше нестабилност. \r\nПромяната на границата между Косово и Сърбия може да предизвика много разисквания, но не е необходимо да отваря вратата за по-нататъшни промени другаде. *Картър Джонсън е доцент по политически науки в Националния изследователски университет - в Москва. Той завършва работата си по книга, озаглавена „Когато разделянето работи: Разделяне на страни и народите в преследването на мира\". *Публикуваните на страницата материали съдържат оценки на цитираните медии и не са отражение на позицията на Агенция „Фокус“.   Тереза Герова", "date": "2018.09.13", "title": "The Washington Post: Сърбия и Косово може да преначертаят границите си, но ще ги избави ли това от война?"}
{"url": "http://www.focus-news.net/news/2018/09/13/2566379/predsedatelyat-na-narodnoto-sabranie-tsveta-karayancheva-shte-se-sreshtne-s-ministara-na-vanshnite-raboti-na-maroko-naser-burita.html", "text": "Председателят на Народното събрание Цвета Караянчева ще се срещне в 15.00 часа днес с министъра на външните работи и международното сътрудничество на Кралство Мароко Насер Бурита. Това съобщиха от пресцентъра на  Народното събрание . \r\nВъншният министър на Мароко ще бъде на официално посещение в България по покана на вицепремиера и министър на външните работи Екатерина Захариева.", "date": "2018.09.13", "title": "Председателят на Народното събрание Цвета Караянчева ще се срещне с министъра на външните работи на Мароко Насер Бурита"}
{"url": "http://www.focus-news.net/news/2018/09/13/2566375/narodnite-predstaviteli-shte-glasuvat-trite-ministerski-ostavki.html", "text": "Народните представители ще гласуват оставките на Николай Нанков, Ивайло Московски и Валентин Радев. Тримата депозираха оставките си по настояване на премиера Бойко Борисов заради тежката катастрофа край Своге, при която загинаха 17 души. Оставките предизвикаха напрежение в управляващата коалиция. От НФСБ обявиха, че ГЕРБ са нарушили коалиционното споразумение, като не са обсъдили с „Обединени патриоти“ кадровите промени в кабинета. След Коалиционен съвет на 10 септември премиерът Бойко Борисов обяви предложенията си за кандидати, които да заемат местата на тримата министри. Гл. секретар на МВР Младен Маринов бе предложен да оглави вътрешното министерство. Александър Манолев, който до момента беше зам.-министър на икономиката, е кандидатурата за  министър на транспорта. Депутатът и областен координатор на ГЕРБ във Враца инж. Петя Аврамова е кандидатът за министър на регионалното развитие и благоустройство. \r\nПГ на ГЕРБ ще подкрепи министерските оставки и съответно предложените от премиера кандидати. „Обединени патриоти“ остават разделени - Атака и ВМРО ще подкрепят и оставките, и кандидатите, а НФСБ - ще гласува „против“ оставките и „за“ новите лица. Очаква се ПГ на ДПС и БСП да гласуват „против“ трите министерски оставки и против новите министри, а „Воля“ да подкрепят оставките и кандидатите за министри.", "date": "2018.09.13", "title": "Народните представители ще гласуват трите министерски оставки"}
{"url": "http://www.focus-news.net/news/2018/09/13/2566369/tass-vladimir-putin-shte-nablyudava-osnovniya-etap-ot-ucheniyata-vostok-2018.html", "text": "Държавният глава на Руската федерация Владимир Путин ще наблюдава от полигон в Забайкалския край основния етап на ученията „Восток-2018“, предава  TACC . \r\nЛидерът на Кремъл ще наблюдава съвместните руско-китайски военни учения заедно с министъра на отбраната Сергей Шойгу и началника на Генералния щаб Валерий Герасимов. Ще присъстват и представители на Китай.  \r\nМосква започна най-мащабните от времето на СССР военни учения с участието на Китай. В периода от 11 до 15 септември в Русия ще се проведат „Восток-2018“ с  участието на 297 хил. военни, 1000 самолети, хеликоптери и безпилотни летателни апарати, 36 хил. танка и единици бронирана техника, а също и 80 кораба. Именно тези цифри приведе началникът на Генералния щаб на Въоръжените сили на Руската федерация Валерий Герасимов, когато очерта общите контури на операцията. Всичко това надминава рекордните по мащаб военни учения „Запад-81“, в които участваха държави от Организация на Варшавския договор. \r\nСъгласно думите на руския министър на отбраната Сергей Шойгу, ученията „донякъде повтарят „Запад-81“, но в някои отношения са по-мащабни.  \r\nОт Сибир до Далечния Изток са определени пет зони. Ученията се проведат на два етапа и ще стартират в Чита (Забайкалския край, на около 200 км от китайската граница), където в ученията ще се включат 3200 войници от армията на Китай. За участие в ученията Пекин прехвърля в Русия 900 единици техника, 30 самолета и хеликоптера, поясни по-рано китайският военен аташе в Москва, който определи маневрите като „безценен опит (…), който, безусловно, ще допринесе за мира и стабилност в региона“.  \r\nПо думите на началника на Генералния щаб на Въоръжените сили на Руската федерация Валерий Герасимов ученията не са насочени срещу нито една страна и провеждането им е в съответствие с руската военна доктрина, която – както подчерта, е отбранителна. Основната цел на маневрите е проверка на боеготовността на подразделенията, която може да бъде оценена само в хода на мащабни военни учения. Тереза Герова", "date": "2018.09.13", "title": "ТАСС: Владимир Путин ще наблюдава основния етап от ученията „Восток-2018“"}
{"url": "http://www.focus-news.net/news/2018/09/13/2566356/ban-shte-izbere-vremenen-direktor-na-nimh-obzor.html", "text": "БАН ще избере временно изпълняващ длъжността директор на НИМХ. Очаква се това да се случи в четвъртък на заседание на УС на БАН. Кандидатурите за директор трябва да постъпят от Общото събрание на учените на НИМХ, като идеята е да няма допълнително напрежение сред метеоролозите, които протестират вече 6 месеца.   Министърът на образованието и науката Красимир Вълчев  обясни, че до момента няма предложена кандидатура от страна на НИМХ. „Там има наслоени емоции, които трябва да се преодолеят. Служителите на Института казват, че никой не иска да изпълнява длъжността директор, защото се опасяват от лични нападки и компрометиране“, посочи Вълчев и увери, че такова наказателно отношение няма да има. Според него прекратяването на мандата на директора на НИМХ е било неуместно, с по-скоро наказателен характер. Той призова БАН и НИМХ да спрат с личните нападки.  \r\nКризата между Института и Академията бе тема на пресконференция на Общото събрание на БАН. На пресконференцията от Академията подчертаха, че бившият директор на Института проф. Христомир Брънзов не е уволнен, а отстранен и обърнаха внимание на дейността му. От Академията  уточниха, че сред мотивите за отстраняването му са нарушаването на устава на БАН, неспазване на решения на Общото събрание и отказът от финансов одит на Института.  Проф. Бойко Георгиев от БАН  обясни, че от Академията имат съмнения, че нещата не са съвсем наред заради факта, че  директорът на Института проф. Брънзов освен виден учен и ръководител на един научен институт, е и собственик на бизнес, който в голяма степен е свързан с дейността на НИМХ.  \r\nКолегата му  проф. Константин Хаджииванов  обясни, че това е в нарушение на устава на Академията. Той посочи, че не разбира защо не е допуснат и финансовият одит на Института, което също е сред мотивите за отстраняването му. „Не знам защо той не беше допуснат. При това положение обикновено се пращат сигнали към АДФИ, защото това са сериозни поводи за съмнения. Какво е положението аз не мога да ви кажа, защото нямаме никаква информация“, коментира проф. Хаджииванов.  Проф. Лъчезар Аврамов  допълни, че  ръководството на НИМХ не е подало оставка, а заплашва, че ще саботира дейността на държавата. „Тези хора подлежат на административна отговорност, а ако настъпят последици, подлежат и на наказателна отговорност. Обръщам се към тези колеги, да не се правят на изнудвачи, а да си изпълняват задълженията“, заяви още проф. Аврамов. Според него трябва да изчакат два-три дни, докато бъде назначен временно изпълняващ директор, който да сложи в ред всичко до протичане на нормалния избор, ако бъде решено Институтът да остане или ако бъде изведен към неизвестния бенефициент. Проф. Аврамов обърна внимание, че никой не говори къде трябва да отиде НИМХ и се пошегува, че е добра идеята да мине към Светия синод, защото времето е Божа работа.  Председателят на Общото събрание на БАН проф. Евелина Славчева  отново потвърди съгласието  на оглавявания от нея орган за частично изваждане на НИМХ в нова структура. По думите ѝ насила хубост не става.  Според нея БАН не споделя надеждата на НИМХ, че излизайки от Академията, ще бъдат по-добре финансирани. Проф. Славчева поясни, че основната причина, зад която се крие автентичният протест на НИМХ, е липсата на достатъчно средства в бюджета, отпуснат от държавата.", "date": "2018.09.13", "title": "БАН ще избере временен директор на НИМХ (ОБЗОР)"}
{"url": "http://www.focus-news.net/news/2018/09/13/2566382/afp-napadatel-ubi-petima-dushi-v-kaliforniya-sled-koeto-slozhi-kray-na-zhivota-si.html", "text": "Мъж откри стрелба в американския град Бейкърсфийлд, щата Калифорния, в резултат на което загинаха петима души, предава  AFP , като се позовава на източник от полицията. \r\nСъгласно разпространената информация, сред жертвите е и съпругата на нападателя. След извършеното той е сложил край на живота си. „Имаме шестима загинали, единият заподозрян, останалите петима са жертви\", поясни лейтенант Марк Кинг от офиса на шерифа на окръг Керн. „Вярваме, че е възможно да става въпрос за инцидент с домашно насилие\". Тереза Герова", "date": "2018.09.13", "title": "AFP: Нападател уби петима души в Калифорния, след което сложи край на живота си"}
{"url": "http://www.focus-news.net/news/2018/09/13/2566378/parlamentat-shte-razgleda-prezidentskoto-veto-varhu-apk.html", "text": "Парламентът ще разгледа ветото на президента Румен Радев върху последните промени в Административнопроцесуалния кодекс. Държавният глава върна закона в парламента на 31 август. В мотивите си той обърна внимание, че въведените такси в касационното производство ограничават възможностите за пълноценна защита на гражданите и юридическите лица срещу незаконосъобразни актове на администрацията. Румен Радев обяви, че драстичното увеличение на таксите не съответства на икономическата ситуация и доходите в България. От БСП внесоха сигнал в Конституционния съд заради увеличението на таксите. Държавният глава оспорва общо 16 разпоредби от закона. На 11 септември парламентарната правна комисия отхвърли президентското вето.  \r\nВетото върху АПК е девето за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, както и върху Закона за банковата несъстоятелност.", "date": "2018.09.13", "title": "Парламентът ще разгледа президентското вето върху АПК"}
{"url": "http://www.focus-news.net/news/2018/09/13/2566380/tanjug-aleksandar-vuchich-shte-patuva-do-kitay-za-letniya-davos.html", "text": "Президентът на Сърбия Александър Вучич ще посети Китай в началото на следващата седмица за участие в Международния икономически форум, известен като „Летния Давос“, разкрива източник на държавната информационна агенция на западната ни съседка  Tanjug . \r\nВизитата на Вучич започва в понеделник и ще продължи три дни. В рамките й държавният глава на Сърбия ще се срещне с представители на големи компании, разкрива източникът на агенцията. Тереза Герова", "date": "2018.09.13", "title": "Tanjug: Александър Вучич ще пътува до Китай за „Летния Давос“"}
{"url": "http://www.focus-news.net/news/2018/09/13/2566381/deputatite-shte-reshat-okonchatelno-dali-da-se-vavedat-tol-sistema-i-elektronna-vinetka-kakto-i-obezopasitelni-kolani-v-avtobusite.html", "text": "Парламентът ще гласува окончателни промени в Закона за пътищата за въвеждането на тол система и електронна винетка. Превозни средства над 3,5 тона ще използват тол системата на база изминатото разстояние. Леките автомобили ще бъдат с електронни винетки на база време. Предвидена е възможност тол таксите да се заплащат по електронен път и в брой на пунктове. А за електронните винетки - чрез терминали за самотаксуване или с картово плащане. Промените включват и въвеждането на т.нар. уикенд електронна винетка с валидност от 12.00 часа в петък до 23.59 часа в неделя. \r\nЕлектронната винетка за леките автомобили ще бъде въведена от 1 януари 2019 година, а тол таксата - от 16 август 2019 година. С промяна в Закона за автомобилните превози депутатите ще решат дали да задължат превозвачите да оборудват автобусите с видеорегистратор и обезопасителни колани за водача и за пътниците.", "date": "2018.09.13", "title": "Депутатите ще решат окончателно дали да се въведат тол система и електронна винетка, както и обезопасителни колани в автобусите"}
{"url": "http://www.focus-news.net/news/2018/09/13/2566386/a1-on-makedoniya-albanska-mediya-kotsiyas-razkri-tayniya-plan-s-rama-promyana-na-granitsite-s-gartsiya.html", "text": "Заплахата от промяна на граници не е само към Косово, Гърция има идентични претенции към Албания, твърдят медиите в Тирана, предава скопската електронна медия  A1 On . \r\nПо данни на портала „Албу\", съответното изявление е направено от министъра на външните работи на Гърция Никос Коцияс. „Да. Обсъждаме с Албания и промяна на границите“, цитира медията думите на първия дипломат на Атина.  \r\nЗа разлика от Коцияс, официална Тирана доскоро твърдеше,, че обсъжда поддържането на граничните камъни, а не промяна на границите. \r\n„Въпреки че Гърция изглежда има нови претенции към албанска територия, правителството в Тирана е много спокойно и ни най-малко не е притеснено“, пише порталът в материал, озаглавен „Коцияс разкри тайния план с Рама: Промяна на границите с Гърция“. \r\nТова – според портала - е втори удар върху правителството на Еди Рама след изявлението на гръккия премиера Алексис Ципрас, че не става въпрос за чамите (изгонени албанци от гръцката област Чамария). Тереза Герова", "date": "2018.09.13", "title": "A1 On (Македония): Албанска медия: Коцияс разкри тайния план с Рама: Промяна на границите с Гърция"}
{"url": "http://www.focus-news.net/news/2018/09/13/2566383/ministar-ekaterina-zaharieva-shte-se-sreshtne-s-ministara-na-vanshnite-raboti-na-kralstvo-maroko.html", "text": "Вицепремиерът и министър на външните работи Екатерина Захариева ще приеме на 13 септември в МВнР министъра на външните работи и международното сътрудничество на Кралство Мароко Насер Бурита, който пристига на официално посещение в България по нейна покана. Това съобщиха от пресцентъра на  Министерството на външните работи . \r\nПосещението на министър Бурита е първата визита на марокански външен министър у нас от близо 40 години насам и е поредната проява на активизирания през последната година диалог с държавите от района на Близкия изток и Северна Африка, в частност с тези от Магреба. \r\nРазговорите в МВнР ще започнат със среща \"на четири очи\" между двамата министри и ще продължат с пленарно заседание между двете делегации. Министър Захариева и министър Бурита ще обсъдят възможностите за активизиране на двустранния политически диалог, перспективите за разширяване на търговско-икономическото и инвестиционно сътрудничество и за задълбочаване на сътрудничеството в областта на сигурността, противодействието на тероризма и радикализацията, взаимодействието по въпросите на миграцията.  \r\nВ рамките на визитата ще бъде подписан Меморандум за сътрудничество между Дипломатическия институт към министъра на външните работи на Република България и Дипломатическата академия на Кралство Мароко. Двамата министри ще направят изявления за медиите.", "date": "2018.09.13", "title": "Министър Екатерина Захариева ще се срещне с министъра на външните работи на Кралство Мароко"}
{"url": "http://www.focus-news.net/news/2018/09/13/2566387/mosv-organizira-preskonferentsiya-v-sofiya-po-proekta-za-natsionalna-strategiya-za-adaptatsiya-kam-izmenenieto-na-klimata.html", "text": "МОСВ организира пресконференция в София по проекта за Национална стратегия за адаптация към изменението на климата. Това съобщиха от пресцентъра на  Министерството на околната среда и водите . Събитието ще се проведе от 10.30 часа до 11.00 часа днес в хотел „Балкан“, зала „Роял І“.  \r\nПроектът е „Национална стратегия за адаптация към изменението на климата и План за действие“ по договор BG05SFOP001-2.001-0007/10.04.2018 г. за предоставяне на безвъзмездна финансова помощ по Оперативна програма „Добро управление“. Програмата е съфинансирана от ЕС чрез Европейския социален фонд, а бенефициент по проекта е Министерството на околната среда и водите. \r\nОсновната цел на проекта е да очертае стратегическата рамка и приоритетни направления за адаптация към изменението на климата в периода до 2030 г., като идентифицира и потвърждава необходимостта от предприемането на конкретни действия за адаптация на национално и секторно равнище. \r\nНа пресконференцията ще бъдат представени общата и специфичните цели на проекта и постигнатите до момента резултати.", "date": "2018.09.13", "title": "МОСВ организира пресконференция в София по проекта за Национална стратегия за адаптация към изменението на климата"}
{"url": "http://www.focus-news.net/news/2018/09/13/2566388/v-tsentralnata-izbiratelna-komisiya-shte-badat-otvoreni-publichno-ofertite-za-osiguryavane-na-12-500-spetsializirani-ustroystva-za-mashinno-glasuvane.html", "text": "В Централната избирателна комисия ще бъдат отворени публично офертите за осигуряване на 12 500 специализирани устройства за машинно гласуване. Това съобщиха от пресцентъра на  ЦИК . От 15.30 часа днес в ЦИК ще бъдат отворени публично офертите по обществена поръчка за: „Извършване на пазарно проучване, анализ и консултиране по смисъла на чл. 44 от ЗОП, за определяне на прогнозна цена за производство, закупуване, наемане – дългосрочно или краткосрочно (еднократно) и доставка в страната на не по-малко от 12 500 специализирани устройства за машинно гласуване, както и за логистично осигуряване на специализираните устройства до секционните избирателни комисии в страната и чужбина, гаранционно и извънгаранционно обслужване, поддръжка, обучение на персонал за работа и обслужване на устройствата за произвеждане на избори“.  \r\nОтварянето на офертите ще се състои на адрес: град София, площад „Княз Александър I\" № 1, етаж „Мецанин“, зала № 42, вход откъм бул. „Княз Ал. Дондуков“.", "date": "2018.09.13", "title": "В Централната избирателна комисия ще бъдат отворени публично офертите за осигуряване на 12 500 специализирани устройства за машинно гласуване"}
{"url": "http://www.focus-news.net/news/2018/09/13/2566389/seminar-na-tema-resursna-efektivnost-v-turisticheskiya-sektor-shte-se-provede-v-sgradata-na-ministerstvoto-na-okolnata-sreda-i-vodite.html", "text": "От 09.00 часа днес в централната сграда на Министерството на околната среда и водите (на бул. „Мария Луиза\" 22) Европейският център за знания в областта на ресурсната ефективност (EREK) ще се проведе семинар на тема „Ресурсна ефективност в туристическия сектор\". Това съобщиха от пресцентъра на  Представителството на ЕК в България . Събитието ще бъде интерактивно и ще представи какви са ползите от ресурсната ефективност за конкурентоспособността за туристическия сектор. Ще бъдат разгледани инструменти и практически стъпки за подпомагане на предприятията да станат ефективни по отношение на ресурсите и ще бъдат обсъдени националните и европейски програми за ефективно използване на ресурсите в туристическия сектор (напр. EMAS, EU Ecolabel).  \r\nОсновната група участници включва бизнес посредници, компании и обществени организации, като например: асоциации свързани с туристическия сектор, търговски камари, национални и регионални органи, агенции, НПО, експерти в областта на ресурсната ефективност, водещи компании и организации заинтересовани от темата за ефективност на ресурсите в туризма.", "date": "2018.09.13", "title": "Семинар на тема „Ресурсна ефективност в туристическия сектор“ ще се проведе в сградата на Министерството на околната среда и водите"}
{"url": "http://www.focus-news.net/news/2018/09/13/2566390/vitsepremierat-ekaterina-zaharieva-i-kmetat-na-velingrad-d-r-koev-shte-badat-domakini-na-diplomaticheskiya-korpus-v-balgariya.html", "text": "Вицепремиерът Екатерина Захариева и кметът на Велинград д-р Коев ще бъдат домакини на дипломатическия корпус в България, съобщиха от  Община Велинград . Представители на дипломатическия корпус в България заминават за Велинград на традиционното опознавателно пътуване на 12 и 13 септември. Тазгодишната инициатива е посветена на края на първото Българско председателство на Съвета на ЕС. Събитието се организира от Министерството на външните работи, Министерството на туризма, Министерство на младежта и спорта и „БДЖ – Пътнически превози“ ЕООД. Вицепремиерът и министър на външните работи Екатерина Захариева и кметът на град Велинград д-р Костадин Колев ще бъдат домакини на чуждестранните дипломати. В рамките на посещението ще бъдат представени постигнатите от Българското председателство резултати и целите, които страната ни си поставя във външната политика, използвайки позитивната инерция от успешната работа през първото полугодие на 2018 г. Програмата на събитието предвижда и посещение на килимарската фабрика в град Костандово и единственото хмелово поле във Велинград. Във втория ден от пътуването министърът на туризма Николина Ангелкова ще направи презентация за възможностите за СПА туризъм у нас. По-късно дипломатите ще посетят Юндола и спортния комплекс „Белмекен“.", "date": "2018.09.13", "title": "Вицепремиерът Екатерина Захариева и кметът на Велинград д-р Коев ще бъдат домакини на дипломатическия корпус в България"}
{"url": "http://www.focus-news.net/news/2018/09/13/2566393/sofiya-belogradchishkiyat-episkop-polikarp-shte-oglavi-arhiereyska-vechernya-v-hram-vazdvizhenie-na-svetiya-krast-gospoden-v-kv-obelya.html", "text": "Негово преосвещенство Белоградчишкият епископ Поликарп ще оглави Архиерейска вечерня в храм „Въздвижение на Светия Кръст Господен“ в квартал „Обеля“, предаде репортер на  Агенция „Фокус“ . На 14 септември всяка година Православната църква прославя светия е Животворящ Кръст Господен - Кръстовден. По този повод с благословението на Негово светейшество Българския патриарх и Софийски митрополит Неофит, в храм „Въздвижение на Светия Кръст Господен“ ще бъде отслужена Архиерейска вечерня. Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит. Началото е в 18.00 часа.  \r\nНикола ПЕТКОВ", "date": "2018.09.13", "title": "София: Белоградчишкият епископ Поликарп ще оглави Архиерейска вечерня в храм „Въздвижение на Светия Кръст Господен“ в кв. „Обеля“"}
{"url": "http://www.focus-news.net/news/2018/09/13/2566391/sinya-staya-shte-bade-otkrita-v-sgradata-na-sledstveniya-otdel-kam-sofiyskata-gradska-prokuratura.html", "text": "От 12.00 часа днес в сградата на Следствения отдел към Софийската градска прокуратура на бул. „Монтевидео“ ръководителят на Софийска градска прокуратура Емилия Русинова ще открие специално помещение, предназначено за разпити на деца, жертви на насилие – т.нар. „Синя стая“. Това съобщиха от пресцентъра на  Прокуратурата . На откриването ще присъстват зам.-министър на правосъдието Евгени Стоянов, Даниела Машева, член на Висшия съдебен съвет и председателят на Софийския районен съд Александър Ангелов.", "date": "2018.09.13", "title": "„Синя стая“ ще бъде открита в сградата на Следствения отдел към Софийската градска прокуратура"}
{"url": "http://www.focus-news.net/news/2018/09/13/2566394/v-montana-shte-se-provede-demonstratsiya-s-ekipi-na-bchk-za-spasyavane-na-postradali-pri-ednovremenno-vazniknali-intsidenti.html", "text": "От 10.30 часа днес на полигона на ГДПБЗН – Монтана екипи за действия при бедствия и кризи на Българския Червен кръст и на Единната спасителна система на България ще демонстрират реакция при едновременно възникнали инциденти на различни локации и спасяване на множество пострадали. Това съобщиха от пресцентъра на  БЧК . \r\nНационално учение за над 150 души от доброволните екипи на БЧК за действие при бедствия и кризи се провежда от 10 до 14 септември 2018 г. в Монтана. Обучението и тренировъчните занятия са част от европейския проект MERCI за подобряване на реакцията при инциденти на множество локации, финансиран от Европейската комисия и изпълняван в партньорство с Френски, Испански, Италиански, Португалски Червен кръст и МФЧК/ЧП. \r\nДоброволните екипи за реакция при бедствия, аварии и кризи (ДЕРБАК) на БЧК преминават ежегодно тренировъчни учения с цел повишаване на капацитета и готовността за незабавна и адекватна реакция по оказване на помощ на пострадали в бедствена/кризисна ситуация. Усъвършенства се взаимодействието както между различните екипи на БЧК, така и с другите отговорни институции.  \r\nВсяка година Националното учебно-тренировъчно учение се провежда на територията на различна областна организация на БЧК, с любезното домакинство на местната власт и партньори.", "date": "2018.09.13", "title": "В Монтана ще се проведе демонстрация с екипи на БЧК за спасяване на пострадали при едновременно възникнали инциденти"}
{"url": "http://www.focus-news.net/news/2018/09/13/2566396/ekspertite-na-ek-shte-predstavyat-evropeyskiya-semestar-2018-v-kazanlak.html", "text": "Икономическият екип на Представителството на Европейската комисия в България осъществява представяне на ключовите документи и специфичните за България препоръки в рамките на Европейския семестър 2018 в пет общини в страната. Това съобщиха от пресцентъра на  Представителството на ЕК в България . Вече се проведе публично обсъждане в Пазарджик, Карлово и Асеновград. Днес ще се проведе събитие в Казанлък от 10.00 часа в семинарната зала на хотел Палас на ул. „Академик Петко Стайнов\" 9. \r\nЕвропейският семестър е цикъл на координиране на икономическите и фискалните политики в ЕС. В рамките на този процес за България и други държави членки Европейската комисия отправя специфични препоръки. През март Комисията представи подробен анализ на икономическото и социалното положение на всяка държава членка под формата на доклад за отделните държави.  \r\nПредстои и последното публично обсъждане от 10.00 часа на 14 септември в Пловдив в Дома на културата „Борис Христов\" на ул. „Гладстон\" 15.", "date": "2018.09.13", "title": "Експертите на ЕК ще представят Европейския семестър 2018 в Казанлък"}
{"url": "http://www.focus-news.net/news/2018/09/13/2566398/plovdiv-zatvoren-za-dvizhenie-e-patyat-plovdiv-asenovgrad-na-vhoda-na-grada-kam-kv-gorni-voden-zaradi-stroitelno-montazhni-deynosti.html", "text": "Затворен за движение до 14 септември е входът на града към кв. „Горни Воден“ по пътя Пловдив - Асеновград, съобщиха за  Радио „Фокус“ - Пловдив  от Областно пътно управление. Причината е изпълнението на строително-монтажни дейности на кръговото кръстовище на пътя в района на км 23. Движението на всички моторни превозни средства се осъществява по останалите пътни артерии. Опасност от падащи камъни има по пътищата в планинските райони, особено по направленията Асеновград - Смолян, Кричим - Девин и Юговско ханче - Югово - Лъки, предупреждават от Областното пътно управление. До 30 септември преминаването по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. До 2 ноември движението по пътя Пловдив - Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. \r\nДвижението в Пловдив е интензивно. Пътните настилки в града и в областта са сухи. \r\nМария РУСЕВА", "date": "2018.09.13", "title": "Пловдив: Затворен за движение е пътят Пловдив - Асеновград на входа на града към кв. „Горни Воден“ заради строително-монтажни дейности"}
{"url": "http://www.focus-news.net/news/2018/09/13/2566395/bsp-sofiya-organizira-bezplatna-yuridicheska-priemna-za-grazhdani.html", "text": "БСП - София организира безплатна юридическа приемна за граждани на 13 септември. Това съобщиха от пресцентъра на  БСП – София . В постоянната приемна на градския съвет на партията (ул. \"Леге\" 10, ет. 1) гражданите ще получат безплатни юридически консултации. Юристите ще бъдат на разположение на софиянци от 15.00 до 18.00 часа. Желаещите може предварително да се запишат на телефон 02/987 20 86.", "date": "2018.09.13", "title": "БСП - София организира безплатна юридическа приемна за граждани"}
{"url": "http://www.focus-news.net/news/2018/09/13/2566392/prof-mihaylov-v-gotse-delchev-kogato-ikonomicheskiyat-interes-navleze-v-zdraveopazvaneto-nakarnyava-interesite-na-patsienta.html", "text": "„Здравеопазване, национална сигурност, образование и социална политика са основите на всяко едно общество. В България те са в отчайващо лошо състояние. По данни на социологически проучвания - българинът поставя на първо място проблема със здравето“. Това заяви народният представител от ПГ на „БСП за България“ проф. Георги Михайлов на среща с жителите на Гоце Делчев за „Визия за България“, съобщиха от пресцентъра на  НС на БСП . По думите му в България има над 2 млн. души, които живеят в труднодостъпни региони, което прави и оказването на спешна медицинска помощ също затруднено и за тях не се прави нищо. Проф. Михайлов изтъкна, че 20 години управляващите са насочвали парите на хората за здраве към едни определени ръце. „Болниците не трябва да са търговски дружества, само с цел печалба. Навлезе ли икономическият интерес в здравеопазването, той накърнява интереса на пациентите. Затова нашата основна теза е- да се прекрати съществуването на държавни и общински болници като търговски дружества, а те да бъдат регистрирани като лечебни заведения и като такива да получават държавни средства“, подчерта депутатът. По думите му Визията залага на разпределение на обществените средства за здравеопазване на регионален принцип. Той каза, че БСП в здравеопазването и в другите сфери от Визията си не предлага партийна програма, а дискусия, в която да се намери едно общо решение на проблемите на България, така че всички да живеем по-добре.  \r\n„Държавата не осигурява сигурността на всички свои граждани. Тенденцията за нарастване на престъпността в последните години се оказа устойчива“, заяви  депутатът от ПГ на левицата Иван Иванов . Той подчерта, че дори и главният прокурор е признал това, въпреки отчетите на МВР. „Имаме нужда от цялостна промяна на модела на работа на системата на МВР, създадена от Цветанов-Бъчварова-Радев. Ако и следващият вътрешен министър продължава така, ще се стигне до фалит на министерството“, коментира той. Според него поради случващите се политически безобразия трябва да се направят промени в МВР, но не от външна частна фирма както искат управляващите, а от самите служители и специалисти  в системата. „Средствата, които се харчат в системата на сигурността трябва да бъдат насочени към реално извършващи службата, които рискуват живота си и за подобряване на материалната база.  \r\n„Демографската катастрофа в България се дължи на няколко фактора – младите хора напускат България, висока е смъртността в страната, ниска е продължителността на живота. Решението на този проблем минава през икономиката – имат ли хората работа, развива ли се икономиката, вярват ли в държавата, младите хора ще останат тук и ще раждат деца, и ще има пари за основните, важни за обществото сфери“, заяви  народният представител Георги Гьоков . Той обясни, че в момента управляващите решават един сериозен проблем на икономиката – липсата на работна ръка- с  улесняване на вноса на кадри. Според него решението на този проблем е съвсем друго – да не се допуска да има млади хора без образование и квалификация; да се възстанови средното образование, да се подобри обучението на възрастните, да се отговори на процеса за цифровизация на труда.     \r\n„Държавата трябва да се върне в икономиката – ограничаване на приватизационните и концесионните сделки, държавните предприятия да влязат в пазарната икономика и да са конкурентоспособни“, заяви  депутатът Богдан Боцев . Той обясни, че в своята Визия левицата предлага като мярка за регионите- въвеждане на индустриалните зони във всеки от тях според спецификата им. \r\nПрисъстващите на продължилата близо 3 часа дискусия граждани поставиха пред представителите на левицата проблеми, свързани с липсата на работна ръка, демографската криза, ниските доходи на хората, закриване на СПИ-тата, ескалацията на битовата престъпност и задържането на младите квалифицирани лекари в България.", "date": "2018.09.13", "title": "Проф. Михайлов в Гоце Делчев: Когато икономическият интерес навлезе в здравеопазването, накърнява интересите на пациента"}
{"url": "http://www.focus-news.net/news/2018/09/13/2566403/pregled-na-osnovnite-temi-v-dobrudzhanskiya-pechat.html", "text": "„Генерал Тошево ще работи по мащабен трансграничен проект в сферата на туризма“, съобщава на първа страница вестник  „Нова добруджанска трибуна“ . Общата стойност на проекта е над 1 200 000 евро и ще се изпълнява в сътрудничество с румънската община Мурфатлар. Договорът за съвместни дейности е подписан в румънския град Кълъраш от кмета на Тошево Валентин Димитров. Водеща е българската община. Проектът е по Програма INTERREG Румъния-България за периода до 2020 г. Обявено е обществено обсъждане на идеята за увеличаване на територията на резерват „Калиакра“. Предвидено е намаляване на друга територия, на защитена местност „Степите“ в землищата на селата Българево и Свети Никола. Стартираната от Министерство на околната среда и водите процедура е по Закона за защитените територии. Документацията по предложението е налична в Община Каварна и РИОСВ – Варна. Добрич е четвъртият по ред град в страната, където се открива училище Монтесори. Заедно със столицата добруджанския град стартира прием в прогимназиален клас. Методът на обучение е специален и по отношение на подготовка на педагози, и на материали и среда. \r\n„5,4 тона е очакваната реколта от пшеница“, съобщава на първа страница другият регионален вестник  „Добруджанска трибуна“ . Данните за очакваното производство на пшеница са на Министерство на земеделието. По думите на председателя на Националната асоциация на зърнопроизводителите Костадин Костадинов опасенията, че хлебната пшеница не е в достатъчни количества не са се оправдали. С около 25% по-високи са изкупните цени на пшеницата тази година. Средно хлебната пшеница се търгува за 354 лв. за тон при 270 лв. за тон миналата година. „Издирвани от Интерпол албанци задържаха в Генерал Тошево“, съобщава всекидневникът. Албанец и негов съучастник са с мярка „Задържане под стража“ заради нелегално преминаване на българо-румънската граница. Единият мъж е на 40 години, другият – на 28. Мярката е наложена от Районен съд - Генерал Тошево. Двамата албанци са преминали в България през Македония. От спортната страница – „Белгийците от „Дон Боско“ взеха две победи в зала „Русалка“. Хандаблистите на „Добруджа“ мерят сили в предсезонен турнир в Бургас. Отборът, състезаващ се в елитната група на Белгия, е гостувал за две контролни срещи в Добрич. Мачовете са били първи през лятната пауза на добричлии, които се подготвят за есенните изпитания в А група.", "date": "2018.09.13", "title": "Преглед на основните теми в добруджанския печат"}
{"url": "http://www.focus-news.net/news/2018/09/13/2566401/dobrich-remontni-deynosti-na-asfaltovata-nastilka-se-izvarshvat-po-chast-ot-patya-odrintsi-vedrina.html", "text": "Ремонтни дейности на асфалтовата настилка се извършват по част от пътя Одринци - Ведрина, срокът за приключване на дейностите е 15 септември, предаде кореспондент на  Радио „Фокус” – Варна . До средата на месеца движението на автомобили по отсечката Владимирово - Добрич трябва да се осъществява с повишено внимание заради ремонт на асфалтова настилка, ремонтират се и части от други три пътни отсечки в областта. На места движението на автомобили се регулира със сигналисти, на други – с пътни знаци. До края на този месец продължава ремонтът на част от Околовръстния път на Добрич. Движението по част от път II-71 Добрич - Силистра се осъществява също с повишено внимание поради ремонтни дейности на асфалтовата настилка в два участъка. Срокът за приключване на ремонта по пътя за Варна е 30 ноември, а на отсечката Добрич – Силистра – 22 септември. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е мъгливо, тихо е, температурата е 15 градуса.  \r\nЖулиета НИКОЛОВА", "date": "2018.09.13", "title": "Добрич: Ремонтни дейности на асфалтовата настилка се извършват по част от пътя Одринци - Ведрина"}
{"url": "http://www.focus-news.net/news/2018/09/13/2566405/veliko-tarnovo-ostava-zatvoren-uchastak-ot-pat-tsarski-izvor-draganovo-poradi-svlachishte-obhodniyat-marshrut-e-prez-selo-sushitsa.html", "text": "Интензивно е движението по главните булеварди и кръстовища в града в началото на работния ден. Пътните настилки са сухи, а времето – ясно и слънчево, предаде репортер на  Радио „Фокус“ – Велико Търново . Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел „Качица\", както и по улица „Магистрална“, която съвпада с път София – Варна. Всички светофарни уредби към момента работят нормално. Две улици в старата градска част – „Иван Вазов“ и „Велчо Джамджията“, са затворени поради ремонт на водопроводна мрежа. Остава затворен за движение участъкът между площадите „Велчова завера“ и „Цар Асен I“. Други въведени ограничения във Велико Търново няма. Екипи на „Пътна полиция“ следят за правилното протичане на движението. Патрули са разположени на входовете и изходите на града.  \r\nУсловията за пътуване в региона са добри. Настилките са сухи, времето – ясно, без мъгли и намалена видимост. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4 през село Леденик. Остава затворен поради свлачище участък от път Царски извор – Драганово, а обходният маршрут е през село Сушица. \r\nЛуиза ТРАНЧЕВА", "date": "2018.09.13", "title": "Велико Търново: Остава затворен участък от път Царски извор – Драганово поради свлачище, обходният маршрут е през село Сушица"}
{"url": "http://www.focus-news.net/news/2018/09/13/2566404/aleksi-stratiev-ekspert-po-patna-bezopasnost-nepravosposobnite-vodachi-u-nas-sa-okolo-10-15-hilyadi-na-godina.html", "text": "Неправоспособните водачи у нас са около 10-15 хиляди на година. Това каза в сутрешния блок „Добро утро, България“ на   Радио „Фокус“  експертът по пътна безопасност и бивш директор на КАТ комисар Алекси Стратиев във връзка с трагичния инцидент от Варна, при който водач без свидетелство за управление на МПС причини смъртта на велосипедист. По думите му проблемът с неправоспособните водачи остава изключително сериозен, съизмерим с този с водачите, употребили наркотични вещества. Оказва се обаче най-уязвимата група на пътя- пешеходци и велосипедисти също не са запознати с правилата за движение. „Не мисля, че ги знаят, още по-малко да ги спазват. Понеже говорим за най-уязвимите участници в движението, броят на пешеходците загинали през годините варира между 150-200 годишно загинали, а велосипедистите са около 20 до 30 загинали, но това са сериозни цифри, които подсказват, че особено пешеходците не знаят правилата за движение и не ги спазват. За съжаление велосипедистите нямат територия, в която да могат да управляват велосипеди отделно от останалото движение – става дума за велоалеи, които се изграждат например в София“ коментира комисар Алекси Стратиев. Той каза още, че отнемане свидетелството за управление и високите санкции се оказват неефективни. Добра стъпка обаче е идеята за повече обучителни часове за кандидат-шофьорите, добави той.", "date": "2018.09.13", "title": "Алекси Стратиев, експерт по пътна безопасност: Неправоспособните водачи у нас са около 10-15 хиляди на година"}
{"url": "http://www.focus-news.net/news/2018/09/13/2566406/blagoevgrad-dvizhenieto-po-glaven-pat-e-79-ot-blagoevgrad-do-otklonenieto-za-stara-kresna-se-izvarshva-v-edna-lenta-poradi-chastichni-remontni.html", "text": "Движението по главен път E-79 Благоевград – ГКПП \"Кулата\" в участъка от град Благоевград до отклонението за село Стара Кресна от км 360+000 до км 390+000 се осъществява в една лента за движение поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 14 септември. В региона не се извършват други ремонтни дейности по републиканската пътна мрежа. Към този час натоварен е трафикът по основните пътни направления в област Благоевград – автомагистрала „Струма“, главен път Е-79 и второкласен път-19 Симитли – Гоце Делчев. Повишена опасност от падащи камъни има в Кресненското дефиле и по второкласен път-19 Симитли – Гоце Делчев. \r\nЛивия НИНОВА", "date": "2018.09.13", "title": "Благоевград: Движението по главен път E-79 от Благоевград до отклонението за Стара Кресна се извършва в една лента поради частични ремонтни"}
{"url": "http://www.focus-news.net/news/2018/09/13/2566384/ochakva-se-upravitelniyat-savet-na-ban-da-izbere-vremenen-direktor-na-nimh.html", "text": "БАН ще избере временно изпълняващ длъжността директор на НИМХ. Очаква се това да се случи на  заседание на Управителния съвет на БАН , насрочено за днес. Кандидатурите за директор трябва да постъпят от Общото събрание на учените на НИМХ, като идеята е да няма допълнително напрежение сред метеоролозите, които протестират вече 6 месеца. До вчера след обяд нямаше предложена кандидатура от страна на НИМХ.  \r\nВ тази връзка министърът на образованието и науката Красимир Вълчев призова НИМХ и БАН да спрат с личните нападки. Няколко часа преди изявлението на министър Вълчев, от БАН дадоха пресконференция по темата и заявиха, че бившият директор на Института проф. Христомир Брънзов не е уволнен, а отстранен и обърнаха внимание и на дейността му. От Академията уточниха, че сред мотивите за отстраняването му са нарушаването на устава на БАН, неспазване на решения на Общото събрание и отказът от финансов одит на Института. \r\nОт Академията изразиха съмнения, че нещата не са съвсем наред заради факта, че директорът на Института проф. Брънзов освен като виден учен и ръководител на един научен институт, има и собствен бизнес, който в голяма степен е свързан с дейността на НИМХ. От БАН уточниха, че именно това противоречи на устава на Академията.  \r\nСагата между Института и Академията започна още през месец април. Тогава от Института се обявиха против несправедливото разпределение на бюджетната субсидия за 2018 г. от страна на Академията. Неколкократно служителите на НИМХ изразяваха недоволството си чрез протести.", "date": "2018.09.13", "title": "Очаква се Управителният съвет на БАН да избере временен директор на НИМХ"}
{"url": "http://www.focus-news.net/news/2018/09/13/2566399/yordan-mladenov-bsp-viziya-za-balgariya-dava-restart-na-ikonomikata-i-modela-na-upravlenie-na-stranata.html", "text": "„Визия за България“ дава рестарт на икономиката и модела на управление на страната като цяло. За всички ни е ясно, че в последните години, в страната не се случва нищо добро. Изправени сме пред демографска катастрофа, доходите на хората са ниски, а повишенията на заплати и пенсии се случват след като цените вече са завишени. Затова с предложенията във Визията ние поставихме началото на промяната“. Това каза народният представител от ПГ на „БСП за България“ Йордан Младенов в Гърмен, съобщиха от пресцентъра на  НС на БСП . Той, заедно със своите колеги от ПГ на „БСП за България“ - народните представители Николай Бошкилов, Нона Йотова, Георги Стоилов и Денчо Бояджиев, се срещна с читалищни дейци и жители на община Гърмен, област Благоевград. Народният представител добави, че преди всичко, за да се почувства промяната, трябва да се започне с реалното увеличаване на доходите на хората. „В този документ поставяме акцент и върху качественото образование и достъпно здравеопазване, и развитието на икономиката и земеделието, не само в големите градове, а в цялата страна. Всички искаме здравните заведения да не бъдат частни дружества затова сме предложили конкретни мерки за промяна на този модел“, каза още Младенов. Той добави, че е важно и всички ученици да получават еднакво и добро образование и попита- как иначе училището в Гърмен ще се съпостави с някое от Благоевград. „Но за да задържим хората тук и те да живеят добре, ни трябва и работеща икономика, защото в момента най-големите инвеститори в страната ни са нашите роднини, живеещи и работещи в чужбина“, коментира Йордан Младенов.  \r\n„Дошли сме да чуем и вашето мнение за Визията. Чакаме вашите предложения, ще се съобразим с тях, защото те ще оформят крайния вариант на документа“. Това каза  народният представител Николай Бошкилов . Той заяви, че правителството на Борисов си отива и БСП трябва да има готовност да представи пред хората своето виждане за това, което трябва да се случи в страната при едно бъдещо управление. „Тук сме и за да чуем- какво е нужно не само на вас, но и на населеното място, за да разберем- дали се намираме на правилния път или грешим“, каза още народният представител.    \r\n„Визия за България“ е проект, който е продължение на нашата работа като народни представители“. Това каза  народният представител Георги Стоилов . Той добави, че по време на срещите с гражданите, още в предизборната кампания, преди година и половина, народните представители са започнали да трупат идеи за разработването на такъв документ. „Хубаво е, че хората сами идваха при нас с предложенията и  проблемите си, защото така ще успеем да усъвършенстваме проекта на Визията. „Затова сме сред вас, за да чуем проблемите на жителите на Гърмен, да я развием и допълним, за да може да заработи“, каза още Георги Стоилов.   \r\n„Проблемите и недъзите в социалната сфера нямат решение и до този момент, въпреки всичките опити за реформа през годините. Затова се намираме в ситуация на демографска катастрофа, за която ние, социалистите, предупреждаваме от години“. Това каза  народният представител Денчо Бояджиев . Той коментира, че децата напускат малките градове, заедно със своите родители, а младите хора отиват да учат в големия град или в чужбина и не се връщат. „Трябва да променим всичко това, да осигурим поминък на хората в родните им места, за да живеят и там“, каза още народният представител. Той добави, че липсата на достатъчно икономика, която да дава условия за нормален живот на хората, трябва да бъде преодоляна. Бояджиев каза още, че това ще стане с привличането на бизнеса в малките населени места, но след като първо се ограничи административната тежест за него и се създадат добри условия за предприемачите на централно ниво. „Проблемите в малките населени места са едни и същи и нерешени вече с години, затова това няма да е единствената ни среща, защото обратната връзка и решението на проблемите за нас са много важни“, каза още Денчо Бояджиев.", "date": "2018.09.13", "title": "Йордан Младенов, БСП: „Визия за България“ дава рестарт на икономиката и модела на управление на страната"}
{"url": "http://www.focus-news.net/news/2018/09/13/2566407/denyat-13-septemvri-v-svetovnata-istoriya.html", "text": "На 13 септември 1759 г. с битката при Квебек между английските и френски войски завършва британското завоюване на Северна Америка. На тази дата през 1902 г. във Великобритания за първи път като доказателство за вина са използвани пръстови отпечатъци, снети от мястото на престъплението. \r\n2016 г. \r\nЛюксембургският външен министър Жан Аселборн призовава Унгария да бъде експулсирана от Европейския съюз заради отношението и към мигрантите. \r\n2015 г. \r\nЛидерът на Ал Кайда Айман ал Зауахири призовава мюсюлманите в САЩ и други западни държави да извършват атентати. \r\nВ Русия се провеждат местни избори. Кандидатите на партията на Владимир Путин „Единна Русия“ печелят изборите. \r\n2014 г. \r\nАмериканският държавен секретар Джон Кери пристига в Анкара ден след като 10 арабски държави се обединяват срещу „Ислямска държава“. Турция се въздържа от участие в международната коалиция. Въпреки възраженията на САЩ, Франция кани Иран на международната конференция в понеделник за координиране действията срещу „Ислямска държава“. \r\n2013 г. \r\nСирия се присъединява към Конвенцията за химическите оръжия. \r\n2012 г. \r\nФедералният резерв на САЩ задейства нова програма за икономическо смекчаване. \r\n2011 г. \r\nВ Кабул избухват четири мощни взрива - при посолството на САЩ, щаб квартирата на НАТО, щаба на гранична полиция и градското управление на пътна полиция. Талибани проникват в строго охраняваната част на града, където са разположени много правителствени учреждения и посолства. \r\n2008 г. \r\nВ Делхи, Индия, избухват поредица от бомбени експлозии, които убиват 30 души и раняват други 130. \r\n1999 г. \r\nВзривен е 8-етажен жилищен блок в Москва, Русия. Загиват 124 души. \r\n1993 г. \r\nИзраел и Организацията за освобождение на Палестина подписват Договори от Осло, инициирани от Норвегия, като част от мирния процес в Израелско-палестинския конфликт. \r\n1965 г. \r\nВ САЩ се появява сингъла Yesterday на „Бийтълс” \r\n1962 г. \r\nЗа дванадесети път Елвис Пресли оглавява британския хит-парад с песента “She is Not You”. \r\nЕлвис Пресли е певец и китарист, киноактьор, наречен \"крал на рока\". Той е роден на 8 януари 1935 г. През 1953 г. записва няколко песни срещу 4 долара във фирмата \"Сън Рекърдс\" (продуцент Сам Филипс). На следващата година С. Филипс го кани отново и той дебютира вече професионално с \"Всичко е наред\" (рокабили). Следват изяви в \"Гранд Оул Опри\" в Нешвил (26 септември 1954 г.), през септември - по радиото, през март 1955 г.- по телевизията. В началото на 1956 г. записва \"Хотелът на разбитите сърца\", на 28 януари 1956 г. се представя по националната телевизия. В първия си филм - \"Обичай ме нежно\", Пресли се снима още през 1956 г. До 1972 г. участва общо в 33 филма без особена художествена стойност. През 1969 г. се завръща отново на сцената, като се утвърждава с участието си в шоупрограмите на Лас Вегас. Умира на 16 август 1977 г. от сърдечен удар в имението си \"Грейсланд\", превърнато по-късно в музей. \r\n1943 г. \r\nПровеждат се англо-американски бомбардировки над Стара Загора, Горна Оряховица и Казанлък. \r\nБългария се намесва във Втората световна война след подписването на Тристранния пакт на 1 март 1941 г., с което става съюзник на страните от хитлеристката Ос. Страната ни обаче не участва в никакви военни операции на съюзниците си. На 13 декември 1941 г. България обявява война на САЩ и Англия, но отново не участва във военни действия. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия, чийто резултат са значителни разрушения на жилища, други сгради и човешки жертви. \r\n1902 г. \r\nВъв Великобритания за първи път като доказателство за вина са използвани пръстови отпечатъци, снети от мястото на престъплението. \r\n1877 г. \r\nЗа да възстанови целостта на отбранителните си позиции, Осман паша предприема ожесточени атаки срещу завзетия от румънските войски Гривицки редут. \r\n1759 г. \r\nС битката при Квебек между английските и френски войски завършва британското завоюване на Северна Америка. На тази дата са родени:  \r\n1967 г. \r\nРоден е Майкъл Джонсън, американски лекоатлет. Петкратен олимпийски шампион, деветкратен световен шампион в бягането на 200 и 400 м. Световен рекордьор. \r\n1944 г. \r\nРодена е Жаклин Бисе - английска актриса. В киното дебютира през 1965 г. във филма \"Умението и как да го придобиеш\". \r\nФилмография: \"Булит\" (1968 г.), \"Летище\" (1970 г.), \"Животът и времето на съдията Рой Бийн\" (1972 г.), \"Американска нощ\" (1973 г.), \"Великолепният\" (1973 г.), \"Убийство в Ориент Експрес\" (1974 г.), \"Съдията и неговият палач\" (1975 г.), \"Бездната\" (1977 г.), \"Денят, когато загина земята\" (1979 г.), \"Богати и прочути\" (1981 г.), \"Клас\" (1983 г.), \"Ана Каренина\" (тв, 1986 г.), \"Дива орхидея\" (1990 г.), \"Слугинята\" (1991 г.), \"Наемник\" (1994 г.), \"Церемонията\" (1995 г.), \"The Sleepy Time Gal\" (2001 г.), \"Очарование\" (2002 г.). \r\n1905 г. \r\nРодена е Клодет Колбер - американска актриса. Тя е една от звездите на Холивуд през 30-те години. Участва в комедии “Това се случи през нощта” (1934 г.), “Модерни времена” (1936 г.), “Осмата жена на Синята брада” (1938 г.) и исторически филми - “Клеопатра” (тв, 1934 г.). След войната участва в незначителни мелодрами, комедии, детективи - “Спи, моя любов” (1948 г.), “Жената на плантатора” (1952 г.), “Лейди от Тексас” (1955 г.), “Двете мисис Гренвин” (1987 г.). \r\n1885 г. \r\nРоден е Акилино Рибейро - португалски писател, член на Лисабонската Академия на науките и професор. Учи в парижката Сорбона (1910-1914 г.). Като юноша се включва в републиканското движение, а през 1927-1928 г. - в борбата срещу фашистката диктатура в Португалия. Издава пътния дневник с антифашистка насоченост \"Окървавена Германия\" (1935 г.). В рамките на реалистичната традиция пресъздава живота на различни слоеве от португалското общество. Автор е на трудове по история на португалската култура. Негови сборници с разкази са: \"Градината на бурите\" (1913 г.), \"Пътят към Сантяго\" (1922 г.). Издава и романите \"Фавни бродят из горите\" (1926 г.), \"Безкрайното сражение\" (1932 г.), \"Волфрам\" (1943 г.), \"Светлина в далечината\" (1948 г.), \"Когато вълците вият\" (1958 г.) и др. На тази дата умират:  \r\n1872 г. \r\nУмира Лудвиг Фойербах – германски философ-материалист, представител на най-радикалните кръгове на немското общество от 30-те – 60-те години на ХIХ в. След завършване на местната гимназия постъпва в Хайделбергския университет през 1823 г., където изучава теология. След 1 година напуска Хайделберг и постъпва в Берлинския университет, където слуша лекциите на Хегел. Изпитва известно неудовлетворение от абстрактния характер на Хегеловата философия и започва да се занимава с природни науки. Завършва университета и защитава докторска дисертация на тема “За единния, универсален и безкраен разум” (1828 г.), посветена на Хегел. Става частен доцент в Ерлангенския университет, чете лекции по история на философията, логика и метафизика. За разлика от Хегел, който смята, че логическите категории имат самостоятелно битие, стоящо над природата и историята, Фойербах схваща логиката като теория на познанието, основана на историята на познанието. През 1830 г. издава “Мисли за смъртта и безсмъртието”, където се противопоставя на християнските догми и отрича личното безсмъртие. Цялото произведение е атеистично, но изходните позиции на философа са идеалистични. Доказва, че човекът е смъртен, а животът му - временен, преходен. Според Фойербах безсмъртието на човека трябва да се разбира само като продължаване на човешките дела в паметта на живите хора. Вечен, безсмъртен и абсолютен е само родовият, всеобщият, универсалният разум, родовото мислене, родовото съзнание. След издаването на това съчинение Фойербах е уволнен от университета и след това не може да намери преподавателско място в германски университети. \r\nПо-късно издава: “История на новата философия от Бейкън до Спиноза” (1833 г.), “За Лайбниц” (1837 г.) и “За Пиер Бейл” (1838 г.). \r\nСмята примиряването на науката и религията за позорно петно в историята на новата философия, лицемерие, което трябва да се преодолее. Заселва се в малкото тюрингско село Брукберг през 1837 г., където живее 25 години. В този период природата става обект на размишленията му. По това време активно сътрудничи на органа на младохегелианците “Halliche Jahrbucher”. Някои от произведенията му са забранени: “За философията на християнството” (1839 г.), “Предварителни тезиси към реформата на философията” (1842 г.). Материалистическият период в творчеството на Фойербах започва от 1839 г. Първото чисто материалистическо произведение на Фойербах е “Към критиката на Хегеловата философия” (1839 г.). Истински триумф на материалистическата философия е следващото произведение “Същност на християнството” (1841 г.). Книгата е преведена на много езици и представлява принос за развитието на атеистичното обществено съзнание. Материализмът и атеизмът се провъзгласяват като основа на света и обществото. Природата съществува независимо от съзнанието. Тя е основата, върху която е израснал човекът. Извън природата и човека няма нищо. Създаденото от религията божествено същество е само фантастично отражение на човешката същност. Произведенията на Фойербах влияят върху формирането на общественото съзнание в Германия и други европейски страни. На практика материализмът на Фойербах се проявява в революцията от 1848 г. и името му става символ на борбата с невежеството, суеверието, деспотизма и тоталитаризма. \r\n1592 г. \r\nУмира Мишел дьо Монтен - френски философ и писател. Получава домашно класическо образование, завършва колеж, учи право. През 1580-1588 г. публикува основното си съчинение “Опити” (“Essais”, кн. 1-3). \r\nМонтен е един от първите, които осъзнават възпитателното значение на труда и предлага идеята за трудовите училища. Векът на класицизма не успява да разбере големия европейски мислител. Много от идеите на Монтен са възприети от просветителите през ХVIII в.  \r\n1506 г. \r\nУмира Андреа Мантея - италиански художник и гравьор, представител на Падуанската школа. Един от родочалниците на италианския Ренесанс. Негови творби са: “Мъртвият Христос”, “Мадона на победата”, “Триумфът на Юлий Цезар” и др. Най-значимата негова работа е декорирането на падуанската църква “Деи Ермитани” - “Историята на св. Яков и на св. Христофор”. \r\n81 г. \r\nУмира Флавий Сабин Веспасиан Тит - римски император в периода 79 – 81 г. от династията на Флавиите, син на император Веспасиан. Командваните от него войски в Юдейската война (66-70 г.) превземат и разрушават Йрусалим (70 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.09.13", "title": "Денят 13 септември в световната история"}
{"url": "http://www.focus-news.net/news/2018/09/13/2566408/sport-braziliya-pobedi-egipet-s-30-v-ruse.html", "text": "Олимпийският шампион от Рио де Жанейро през 2016 година Бразилия победи Египет с 3:0 в първия си мач от група „Б“ на Световното първенство по волейбол, игран в зала „Арена Монбат“ в Русе. Южноамериканците затвориха мача за 83 минути. Днес бразилците ще играят срещу финалиста в Лигата на нациите Франция, който в първия си мач победи Китай също с 3:0.", "date": "2018.09.13", "title": "Спорт: Бразилия победи Египет с 3:0 в Русе"}
{"url": "http://www.focus-news.net/news/2018/09/13/2566402/denyat-13-septemvri-v-balgarskata-istoriya.html", "text": "През 1827 г. Цариградския патриарх Агатангел изпраща писмо на угровлашкия митрополит Григорий, в което се обявява срещу превеждането на части от Новия завет на говорим български език.  \r\nИларион Макариополски е посрещнат през 1872 г. тържествено в Търново, след като е избран за митрополит на Търновската епархия. През 1875 г. - дни преди избухването на  Старозагорското въстание в телеграма до руския генерален консул в Букурещ руският посланик в Цариград ген. Николай Игнатиев се обявява срещу намерението на българската емиграция да организира въстание. \"Изяснете на българите – пише той, безумието и вредата от опитите, обречени на неуспех... Обстоятелствата сега са неблагоприятни. Нека запазят средства и кръв за друга минута.\" През 1908 г. от 7 до 13 септември в Солун се провежда учредителен конгрес на Съюза на българските конституционни клубове в Турция. На игрище \"Ботев\" в Пловдив се провежда първият държавен шампионат по лека атлетика. През 1929 г. е роден българският оперен певец Николай Гяуров. През 1996 г. - оригиналът на \"История славянобългарска\" на Паисий Хилендарски е донесен от анонимен дарител в Националния исторически музей. Ръкописът е изнесен тайно от българската обител на Атонския полуостров (Света гора), но по-късно е върнат обратно.  \r\n2010 г. \r\nМинистерството на културата присъжда орден „Златен век“ на посланика на Франция в България Етиен дьо Понсен и посланика на Япония в България Цунехаро Такеда. \r\n2007 г. \r\nПрезидентът на Република България присъжда орден „Стара планина“ първа степен на Ю Джън, „за изключително големия му принос за развитието и укрепването на двустранните отношения, както и по повод окончателното му отпътуване от страната.“. \r\n2002 г. \r\nВ периода 13 - 14 септември министър-председателят Симеон Сакскобургготски участва в проведената в Братислава среща на страните от ЦЕФТА. В изказването си там Сакскобургготски подчертава, че България е страна с функционираща пазарна икономика. \r\n1996 г. \r\nОригинал на \"История славянобългарска\" на Паисий Хилендарски е донесен от анонимен дарител в Националния исторически музей. Ръкописът е изнесен тайно от българската обител на Атонския полуостров (Света гора), но по-късно е върнат обратно. \r\nИстория славянобългарска е първото произведение на българската историография. Написана е от Паисий Хилендарски през 1762 г. въз основа на произведенията на Цезар Бароний - \"Деяния церковная и гражданская\" (1719 г.), и на Мавро Орбини - \"Книга историография\" (1722 г.), както и на редица български грамоти, народни предания и легенди. Езикът на \"История славянобългарска\" е новобългарски. Чрез нея авторът начертава програмата на Българското възраждане - борба за новобългарска просвета, независима българска църква и политическо освобождение. Книгата е написана емоционално, оказва силно въздействие на своите читатели през възрожденската епоха. За големия интерес към нея свидетелстват многобройните преписи (около 60 на брой) и преработки. Първият и препис е още от 1765 г. и е дело на Софроний Врачански. За пръв път е издадена от Й. Иванов през 1914 г. \r\n1977 г. \r\nВ периода 13 - 14 септември на посещение в България е партийният и държавен ръководител на ГДР Ерих Хонекер. Подписана е спогодба за научно и културно сътрудничество и са утвърдени насоките за икономическата интеграция между двете страни след 1980 г. На 14 септември е подписан вторият договор за дружба, сътрудничество и взаимна помощ между България и ГДР. \r\n1976 г. \r\nВ Улан Батор Людмила Живкова подписва план за научно и културно сътрудничество с Монголия за периода 1976-1980 г. \r\nВ периода 13 - 15 септември в София 15 държави създават Международен информационен център по история на балканските народи и връзките им със Средиземноморието (СИБАЛ) със седалище в София. \r\n1965 г. \r\nВ периода 13 - 18 септември на посещение в България е генералният секретар на Румънската комунистическа партия Николае Чаушеску. Подписана е спогодба за стокообмен и плащания за 1966-1970 г. \r\n1962 г. \r\nНародна република България установява дипломатически отношения с Кралство Лаос. \r\n1943 г. \r\nПровеждат се англо-американски бомбардировки над Стара Загора, Горна Оряховица и Казанлък. \r\nБългария се намесва във Втората световна война след подписването на Тристранния пакт на 1 март 1941 г., с което става съюзник на страните от хитлеристката Ос. Страната ни обаче не участва в никакви военни операции на съюзниците си. На 13 декември 1941 г. България обявява война на САЩ и Англия, но отново не участва във военни действия. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия, чийто резултат са значителни разрушения на жилища, други сгради и човешки жертви. \r\n1941 г. \r\nКрай Добрич са спуснати с парашути две групи по 5 души българи – инструктори за партизанското движение, начело с Атанас Дамянов и Груди Филипов, изпратени от съветското разузнаване. На 18 и 19 септември около Трявна са спуснати 7 души, водени от Стоян Палаузов, а около Хасково - 5 души начело с Продан Табаков. На 6 и 7 октомври са спуснати 8 души, водени от Йордан Кискинов - между Солун и Сяр. От 54 души до края на годината остават 14, останалите загиват в сражения с полицията. \r\nСъпротивителното движение в България в периода 1941 г. – 1944 г. е организирано и ръководено от Българската работническа партия (БРП). Възниква след започването на хитлеристката агресия срещу СССР през юни 1941 г. \r\n1926 г. \r\nНа 12 и 13 септември на игрище \"Ботев\" в Пловдив се провежда първият държавен шампионат по лека атлетика. \r\n1924 г. \r\nНа 12 и 13 септември в Горна Джумая членове на ВМРО, които са привърженици на дясното течение в организацията, водено от Иван (Ванчė) Михайлов разстрелват Алеко Василев, ръководител на Помощната организация, и Арсений Йовков, главен редактор на в. \"Илинден\", с около още 20 други привърженици на противниковото – ляво течение във ВМРО. Оцелява водачът на Илинденската организация Георги Занков. \r\n1923 г. \r\nВ Старозагорско (Мъглиж, Стара Загора, Нова Загора и др.) избухва Септемврийското въстание (1923 г.), организирано от комунистите в съюз с БЗНС. \r\nБунтовете се дължат преди всичко на пренасянето на българска територия от Георги Димитров и Васил Коларов на революционната идеология на Коминтерна за наличие на революционна криза и необходимост от революционно въстание. Въстанието също така има за цел събаряне на сговористката власт в България, установена чрез държавния преврат на 9 юни 1923 г., с който БЗНС е свален от власт, като законно избрана управляваща партия. \r\nНа разширен пленум на Комунистическия интернационал (Коминтерн) взема решение Българската комунистическа партия (тесни социалисти) (БКП) (т. с.) да организира въоръжено въстание за сваляне на правителството и установяването на работническо-селска власт в България. Димитър Благоев вижда опасността от подобни действия и се обявява против решението на Коминтерна. Подкрепят го и някои от членовете на Централния комитет Тодор Луканов, Тодор Петров и др. \r\nБунтът започва на 13 септември 1923 г. в с. Мъглиж, Казанлъшко. След няколко дни придобива спорадичен характер и се разпространява. Към 20 септември обхваща по-голямата част от Старозагорска и Новозагорска околии. Най-масови са бунтовете в Северозападна България. На 23 септември е превзет гр. Фердинанд (днес Монтана), на 25 септември с. Бойчиновци; на 26 септември бунтовниците настъпват към Враца, но са разбити при с. Брусарци (днес в област Монтана) от части от Видинския гарнизон. \r\nНа 27 септември вече превзетият от бунтовниците гр. Фердинанд пада и Главния революционен комитет дава нареждане за изтегляне към Югославия. Васил Коларов и Георги Димитров още в разгара на военните действия се прехвърлят на югославска територия. В Разложко и Петричко също има опити за бунт. Под ръководството на Вл. Поптомов комунистите завземат казармата в Разлог и властта в някои села на Разложка околия. \r\nРъководството на Вътрешната македонска революционна организация (ВМРО) мобилизира своите членове и ликвидира бунта, като изпраща всички бунтовници по домовете им. \r\nВ другите райони на страната (Бургаско, Шуменско, Варненско, Пловдивско) положението остава спокойно. Не избухват бунтове в големите градове - София, Пловдив, Варна, Бургас. За броени дни правителствените сили възстановяват положението. \r\n1908 г. \r\nОт 7 до 13 септември в Солун се провежда учредителен конгрес на Съюза на българските конституционни клубове в Турция. \r\nСъюзът на българските конституционни клубове в Турция е една от двете политически партии на българското население в Македония и Одринско, учредена след избухването на Младотурската революция (1908 г.). \r\nПрез 1908 г. в Османската империя избухва Младотурската революция. Тя има за цел премахване на абсолютната монархия в империята и заменянето й с конституционно-парламентарна монархия, във външнополитически план – премахване на зависимостта на Турция от Великите сили и възвръщане на някогашното й величие. Организаторите на революцията обещават равенство на народите в Османската империя, без оглед на тяхната езикова и религиозна принадлежност, което обещание се оказва измамно и целящо да привлече на своя страна поробените народи в пределите на империята. След успеха на революцията е дадена амнистия и политическите затворници от Македония и Одринско са пуснати на свобода. Четите на ВМРО участват в бойни действия на страната на Младотурците. \r\nПри тази обстановка ВМОРО прекратява своето нелегално съществуване, разпуска четите си, създава свои легални организации и практически престава да съществува. Двете враждуващи течения във ВМОРО – ляво и дясно настроени, създават съответно Народна федеративна партия и Съюз на българските конституционни клубове. \r\nНа учредителния конгрес се приемат програма и устав на организацията, както и се избира Централно бюро, в което са включени Т. Крайовов, Вл. Руменов и др. Съюзът се обявява за ревизия на османската конституция, за демократизиране на живота в Османската империя, за свободно развитие на икономическия живот и пр. Полага усилия за запазване на националната самобитност на българите в Македония и Одринско. Организацията взема участие и в проведените през 1908 г. избори за отомански парламент. През август тя провежда и II конгрес, но скоро след това младотурските ръководители, отказали се от прокламираната си програма по време на революцията, нареждат нейното закриване и от ноември 1909 г. тя престава да съществува. Печатен орган на организацията е в. \"Отечество\", излизал от февруари до декември 1909 г. \r\n1886 г. \r\nВ София пристига генерал Николай Каулбарс – извънреден пратеник на руския император. Причина за посещението е извършеният на 9 август 1886 г. от българи русофили преврат срещу българския монарх, последвалия го два дни по-късно контрапреврат и поелото управлението на държавата русофобски настроено регентство. Регентството е назначено от княз Александър І Батенберг, който абдикира на 25 август. \r\nОт името на Руския император генерал Каулбарс поставя ултиматум до регентството, председателствано от Стефан Стамболов (на снимката) за отлагане на изборите за Велико народно събрание, за отмяна на военното положение (въведено на 16 август) и освобождаване на арестуваните детронатори. Регентите изпълняват последните две, но отхвърлят първото, основавайки се на конституцията и на решението на ІV Народно събрание. \r\n1880 г. \r\nВ София е основано Славянско благотворително дружество с председател д-р Константин Бонев, главен военен лекар на княжеството, с цел: \"да се действа в широк кръг за благото на българите и на всички славяни изобщо\". Печатен орган на дружеството е сп. \"Славянски глас\" (1902-1936 г.) \r\n1875 г. \r\nДни преди избухването на Старозагорското въстание (1875 г.) в телеграма до руския генерален консул в Букурещ руският посланик в Цариград ген. Николай Игнатиев се обявява срещу намерението на българската емиграция да организира въстание. \"Изяснете на българите – пише той, безумието и вредата от опитите, обречени на неуспех... Обстоятелствата сега са неблагоприятни. Нека запазят средства и кръв за друга минута.\" \r\nНиколай Игнатиев е граф, руски генерал, дипломат и виден славянофил. От 1864 г. до 1877 г. е руски посланик в Цариград. Чрез непосредственото си застъпничество пред Високата порта изиграва голяма роля за успешния край на църковно-националната борба на българския народ. След жестокото потушаване на Априлското въстание (1876 г.) Николай Игнатиев става един от главните инициатори за свикването на Цариградската конференция (1876-1877 г.). Участва дейно в нейната работа и настоява за изработване на реформи в полза на българския народ. Той е натоварен от руското правителство с важна дипломатическа мисия пред правителствата на западните велики сили с цел да неутрализира тяхната намеса в случай на война между Русия и Османската империя. След избухването на Руско-турската освободителна война (1877-1878 г.) е включен като съветник в Главната квартира на руската армия. В края на 1877 г. е изтеглен в Санкт Петербург. По поръчение на император Александър II е натоварен като първи делегат на Русия да води преговори за сключване на мира с Османската империя. Поради разногласия с руския канцлер княз А. М. Горчаков Николай Игнатиев не взема участие в Берлинския конгрес (1878 г.). По случай 25-годишнината от Руско-турската освободителна война (1902 г.) граф Николай Игнатиев посещава България в състава на руската делегация и участва в организираните шипченски тържества. Николай Игнатиев умира на 20 юни 1908 г. \r\n1872 г. \r\nИларион Макариополски е посрещнат тържествено в Търново, след като е избран за митрополит на Търновската епархия. \r\nИларион Макариополски e роден през 1812 г. в гр. Елена. Светското му име е Стоян Стоянов Михайловски. Първоначално учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Там се запознава с Неофит Бозвели и става негов близък сподвижник и помощник в борбата за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Избран е за духовен водач на цариградските българи. За известно време предприема обиколка из българските земи, участва и в борбата на Търновската епархия против гръцкия владика там. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт по той дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка той е отново заточен, този път в Мала Азия, където остава до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет. \r\nПрез 1872 г. е избран за търновски митрополит. През 1874 г. полага основите и на първото богословско училище (Петропавловската духовна семинария) край Лясковец. Иларион Макариополски умира в Цариград на 4 юни 1875 г. \r\n1827 г. \r\nЦариградският патриарх Агатангел изпраща писмо на угровлашкия митрополит Григорий, в което се обявява срещу превеждането на части от Новия завет на говорим български език. “Научихме се от достоверно място – отбелязва Агатангел, че Твое Преосвещенство, подбуден от кириаршеска ревност, си станал попечител, за да се издаде печатно Светото Божествено Евангелие, преведено на българско наречие. Това желание на Твое Преосвещенство по същност е богоугодно и достохвално. Но тъй като това издание става на едно таково долно наречие, то за него се изискват учени и със съвършена опитност мъже. Затова този превод, който е започнат да се издава, ще да има, както предполагаме, не малко грешки. Поради това именно ние, подбудени от грижа, братолюбно съветваме Твое Преосвещенство да се откаже от това попечителство и да прекрати това започнато дело, за да не би то, вместо да принесе полза, да стане причина за душевна вреда на благочестивите християни. Всичко това ти казвам братски…” \r\nБорбата за независима българска църква започва през двадесетте години на XIX в. и продължава до издаването на султанския ферман от 27 февруари 1870 г., с който се прокламира учредяването на Българската екзархия – върховната национална организация на Българската православна църква до май 1953 г., когато е въздигната в патриаршия. На тази дата са родени:  \r\n1929 г. \r\nРоден е Николай Георгиев Гяуров - български оперен певец, бас. Той учи пеене в Държавната музикална академия в София при проф. Хр. Бръмбаров. След това - в Ленинград (днес С. Петербург) и завършва Московската консерватория в класа на професор Р. Алиерт-Хасина. Дебютира в Софийската народна опера с ролята на Дон Базилио (\"Севилският бръснар\" от Дж. Росини). Гяуров е солист на Болшой театър в Москва (1957-1958 г.), първи бас на миланския театър \"Ла Скала\" от 1961 г. Гяуров е солист на най-големите и известни световни оперни театри в света. Има много записи на отделни роли и цели спектакли на грамофонни плочи. Репертоарът му включва всички известни басови партии, в които се изявяват възможностите на неговия изключителен глас и таланта му на актьор. Носител е на Международна награда за изкуство \"Златният стрелец\" от 1978 г., Италия, \"Комендаторе д’Италия\" от 1975 г., Кавалер на ордена на Почетния легион от 1991 г., Франция, \"доктор хонорис кауза\" на Музикалната академия \"П. Владигеров\" в София от 2000 г. Николай Георгиев Гяуров умира на 2 юни 2004 г. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.13", "title": "Денят 13 септември в българската история"}
{"url": "http://www.focus-news.net/news/2018/09/13/2566409/burgas-obshtinskiyat-savetnik-ot-gerb-boycho-georgiev-organizira-priemen-den.html", "text": "Общинският съветник от ГЕРБ - Бургас Бойчо Георгиев ще проведе открита приемна на 13 септември от 16.30 часа в централата на партията в морския град, намираща се на ул. \"Конт Андрованти\" 5. Това съобщиха от пресцентъра на  ПП ГЕРБ . \r\nГеоргиев е зам.-председател на Постоянна комисия по опазване на околната среда, земеделие и храни и член на тази по предотвратяване и установяване на конфликт на интереси. Участва като член и в още две комисии в местния парламент - провеждане на търгове, конкурси, приватизация и реализация на малки благоустройствени проекти и по чл.8, ал.2 от Закона за уреждане правата на граждани с многогодишни жилищно-спестовни влогове.  \r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.09.13", "title": "Бургас: Общинският съветник от ГЕРБ Бойчо Георгиев организира приемен ден"}
{"url": "http://www.focus-news.net/news/2018/09/13/2566400/ognyan-zlatev-ek-smyatam-che-s-vzaimno-ubezhdenie-shte-bade-postignat-kompromis-mezhdu-ungariya-i-evropeyskite-institutsii.html", "text": "Смятам, че с взаимно убеждение ще бъде постигнат компромис между Унгария и европейските институции. Това каза председателят на Представителството на ЕК в България Огнян Златев в предаването „Денят започва“ по  БНТ . На въпрос ще се стигне ли до наказателна процедура за Унгария, Златев заяви: „Предстои да видим, тъй като вчерашното решение на депутатите от ЕП е началото на процеса. Тепърва това трябва да бъде гласувано от Съвета на ЕС с пълно единодушие. Тази мярка се базира на правомощията на ЕП, който е институцията избрана пряко от европейските граждани, но така или иначе предложението за активиране на член 7 е крайната мярка, когато има притеснения, че са нарушени принципите на правова държава. След като си приел да бъдеш част от това семейство, ти си се задължил и да спазваш правилата му. Смятам, че с взаимно убеждение ще бъде постигнат компромис“. По думите му това все още е предложение на депутатите от ЕП което трябва да бъде разгледано и гласувано. „Политическите развития в Европа и света в последната година и половина са изключително динамични. За мен е по важното е да се съсредоточаваме в това как може да постигаме консенсус по важни въпроси, отколкото да губим енергия и ресурси в задълбочаването на конфликтите, особено 249 дни преди европейските избори. В това време е важно да се съсредоточим във това да убедим гражданите във важността на европейската идея“, заяви още той.", "date": "2018.09.13", "title": "Огнян Златев, ЕК: Смятам, че с взаимно убеждение ще бъде постигнат компромис между Унгария и европейските институции"}
{"url": "http://www.focus-news.net/news/2018/09/13/2566412/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството .  \r\nВъв връзка със строително-монтажни работи на бул. „Патриарх Евтимий“, кв. „Център“ Триадица, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Патриарх Евтимий“ от ул. „Цар Самуил“ до ул. „Княз Борис I“; ул. „Княз Борис I“ от бул. „Патриарх Евтимий“ до ул. „Неофит Рилски“; ул. „Хан Аспарух“ от ул. „Цар Самуил“ до ул. „Цар Асен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Княз Борис I“ на кръстовището с ул. „Хан Аспарух“. \r\nВъв връзка с подмяна на сградно водопроводно отклонение на ул. „Д-р Петър Берон“, кв. „Център“ Средец, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Васил Левски“, ул. „Георги С.Раковски“, ул. „Любен Каравелов“, ул. „Фритьоф Нансен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги С. Раковски“ на ъгъла с ул. „Любен Каравелов“. \r\nВъв връзка с монтаж на спирателен кран на ул. „Троянски път“, с. Бусманци, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Пчелина“, ул. „Татарски път“, ул. „Чукура“; кв. „Нова Враждебна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Троянски път“ № 2. \r\nВъв връзка с подмяна на хидрофорна уредба в жк. „Надежда“ 2, се налага спиране на водоподаването от 10:00 до 19:00 часа на клиентите на „Софийска вода”, живеещи във: високите части на бл. 256, бл. 257 и бл. 258. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 256, бл. 257 и бл. 258. \r\nВъв връзка с изграждане на сградно водопроводно отклонение на ул. „Илинден“, кв. „Кремиковци“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Стефан Караджа“, ул. „Пробуда“, ул. „Св. Георги Победоносец“ и ул. „Радивоя“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Радивоя“ на ъгъла с ул. „Илинден“. \r\nВъв връзка с подмяна на редуктор за налягане във в.з. Врана-Лозен, се налага спиране на водоподаването от 09:00 до 19:00 часа на клиентите на „Софийска вода”, в района на: Стопанство „Врана“ и резиденция „Врана“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред входа на ботаническата градина на резиденция „Врана“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/13/2566397/burgas-po-povod-sedmitsata-na-pozharnata-bezopasnost-v-morskata-gradina-shte-se-provede-sabitie-posveteno-na-zashtitata-pri-bedstviya-i-avarii.html", "text": "На 14 септември бургаските огнеборци ще отбележат своя професионален празник, а в дните непосредствено преди тази дата протича Седмицата на пожарната безопасност. Това съобщиха от пресцентъра на  Община Бургас . Пресконференция във връзка с предстоящите събития в града в рамките на Седмицата на пожарната безопасност ще се състои от 11.00 часа днес в клуба на втория етаж на РДПБЗН - Бургас. Едно от събитията в програмата е с масов характер и ще се проведе от 18.00 часа днес до Пантеона в Морската градина. Служители на РДПБЗН - Бургас ще представят възможностите на новата пожарогасителна и аварийно-спасителната техника и на място ще разяснят правилата за пожарна безопасност и защита при бедствия, аварии и извънредни ситуации. Предвидени са няколко атрактивни демонстрации, в които може да се включи всеки желаещ.  \r\nС поднасяне на венци и цветя при паметната плоча пред сградата на РДПБЗН - Бургас от 11.30 часа днес ще бъде почетена паметта на загиналите пожарникари при изпълнение на служебния си дълг. От 16.30 часа ще се състои среща с ветерани в клуба на втория етаж на РДПБЗН - Бургас.  \r\nВ рамките на празничните събития ще се проведат Дни на отворените врати във всички районни служби за ПБЗН от областта. \r\nКметът Димитър Николов в аванс поздравява всички настоящи, бивши и бъдещи бургаски пожарникари. Той им благодари за куража, мъжеството, високия професионализъм, за лишенията и безсънните нощи в името на сигурността на всички останали.  \r\nПожарното дело в България има богата история и достижения, сравними в много отношения с развитите европейски страни. Редица поколения са дали своя принос за просперитета на пожарната сигурност, като гаранция за ефективна борба с огнената стихия. Страната ни е сред инициаторите за създаване на първообраза от 1900 г. на днешната Международна асоциация на пожарните и спасителните служби (CTIF). На третия конгрес на организацията в Будапеща през 1904 г. наши представители са Димитър Тролев, Руси Кожухаров и Найден Николов. Една година по-късно в София се организира Първият пожарникарски събор в България. Както по цяла Европа, така и у нас обединяването на пожарните служби се провежда с цел подобряване и уеднаквяване на обучението и развитие на техническото въоръжение на службите. \r\nИнициатори на събора са пожарни командири от страната със значителен опит и професионална подготовка. Това са командирът на столичната пожарна команда Димитър Тролев, командирът на пловдивската пожарна команда Георги Атанасов, командирът на бургаската пожарна команда Руси Кожухаров, пожарният командир на Татар Пазарджик (дн. гр. Пазарджик) Найден Николов и пожарният командир на Станимака (дн. гр. Асеновград) Тодор Боев. В работата на събора вземат участие 17 пожарни командири и 10 командири на доброволни дружини. \r\nСъборът е свикан на 14 септември 1905 г. в София и работи до 18 септември. Разискват се състоянието на пожарните команди и тяхната техническа въоръженост, правилата за устройство на градските пожарни команди, проектоустав за доброволните противопожарни дружини, мероприятия за подобряване на положението на пожарникарите, осигуряването им в случай на злополука и др. въпроси. Констатира се сериозно изоставане на пожарната защита в селата и малките градове. \r\nПрез 1995 г. с Решение №385 на Министерския съвет на Република България датата 14 септември (откриването на Първия пожарникарски събор) е обявена за Професионален празник на служителите на Национална служба \"Пожарна безопасност и защита на населението\", с което е възстановена традицията. По решение на Първия пожарникарски събор тази дата да се отбелязва като патронен празник на пожарните команди в страната. \r\nПо утвърдена традиция огнеборците отбелязват своя професионален празник със \"Седмица на пожарната безопасност\", като тази година тя се провежда от 10 до 14 септември. Организаторите провеждат множество мероприятия за повишаване на противопожарната култура сред населението, като голяма част от тях са насочени към децата. Освен тях, служителите ще запознаят и техните родители с противопожарните уреди и най-вече как да реагират при възникване на пожар. В празничния ден, освен тържествени събрания, е предвидено поднасяне на венци пред паметните плочи на пожарникарите, загинали при изпълнение на служебния си дълг. Във всички районни служби ще бъдат организирани дни на отворените врати и приемни за граждани. \r\nПожарникари и спасители ще демонстрират гасене на пожари и извършването на аварийно-спасителни дейности с оказване на първа помощ. В някои от тях ще се включат и ученици от националните състезания по бедствия, аварии и катастрофи. За подобряване на взаимодействието при пожари, бедствия и други извънредни ситуации, ще се състоят работни срещи с кметове и представители на регионалните структури.", "date": "2018.09.13", "title": "Бургас: По повод Седмицата на пожарната безопасност в Морската градина ще се проведе събитие, посветено на защитата при бедствия и аварии"}
{"url": "http://www.focus-news.net/news/2018/09/13/2566414/pazardzhik-povishena-e-opasnostta-ot-padashti-kamani-v-planinskite-rayoni-na-oblastta.html", "text": "Интензивен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление - Пазарджик. Пътните настилки са сухи. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.13", "title": "Пазарджик: Повишена е опасността от падащи камъни в планинските райони на областта"}
{"url": "http://www.focus-news.net/news/2018/09/13/2566413/pregled-na-osnovnite-temi-v-starozagorskiya-pechat.html", "text": "„Стара Загора се гордее с постиженията на младите си математици“ е водещо заглавие от страниците на вестник   „Старозагорски новини“  . Осем старозагорски ученици завоюваха общо 10 медала от азиатските олимпиади по математика това лято. Младите таланти зарадваха Стара Загора и България с 2 златни, 3 сребърни и 5 бронзови отличия от международните олимпиади, проведени в Сингапур (6 - 9 юли 2018), Сеул (13 - 17 юли 2018), Банкок - IJMO (27 - 31 юли 2018) и Хонг Конг (31 август - 3 септември 2018). „Тези успехи в една изключително трудна и престижна сфера като математиката много ни радват. Това е сериозен успех на деца, които притежават интелектуални умения, имат устрем и са насочени от родителите си в правилната посока. Това нямаше да се случи без активната дейност на Любомир Любенов - човек, който заслужава да бъде удостоен с най-високото отличие на Стара Загора, защото именно той стои в основата на тези успехи и аз искам да му благодаря, тъй като знаем колко е неблагодарна работата на учителите в днешно време и това, което вие правите, е достойно. Вие сте гордост, не само за Стара Загора, но и за България!\". С тези думи кметът Живко Тодоров приветства младите математици в зала на Община Стара Загора, а те му подариха моментна картина на звездното небе над града. Кметът бе категоричен, че ще продължи да помага на младите ни надежди в математиката, както и досега.  \r\n„Запасното войнство се събира на първи национален събор“, е друга тема от страниците на вестника. С показни за възможностите на специалните сили и демонстрация на скокове с парашут от самолет „Спартан“ ще бъдат зарадвани запасните офицери и сержанти, които от петък до неделя ще проведат в Казанлък и на прочутата Крънска кория своя първи национален събор. Демонстрациите ще бъдат осъществени от елитните командоси на 68-а бригада „Специални сили“ на гарнизон в Пловдив с командир бригаден генерал Явор Матеев, с подкрепата на специално подбрани асове на ВВС.  Съборът е под патронажа на вицепремиера и министър на отбраната Красимир Каракачанов, който ще вземе участие в конференцията, посветена основно на ролята и значението на запасното войнство за националната сигурност, където ще бъдат представени 6 доклада по актуални теми, включително и за доброволната служба в БА.  Близо 10 000 ветерани се очаква да пристигнат за демонстрациите, сред тях ще бъде и президентът Румен Радев, за когото е предвидено показно по висш пилотаж със свръхлек спортен самолет на „Авиоделта“.  \r\n„Русия вече не е синоним на идеологията на половин Европа“ е заглавието на интервю с народния представител от БСП Красимир Янков. В него Янков отговаря на въпроси като защо само трима депутати от БСП тази година присъстваха на русофилския събор край „Копринка“ и защо сред тях нямаше нито един от Старозагорски избирателен район, американофил ли е вече лидерът на социалистите Корнелия Нинова, всичките ли депутати от БСП приемат идеята да напуснат Народното събрание, с изключение на 20, които по думите на Нинова ще отстояват в пленарна зала позицията на партията и др.", "date": "2018.09.13", "title": "Преглед на основните теми в старозагорския печат"}
{"url": "http://www.focus-news.net/news/2018/09/13/2566410/bsp-prodalzhava-razgovorite-po-viziya-za-balgariya-s-horata-ot-oblast-blagoevgrad.html", "text": "БСП продължава разговорите по „Визия за България” с хората от област Благоевград. Това съобщиха от пресцентъра на  НС на БСП . Днес социалистите ще се срещнат с жители на общините Благоевград, Симитли, Струмяни, Кресна, Сандански, Петрич и Якоруда. Народните представители Надя Клисурска, Петър Кънев, Ирена Анастасова, Николай Бошкилов и Иван Ченчев ще се срещнат с жители на Благоевград в конферентната зала на хотел Кристо от 18.00 часа. В читалище „Климент Охридски” в Симитли от 18.00 часа народните представители Станислав Владимиров, Любомир Бонев и Милко Недялков ще дискутират с жителите на населените места важни за общината теми и приоритетите на „Визия за България”. \r\nНародните представители Атанас Костадинов, Чавдар Велинов и Даниел Йорданов ще разговарят с жители на община Струмяни. Срещата ще започне в 18.00 часа в клуба на БСП в с. Микрево. В 19.00 часа в залата на Общински съвет – Кресна, народните представители Елена Йончева, Валентин Ламбев и Кристиан Вигенин ще разговарят за приоритетите на Визията с жители на общината. \r\nВ 18.00 часа на 13 септември в конферентната зала на хотел „Св. Никола\" в Сандански народните представители Румен Гечев, Никола Динков и Лало Кирилов ще разговарят с жителите на населените места в общината. Народните представители Крум Зарков, Георги Йорданов, Николай Цонков и Веска Ненчева ще разяснят приоритетите на „Визия за България” пред жителите на Петрич в залата на общината от 18.00 часа. Приоритетите, заложени във Визията, свързани с демографията и инфраструктурата с жителите на община Якоруда ще разискват народните представители  Александър Симов, Явор Божанков, Христо Проданов и Илиян Тимчев. Срещата ще се проведе в градината на ресторант Балкана в 18.00 часа.", "date": "2018.09.13", "title": "БСП продължава разговорите по „Визия за България” с хората от област Благоевград"}
{"url": "http://www.focus-news.net/news/2018/09/13/2566416/gabrovo-s-povisheno-vnimanie-tryabva-da-se-osashtestvyava-dvizhenieto-po-pat-gabrovo-selo-stomanetsite-zaradi-propadnal-uchastak-ot-patnoto-platno.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. От там уточниха за Радио „Фокус“ – Велико Търново, че ремонтните дейности по укрепване на свлачището трябва да приключат до края на октомври. Условията за пътуване в региона са добри. Времето е предимно ясно, трафикът – интензивен. Ограничено е движението по част от пътя между Чехлевци и Вълчевци, съвпадаща с ул. „Малина“ в Габрово. В участъка от км 10+940 до км 11+829 текат строителни дейности. Движението се осъществява през улици в урбанизирана територия на Габрово. Поставена е необходимата сигнализация. Обходният маршрут за квартал „Чехлевци“ е по път III-5004, път II-44 и път III-4404. Срокът за приключване на ремонта е края на септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. За изминалото денонощие не са регистрирани и тежки пътни инциденти. \r\nЛуиза ТРАНЧЕВА", "date": "2018.09.13", "title": "Габрово: С повишено внимание трябва да се осъществява движението по път Габрово - село Стоманеците заради пропаднал участък от пътното платно"}
{"url": "http://www.focus-news.net/news/2018/09/13/2566420/kyustendil-remonti-na-asfaltovata-nastilka-se-izvarshvat-po-patya-tavalichevo-bobov-dol.html", "text": "Ремонти на асфалтовата настилка се извършват по пътя Таваличево – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Ремонтните дейности са от километър 12 до километър 27, дейностите са сигнализирани с пътни знаци. Водачите на моторни превозни средства трябва да се движат с повишено внимание. Срокът е до 14 септември. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 14 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.13", "title": "Кюстендил: Ремонти на асфалтовата настилка се извършват по пътя Таваличево – Бобов дол"}
{"url": "http://www.focus-news.net/news/2018/09/13/2566418/sofiya-vremenno-se-zatvarya-za-dvizhenie-uchastak-ot-ul-moskovska-zaradi-remonti-deynosti.html", "text": "Временно се затваря за движение участък от ул. „Московска“. Това съобщиха от пресцентъра на  Столична община . Поради ремонти дейности временно се затваря за движение участък от ул. „Московска“ от 00.00 часа днес до 24.00 часа на 14 септември през кръстовището на ул. „Московска“ и ул. „11–ти август.“", "date": "2018.09.13", "title": "София: Временно се затваря за движение участък от ул. „Московска“ заради ремонти дейности"}
{"url": "http://www.focus-news.net/news/2018/09/13/2566421/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.13", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/09/13/2566422/stara-zagora-promenyat-se-marshrutite-na-chast-ot-gradskiya-transport-zaradi-remontni-deynosti-na-krastovishteto-na-ul-sv-otets-paisiy-i-bul-tsar-simeon-veliki.html", "text": "Променят се маршрутите на част от градския транспорт заради ремонтни дейности на кръстовището на ул. „Св. Отец Паисий“ и бул. „Цар Симеон Велики“. Това съобщиха от пресцентъра на  Община Стара Загора . Във връзка извършването на строително-ремонтни дейности на кръстовището за периода от 13 септември 2018 г. до 16 септември 2018 г. (включително) се променя маршрутът на движение на автобусни линии с номера: 14, 17, 51, 15, 23 и 34, както и на тролейбусни линии с номера 1, 2, 26 и 36. \r\nВременните маршрути на обществен транспорт са: Автобусни линии №15 и 23  ще се изпълняват по маршрута си до бул. „Св. Патриарх Евтимий“, надясно по ул. „Генерал Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, по ул. „Войвода Стойно Черногорски“, до бул. „Св. Патриарх Евтимий“, надясно по бул. „Св. Патриарх Евтимий“ до съответното населено място и обратно. Автобусни линии №14, 17, 51 и 34 : По маршрута си до ул. „Генерал Столетов“,  надясно по ул. „Доктор Тодор Стоянович“, ул. „Димчо Стаев“, ул. „Генерал Гурко“ и обратно. Тролейбусна линия №2  ще се изпълнява по маршрута си до бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно. Тролейбусна линия №26  ще се изпълнява по маршрута си до бул. „Цар Симеон Велики“, надясно по ул. „Димчо Стаев“, ул. „Анастасия Тошева“, по ул. „Войвода Стойно Черногорски“ до бул. „Св. Патриарх Евтимий“, надясно по бул. „Св. Патриарх Евтимий“,  кв. „Кольо Ганчев“ и обратно. Тролейбусни линии № 1 и 36 : По маршрута си до бул. „Цар Симеон Велики“, надясно по ул. „Димчо Стаев“, наляво по ул. „Генерал Гурко“ и обратно. \r\nОбщина Стара Загора се извинява за причиненото неудобство.", "date": "2018.09.13", "title": "Стара Загора: Променят се маршрутите на част от градския транспорт заради ремонтни дейности на кръстовището на ул. „Св. Отец Паисий“ и бул. „Цар Симеон Велики“"}
{"url": "http://www.focus-news.net/news/2018/09/13/2566424/plovdiv-obshtinskite-savetnitsi-shte-razgledat-na-svoe-zasedanie-otcheta-za-izpalnenieto-na-byudzheta-na-obshtinata-za-2017-godina.html", "text": "Ще се проведе редовно заседание на Общинския съвет - Пловдив. То ще започне в 09.00 часа в залата на Общинския съвет на ул. „Авксентий Велешки” 20. В проекта на  дневния ред  са включени 26 докладни записки. Розалин Петков, зам.-кмет с ресор „Общинска икономика, здравеопазване, екология и управление на отпадъците“ на Общината ще запознае съветниците с отчета за изпълнението на бюджета на Община Пловдив за 2017 година. Кметът на Община Пловдив Иван Тотев предлага изменение на бюджета на Общината за 2018 година. Съветниците трябва да приемат годишния отчет за изпълнение на действащите концесионни договори за миналата година, да одобрят проекта за изменение на подробния устройствен план – план за улична регулация (ПУП-ПУР) „Комуникационно-транспортен пробив по жп ареал на Централна гара – Пловдив, свързващ бул. „Васил Априлов’ и бул. „Македония\" към Проект „Рехабилитация и железопътен участък Пловдив – Бургас - фаза 2\", Проект 1: „Развитие на железопътен възел Пловдив\", Участък №11 Централна гара – Пловдив. Съветниците трябва да решат дали да се допълни Годишната програма на Община Пловдив за управление и разпореждане с имоти -общинска собственост за 2018 г.", "date": "2018.09.13", "title": "Пловдив: Общинските съветници ще разгледат на свое заседание отчета за изпълнението на бюджета на Общината за 2017 година"}
{"url": "http://www.focus-news.net/news/2018/09/13/2566417/hadzhidimovo-s-priziv-kam-bsp-samo-vie-mozhete-da-varnete-detsata-ni-ot-chuzhbina.html", "text": "Народни представители от ПГ на „БСП за България“ посетиха Хаджидимово, за да представят проекта „Визия за България“ и да обсъдят с местните хора наболели проблеми. Това съобщиха от пресцентъра на  НС на БСП . „Направете така, че нашите деца да се върнат от чужбина. Само вие можете да ги върнете!“, обърнаха се присъстващите на срещата към депутатите от левицата. „Промяната ще дойде, защото има много хора, които я искат. За нас няма съмнение, че управляващите си заминават. Ние сме дошли да говорим за бъдещето, а не за ГЕРБ - те са в миналото“, заяви народният представител Пенчо Милков. Според него трябва държавата да се ангажира с цялостна политика за региона. „Във „Визия за България“ сме предприели мерки, с които да дадем тласък на земеделието и тютюнопроизводството. Стимулиране на младите фермери, ограничаване на субсидиите за големите производители, за да не се ощетяват по-малките. Скъсяване на веригата от производството до пазара, както и въвеждане на квота на български стоки в големите вериги магазини“, посочи Милков. Според него е необходимо честност и трудолюбие и младите хора ще се върнат в родината си.  \r\nНародният представител от левицата Петър Витанов засегна проблема с неравенството. Според него в България той е много изострен. „Тук има една много малка група хора с изключително високи доходи и една огромна маса бедни хора. Ние сме убедени, че можем да върнем държавата на мястото ѝ – държава, която да регулира пазарите и да премахне тази пропаст между бедните и богатите“, каза още Витанов. Той коментира, че има много членове на ГЕРБ, които не са доволни от правителството на Борисов. Според него това е причината да се вдигат заплатите на администрацията. „Или гласуваш за ГЕРБ, или напускаш“, разясни подхода на управляващите той.  \r\nНародният представител от „БСП за България“ Цветан Топчиев е на мнение, че държавата се управлява еднолично и има авторитарен режим. „Поискахме миналата година преизчисление на пенсиите, управляващите отхвърлиха предложението. Раздадоха нерегламентирано и тайно милиони, но животът на хората не стана по-добър“, коментира той. Топчиев подчерта, че не се прави нищо за развитие на селските региони. „Еврокомисарят Мария Габриел не си е мръднала пръста един лев да има в Хаджидимово, въпреки че е от тук“, допълни той.  \r\nПредседателят на БСП Хаджидимово Костадин Караянев заяви, че БСП тръгва с промяна и младите депутати от левицата са ясен пример за това. „Визия за България“ е съвсем нов модел за управление на държавата“, подчерта той. Като основен проблем посочи обезлюдяването на региона, заради ниски доходи и заминаването на младите хора в чужбина", "date": "2018.09.13", "title": "Хаджидимово с призив към БСП: Само вие можете да върнете децата ни от чужбина"}
{"url": "http://www.focus-news.net/news/2018/09/13/2566423/yordanka-fandakova-kmet-na-sofiya-imame-proekti-s-koito-shte-kandidatstvame-po-op-okolna-sreda-kato-osnovno-e-za-podmyana-na-bitovoto-otoplenie-s-po-ekologichno.html", "text": "Имаме проекти, с които ще кандидатстваме по ОП „Околна среда“, като основно е подмяната на битовото отопление с по-екологично. Това каза кметът на София Йорданка Фандъкова в предаването „Денят започва“ по  БНТ . По повод доклад на Европейската сметна палата за мерките срещу намаляването на фините прахови частици в столицата, според който не се взимат достатъчно мерки в последните 9 години от управляващите в София, Фандъкова заяви: „Аз прочетох доклада и отговорите на ЕК по него, тъй като той е правен за да може да оцени Европейската директива за качество на въздуха, както и политиките за подобряване качеството на въздуха в Европа. В него като част от оценката са разгледани показателите на 6 европейски града – София, Брюксел, Краков, Милано, Щутгарт и Острава. Данните са показателни. Те показват, че от 2009 до 2016 година София има подобрения по всички показатели. Включително по-добри от Брюксел и Милано. По отношение на фините прахови частици подобрението се вижда. През 2009 имаме 161 дни с превишения, през 2016 имаме 71 дни с превишение – отново са 2 пъти повече, отколкото е необходимо, но няма една мярка и една институция, която да се справи с този проблем“. По думите и градове като Краков са с много по-лоши показатели по всички критерии, а в самия доклад се дава добра оценка за мерките, взети за модернизацията на градски транспорт. „По отношение на мерките за замърсяването от битово отопление вече имаме програма с мерки. Нещо повече – имаме подготвени проекти, с които ще кандидатстваме по ОП „Околна среда“ като основно е подмяната на битовото отопление с по-екологично. Няма позната мярка в европейски град, по която да не работим. Нека хората да знаят, че когато се отопляват с по-евтини дърва и въглища, те не само замърсяват околната среда, но и отделят по-малко топлина. В 30 домакинства миналата година предоставихме печки с екопелети- ефекти ще видим тази година и на тяхна база можем да разширим този проект“, заяви още кметът на София.", "date": "2018.09.13", "title": "Йорданка Фандъкова, кмет на София: Имаме проекти, с които ще кандидатстваме по ОП „Околна среда“, като основно е за подмяна на битовото отопление с по-екологично"}
{"url": "http://www.focus-news.net/news/2018/09/13/2566426/sofiya-verizhna-katastrofa-e-stanala-na-okolovrastniya-pat-pri-razklona-za-kv-dragalevtsi-v-posoka-zhk-mladost.html", "text": "Верижна катастрофа е станала на Околовръстния път при разклона за кв. „Драгалевци“ в посока ж.к. „Младост“, предаде репортер на  Агенция „Фокус“ . 5 автомобила и 1 джип са се сблъскали в скоростната лента на пътя. Вследствие на инцидента се е образувало задръстване. На място все още няма полиция. \r\nДеница КИТАНОВА", "date": "2018.09.13", "title": "София: Верижна катастрофа е станала на Околовръстния път при разклона за кв. „Драгалевци“ в посока ж.к. „Младост“"}
{"url": "http://www.focus-news.net/news/2018/09/13/2566427/pregled-na-osnovnite-temi-vav-velikotarnovskiya-pechat.html", "text": "„Продават фабрики и хотели заради дългове“ е заглавие от първа страница на областния всекидневник  „Янтра Днес” . Фабрики, хотели, търговски и промишлени имоти за над 14 млн. лв. са обявени за продажба от частни съдебни изпълнители във Великотърновска област заради дългове към кредитори. В момента за продажба е пуснат недвижим имот в Горна Оряховица. „Велико Търново се побратимява със сръбския град Кралево“, пише още вестникът. Велико Търново ще се побратими със сръбския град Кралево, За това са се договорили кметът на старата столица Даниел Панов и председателят на Народната скупщина на Сърбия Мая Гойкович ри посещението ѝ в старата столица. „Баба даде 10 000 лева на ало измамници“ е новина от криминалната хроника. В изданието ще откриете и статия, разказваща за моделисти от 3 държави, които представят прототипи на гражданска и военна техника във В. Търново. „Елитната група стартира с дерби, Ресен вече няма да има отбор“ е новина от спортните страници.  \r\n„Икона на свети Сава и пръст от гроба му получи председателката на Сръбската скупщина“ е заглавие от другия областен ежедневник  „Борба“ . Икона на свети Сава и пръст от гроба на сръбския закрилник, погребан в църквата „Св. 40 мъченици“, подари кметът на Велико Търново Даниел Панов на председателя на Народната скупщина в Сърбия Мая Гойкович. Г-жа Гойкович си тръгна от старата столица с книги от града, които получи от директора на Регионалната библиотека  . „29-годишен пожарникар спасил спящо семейство от нощен пожар в Морава“ е друга тема от вестника. 29-годишен пожарникар от Велико Търново и шампион по силов трибой получава за празника на огнеборците благодарност и 100 лева от гл. комисар Николай Николов. Пожарникар N 1 в България отличава младия мъж заради доблестна постъпка в извънработно време. „15-годишен спипан с дрога във В. Търново“ е новина от криминалната хроника на всекидневника. На първа страница на областния ежедневник ще намерите и статия, която разказва за децата от безплатните летни лагери в Обединение, които „събраха овации с кулинарни умения“.", "date": "2018.09.13", "title": "Преглед на основните теми във великотърновския печат"}
{"url": "http://www.focus-news.net/news/2018/09/13/2566415/ognyan-zlatev-ek-zasilvaneto-na-evrozonata-vklyuchitelno-i-s-darzhavi-kato-balgariya-shte-doprinese-za-zasilvaneto-na-evropeyskata-ikonomika.html", "text": "Засилването на еврозоната, включително и с държави като България ще допринесе за засилването на европейската икономика. Това каза председателят на Представителството на ЕК в България Огнян Златев в предаването „Денят започва“ по  БНТ . „Имаме да извървим още няколко стъпки в завършването на банковия и паричния съюз и това са все стъпки насочени към засилването на икономиката и подобряване на стандарта в ЕС“, допълни още той.  \r\n„По време на речта на Юнкер вчера, освен преглед на постигнатото през последната година от ЕК бяха направени много предложения, които ще обусловят работата на ЕК за оставащото време до края на нейния мандат. Мога да кажа, че комисията е изпълнила на 100% своята законодателна програма. Около 30% от тях са на финални преговори с останалите 2 институции – Парламента и Съвета. Темата за сигурността и за миграцията ще бъдат теми, по които всички в Европа ще говорим, както и темите за превръщане на Европа в глобален играч и еврото в глобална валута. Това са все важни теми, по които в самата реч на Юнкер имаше изредени доста предложения. Самата ЕК вчера след речта излезе с конкретни предложения по конкретните програми. Бих искал да откроя програмата за засилване на капацитета на Европейската служба за охрана на границите. Засилването с 10 хиляди служители ще доведе до повече стабилност и гъвкавост. Тоест да не се получават ситуации, в които има чудене в това как да се процедира с мигрантите“, допълни той.  \r\n„Ние като съюз винаги сме помагали на хора в нужда. От друга страна не можем да си позволим да имаме същото отношение към хора, които искат да влязат в ЕС само да се възползват от да речем социалните системи и да злоупотребяват като цяло. Заради това предложението е от една страна да се засили капацитета на тази агенция и от друга страна тя да има правомощията да връща именно такъв тип мигранти, които няма основание да бъдат приемани на наша територия“, заяви още председателят на Представителството на ЕК в България. „Еврото в момента е втората световна валута, но в унисон с желанието за засилването на водещата роля на ЕС, е съвсем логично да настояване еврото да стане световна валута номер 1. Тя вече се използва вече в 60 държави в света. Засилването на еврозоната, включително и с държави като България ще допринесе за засилването на европейската икономика“, каза още той.", "date": "2018.09.13", "title": "Огнян Златев, ЕК: Засилването на еврозоната, включително и с държави като България ще допринесе за засилването на европейската икономика"}
{"url": "http://www.focus-news.net/news/2018/09/13/2566428/sofiya-ogranicheno-e-dvizhenieto-po-severnata-polovina-ot-patnoto-platno-na-bul-arsenalski-ot-ul-bogatitsa-do-bul-cherni-vrah-zaradi-remont.html", "text": "Ограничено е движението по северната половина от пътното платно на бул. „Арсеналски“ от ул. „Богатица“ до бул. „Черни връх“ заради ремонт, съобщиха от  пресцентъра на Столична община . Забранява се влизането на пътни превозни средства, престоят и паркирането както следва:  \r\n-от 00.00 часа днес до 24.00 часа на 15 септември по северната половина от пътното платно на бул. „Арсеналски“ в участъка от ул. „Богатица“ до бул. „Черни връх“ включително и през кръстовищата при ул. „Милевска планина“ и ул. „Зорница“.", "date": "2018.09.13", "title": "София: Ограничено е движението по северната половина от пътното платно на бул. „Арсеналски“ от ул. „Богатица“ до бул. „Черни връх“ заради ремонт"}
{"url": "http://www.focus-news.net/news/2018/09/13/2566411/haskovo-urok-po-pozharna-bezopasnost-i-demonstratsii-po-gasene-na-ogan-shte-se-provedat-v-dg-shturche.html", "text": "Урок по пожарна безопасност и демонстрации по гасене на огън ще се проведат от 10.00 часа в Детска градина „Щурче“ в Хасково, сградата срещу ПМГ „Акад. Боян Петканчин“. Това съобщиха от пресцентъра на  Община Хасково .", "date": "2018.09.13", "title": "Хасково: Урок по пожарна безопасност и демонстрации по гасене на огън ще се проведат в ДГ „Щурче“"}
{"url": "http://www.focus-news.net/news/2018/09/13/2566429/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. И на трите пункта няма забавяне при обработката на документи на вход и изход от страната. \r\nНели ГЕРГЬОВСКА", "date": "2018.09.13", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/13/2566430/stolichniyat-obshtinski-savet-shte-provede-parvoto-si-zasedanie-sled-lyatnata-pochivka.html", "text": "Столичният Общински съвет ще проведе първото си заседание след лятната почивка.  Дневният ред  предвижда разглеждане на доклад относно изграждане на проекти от „Софийска вода“ АД, финансирани чрез Допълнителните средства, съгласно Трето допълнително споразумение (ТДС) към Договора за концесия (ДК), сключен между Столична Община и „Софийска вода“ АД на 23 март 2018 г. Ще бъде разгледан и доклад относно приемане на Стратегия „Споделена визия“ на Столична Община 2018-2025 г. По време на днешното заседание на СОС е предвидено и обсъждане на доклад относно отпускане на еднократна финансова помощ за покриване на разходите за погребение на загиналите при катастрофата край Своге на 25.08.2018 г.", "date": "2018.09.13", "title": "Столичният Общински съвет ще проведе първото си заседание след лятната почивка"}
{"url": "http://www.focus-news.net/news/2018/09/13/2566432/pregled-na-osnovnite-temi-v-burgaskiya-pechat.html", "text": "„16 „ничии“ язовира са под опеката на областния управител“, е водещото заглавие в днешния брой на вестник  „Черноморски фар“ . 16 „ничии“ язовира има в областта. Докато кметове пишат дълги списъци с язовири и радостно потриват ръце и общинските съвети одобряват язовирите, част от които са „два легена вода“, „кални локви, които правят само беля“ - да бъдат прехвърлени безвъзмездно на държавата, областния управител има под крилото си 16 язовира с неизяснена собственост, пише още в материала. \r\n„Началото на сезона за лов на диви свине пред заплаха“, е друга тема от първата страница на вестника. Съмнения за това дали ще започне навреме сезонът за групов лов на дива свиня се ширят сред ловците, пояснява статията. \r\n„Големите харчове за първокласник са силно преувеличени“, е друго заглавие в ежедневника. Вълненията и емоциите преди първия учебен ден набраха скорост, се посочва в материала. \r\n„Айтос с превантивни мерки срещу африканската чума по свинете“, е друг акцент от страниците на „Черноморски фар“. В началото на тази седмица се проведе разширено заседание на общинската комисия в заседателна зала на Община Айтос, във връзка с необходимостта от налагане на мерки за предотвратяване на проникването и разпространението на болестта, четем още по темата.", "date": "2018.09.13", "title": "Преглед на основните теми в бургаския печат"}
{"url": "http://www.focus-news.net/news/2018/09/13/2566419/plovdiv-s-demonstratsii-za-okazvane-na-parva-dolekarska-pomosht-v-grada-prodalzhavat-sabitiyata-posveteni-na-sedmitsata-na-pozharnata-bezopasnost.html", "text": "С демонстрации за оказване на първа долекарска помощ продължават събитията, посветени на Седмицата на пожарната безопасност, предаде репортер на  Радио „Фокус“-Пловдив . От 09.00 до 11.00 часа в Централата на Пожарна безопасност и спасяване в града ще се проведат демонстрации по оказване на първа долекарска помощ и реакция при бедствия, аварии и кризи. На 17 септември, по повод Седмицата на пътната безопасност, между 10.00 и 12.00 часа в град Сопот доброволците към БМЧК ще раздават информационни брошури и светлоотразителни значки на децата, преминаващи през две от пешеходните пътеки в близост до училищата в града. \r\nМария РУСЕВА", "date": "2018.09.13", "title": "Пловдив: С демонстрации за оказване на първа долекарска помощ в града продължават събитията, посветени на Седмицата на пожарната безопасност"}
{"url": "http://www.focus-news.net/news/2018/09/13/2566434/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-kontsert.html", "text": "Въвежда се временна организация на движението във връзка с концерт на Радио \"Експрес\". Това съобщиха от пресцентъра на  Столична община . От 21.00 часа днес до 17.00 часа на 15 септември се забраняват престоят и паркирането на пътни превозни средства, с изключение на автомобилите на участниците в мероприятието на пл. „Кн. Александър I“ – 20 паркоместа. От 17.00 до 22.00 часа на 15 септември се забраняват престоят и паркирането на пътни превозни средства на пл. „Княз Александър I“. От 18.00 часа до 22.00 часа на 15 септември се забранява влизането на пътни превозни средства по бул. „Цар Освободител“ между ул. „Г. С. Раковски“ и пл. „Независимост“. От 18.00 до 23.00 часа на 15 септември частично се променя маршрутът на линия 10ТМ. В посока пл. „Възраждане“ се скъсява от Зоопарка по действащия маршрут до кръстовището на бул. „Евлоги и Христо Георгиеви“ и ул. „Й. В. Гурко“, наляво по бул. „Й. В. Гурко“, наляво по бул. „Евлоги и Христо Георгиеви“ и по маршрута си до Зоопарка.", "date": "2018.09.13", "title": "София: Въвежда се временна организация на движението във връзка с провеждане на концерт"}
{"url": "http://www.focus-news.net/news/2018/09/13/2566431/glasuvaneto-na-ministerskite-ostavki-otpadna-ot-dnevniya-red-na-parlamenta.html", "text": "Гласуването на министерските оставки отпадна от дневния ред на парламента, предаде репортер на  Агенция „Фокус“ . Председателят на парламента Цвета Караянчева обясни, че в деловодството на Народното събрание не е внесен указ на президента Румен Радев, с който освобождава Младен Маринов като главен секретар на МВР. Поради тази причина тя предложи гласуването да отпадне. „За“ предложението ѝ гласуваха 121 народни представители, 23 бяха „против“, а 32 се въздържаха.  \r\n„Ако указът бъде внесен в рамките на днешния ден, гласуването отново ще бъде включено в дневния ред“, посочи Караянчева. \r\nБойко Борисов внесе проекторешението си за кадрови промени в кабинета вчера. Николай Нанков, Ивайло Московски и Валентин Радев  депозираха оставките си по настояване на премиера заради тежката катастрофа край Своге. С гласуването му народните представители трябва да освободят министрите от длъжност. На тяхно място да назначат инж. Петя Аврамова за регионален министър, Младен Маринов като вътрешен министър и Александър Манолев като транспортен министър.  \r\nБиляна ИВАНОВА", "date": "2018.09.13", "title": "Гласуването на министерските оставки отпадна от дневния ред на парламента"}
{"url": "http://www.focus-news.net/news/2018/09/13/2566436/pregled-na-osnovnite-temi-v-shumenskiya-pechat.html", "text": "„Отборът на „Алкомет” е трети в спартакиадата на металоработниците“, е водещото заглавие във вестник  „Шуменска заря“ . Отборът на „Алкомет“ АД зае престижното трето място в крайното комплексно класиране на състоялата се в черноморския курортен комплекс „Албена“ XXIII Национална спартакиада на металоработниците в България. В нея участваха представители на най-големите металургични предприятия със сериозни традиции в работническия спорт. Състезанията бяха в следните спортове: мини футбол, волейбол, тенис на корт, тенис на маса, плуване, шахмат, бридж, теглене на въже. Във всички спортове участваха мъжки и женски отбори. За крайното комплексно класиране точки получиха класираните до шесто място.  \r\n„Кметът Любомир Христов се срещна с представители на украинския хандбален клуб „Днепрянка“, е друга тема от първа страница. Кметът на Община Шумен Любомир Христов се срещна вчера със старши треньора на женския хандбален клуб „Днепрянка“ Михаил Милославский от побратимения на Шумен украински град Херсон. Присъстваха състезателки на отбора от Херсон и Светлозар Начев, президент на хандбалния тим „Шумен 98“. По време на разговора Михаил Милославский поздрави кмета Любомир Христов от името на градоначалника на Херсон с пожеланието връзките между двата побратимени града да се активизират. Любомир Христов благодари за отправените пожелания и подари на хандбалния специалист плакет на „Арена Шумен“ и значки с изображението на залата за всички състезателки.  \r\n„Женитбите повече от разводите през 2017 година“, пише вестникът. Бракосъчетанията пред 2017 г. са три пъти повече от разводите, отчита статистиката. Миналата година брачни клетви са положили 817 двойки, като 445 са регистрирани в градовете. В селата са сключени 371 брака. Данните показват, че уважилите брачната институция са 1,7 % повече спрямо 2016 г.  \r\n„Айсел от Шумен върна на собственика портфейл с пари и документи“, информира ежедневникът. 27-годишна жена от Шумен намерила мъжки портфейл със сумата от 607 лева и лична карта. В следобедните часове в понеделник Айсел Ахмед била на разходка в града с едногодишния си син. Докато бутала детската количка в централната част на града жената забелязала паднало на земята портмоне. Вдигнала го, видяла, че в него има голяма сума пари и лична карта и отишла в полицията, за да го предаде.  \r\n„Младежи сами правят мебелите за геодезическата сфера“, е друг акцент от страниците на вестника. Днес и утре от 9,30 до 18,30 ч. ще бъде организирана работилница за изграждане на градска мебел за проекта “Младежката сфера”. Геодезическият купол вече е сглобен в парка пред входа на стария безистен ( в градинката между хотел „Шумен” и „Томбул джамия”). Предстои шуменските доброволци да изработят различни мебели, кошчета и пейки, а и да поставят подиум за своите бъдещи творчески изяви в средата на геодезическата сфера. Работилницата ще се води от урбанисти, мебелни дизайнери и експерти в областта на интериорния дизайн. Събитието има практически и образователни цели и ще е безплатно.", "date": "2018.09.13", "title": "Преглед на основните теми в шуменския печат"}
{"url": "http://www.focus-news.net/news/2018/09/13/2566438/yordanka-fandakova-kmet-na-sofiya-imame-danni-v-realno-vreme-za-kachestvoto-na-vazduha-ima-i-sistema-za-ranno-preduprezhdenie-2-dni-po-rano.html", "text": "Имаме данни в реално време за качеството на въздуха, има и система за ранно предупреждение – 2 дни по-рано. Това каза кметът на София Йорданка Фандъкова в предаването „Денят започва“ по  БНТ . „От последните години не само се виждат данни в реално време, но и въведохме система за ранно предупреждение за качеството на въздуха – 2 дни по-рано. Тези данни са от прогноза на БАН и на база на нея въведохме още допълнителни около 20 мерки. Миналата година започнахме въвеждането им със зеления билет. Предложихме да се въведат и стикери за автомобилите, за да може в дни с очаквано превишение да ограничаваме движението на автомобилите, които замърсяват. Тези мерки не винаги са симпатични, но са за собственото ни здраве и здравето на нашите деца. За мен е важно включването на гражданите и съм сигурна, че този сезон много ще се говори по тази тема“, заяви тя.  \r\nПо повод ремонтите на територията на sтолицата, кметът Фандъкова заяви: „Вече сме на финала по повечето обекти. Преди няколко дни беше пуснато движението по бул. „България“. Бул. „Васил Левски“, ул. „Цар Симеон“, бул. „Арсеналски“ очаквам да бъдат пуснати в навечерието на учебната година. Вчера или онзи ден пуснахме движението по ул. „Каменоделска“, където направихме много сериозна реконструкция. Ще продължи работата до края на месеца по разширенията на бул. „Монтевидео“ и бул. „Пенчо Славейков“. Работата по ул. „Граф Игнатиев“ ще продължи малко по-дълго“.", "date": "2018.09.13", "title": "Йорданка Фандъкова, кмет на София: Имаме данни в реално време за качеството на въздуха, има и система за ранно предупреждение – 2 дни по-рано"}
{"url": "http://www.focus-news.net/news/2018/09/13/2566439/sofiya-vavezhda-se-vremenna-organizatsiya-na-dvizhenie-vav-vrazka-sas-zasnemane-na-reklamen-klip.html", "text": "Въвежда се временна организация на движение във връзка със заснемане на рекламен клип. Това съобщиха от пресцентъра на  Столична община . От 17.00 часа на 13 септември до 8.00 часа на 14 септември се забраняват престоят и паркирането на пътни превозни средства без да се засягат местата в режим „служебен абонамент“ на ул. „Шипка“ между ул. „Свети Климент Охридски“ и ул. „Кракра“ от страната на сградата на Съюз на българските художници - 3 паркоместа.", "date": "2018.09.13", "title": "София: Въвежда се временна организация на движение във връзка със заснемане на рекламен клип"}
{"url": "http://www.focus-news.net/news/2018/09/13/2566425/ognyan-zlatev-rakovoditel-na-predstavitelstvoto-na-ek-v-balgariya-predlozheniyata-na-zhan-klod-yunker-v-sferata-na-migratsiyata-i-zashtita-na-granitsite-na-es-sa-napalno-postizhimi.html", "text": "Предложенията на Жан-Клод Юнкер в сферата на миграцията и защита на границите на ЕС са напълно постижими. Това каза в сутрешния блок „Добро утро, България“ на  Радио „Фокус“  ръководителят на Представителството на ЕК в България Огнян Златев. По думите му има и наличието на финансов ресурс за тяхното изпълнение, заложен в предложения от ЕК бюджет за следващия период след 2020 година. „Едното от тях е свързано със засилването на капацитета на Европейската агенция за брегова охрана и охрана на сухопътните граници, за назначаване за постоянно на 10 000 служители до 2020 година, които да могат във всеки един момент бързо да реагират и да се намесят, ако е необходимо. Освен това, предложението е за даване на повече пълномощия на тази агенция, т.е. тя да може да решава по-бързо случаи с мигранти, с граждани на други държави, които пресичат нелегално границите на ЕС. Тази гранична европейска агенция да има повече правомощия и да може много по-бързо да решава техните случаи и когато е необходимо мигрантите да бъдат връщани в държавите, от които са дошли“, коментира той. Огнян Златев каза още, че предложените реформи са от изключително значение за Общността. Важно е и предложеният бюджет да бъде приет в най-близкия му вид до първоначалния, тъй като това ще бъде благоприятно и за България, получавайки увеличение на фондовете с близо 8 %.", "date": "2018.09.13", "title": "Огнян Златев, ръководител на Представителството на ЕК в България:  Предложенията на Жан-Клод Юнкер в сферата на миграцията и защита на границите на ЕС са напълно постижими"}
{"url": "http://www.focus-news.net/news/2018/09/13/2566437/dobrich-dvizhenieto-na-avtomobili-po-ul-san-stefano-se-izvarshva-dvuposochno-v-ednata-lenta-zaradi-stroitelni-deynosti.html", "text": "Движението на автомобили по ул. „Сан Стефано“ се извършва двупосочно в едната лента заради строителни дейности, предаде кореспондент на  Радио „Фокус” – Варна . От 9.00 часа днес в продължение на два дни ще се елиминира стар водопровод, което налага движение на автомобилите в едната лента двупосочно по ул. „Сан Стефано“. Апелът към водачите на МПС е да спазват указателните табели, да шофират внимателно и съобразено с временното ограничение. \r\nЖулиета НИКОЛОВА", "date": "2018.09.13", "title": "Добрич: Движението на автомобили по ул. „Сан Стефано“ се извършва двупосочно в едната лента заради строителни дейности"}
{"url": "http://www.focus-news.net/news/2018/09/13/2566440/ria-novosti-v-zabaykalieto-zavarshi-osnovnata-faza-ot-manevrite-vostok-2018.html", "text": "В Забайкалска област завърши основната част от маневрите „Восток-2018“, предава  РИА Новости . \r\nКакто информираха от Министерството на отбраната на Русия, в хода на този етап на ученията, военните са отразили настъпление, отработили са преход на подразделенията в атака и са завършили разгром на главните сили на „противника“. \r\nВ чест на завършването на основната фаза, на полигона „Цугол“ се проведе преглед на военната техника и парад на участниците, в който взеха участие военнослужещи от Източния и Централния военни окръзи, както и китайски и монголски подразделения. \r\nНа прегледа са представени танкове Т-72Б3, бойни машини на пехотата БМП-3, БТР-80, БТР-82 и бойни десантни машини БМД-4М. \r\nПревод и редакция:", "date": "2018.09.13", "title": "РИА Новости: В Забайкалието Завърши основната фаза от маневрите „Восток-2018“"}
{"url": "http://www.focus-news.net/news/2018/09/13/2566444/vratsa-dvama-dushi-sa-postradali-pri-katastrofa-mezhdu-lek-i-tovaren-avtomobil-na-pat--162-pri-km-43.html", "text": "Двама души са пострадали при катастрофа между лек и товарен автомобил на път III-162 при км 43. Това съобщиха от  ОДМВР - Враца . Пътният инцидент е станал на 12 септември 2018 г. около 16.55 часа. Ударили са се товарен автомобил „Скания“ с естонска регистрация и полуремарке, управляван от мъж с инициали A. O. от Естония  и лек автомобил „Фолксваген Пасат“, управляван от 54-годишен мъж с инициали П. Г. от град Враца. От катастрофата са пострадали двамата мъже. Шофьорът на лекия автомобил е с фрактура на 6 ребра, счупени прешлени и травма на гръден кош, като е настанен в МБАЛ „Христо Ботев“ - Враца без опасност за живота. Шофьорът на товарния автомобил е с контузия на гръден кош и счупени 5 ребра, като е настанен в МБАЛ „Христо Ботев“ - Враца без опасност за живота. Причините за инцидента, както и стойността на нанесените щети са в процес на изясняване. Шофьорът на товарния автомобил е тестван за алкохол с техническо средство „Алкотест Дрегер“ 7510, като пробата е отрицателна. На водача на лекия автомобил е издаден талон за медицинско изследване. Образувано е досъдебно производство.", "date": "2018.09.13", "title": "Враца: Двама души са пострадали при катастрофа между лек и товарен автомобил на път III-162 при км 43"}
{"url": "http://www.focus-news.net/news/2018/09/13/2566442/sofiya-vremenno-se-zabranyava-vlizaneto-v-uchastak-na-ul-panayot-volov-poradi-stroitelni-deynosti.html", "text": "От 13 септември до 19 септември се забранява влизането на превозни средства по ул. „Панайот Волов“ в София, в участък от 90 м, считано от бул. „Янко Сакъзов“ в посока ул. „Врабча“. Това съобщиха от пресцентъра на  Столична община . Промяната в организацията на движение са налага във връзка със строителни дейности.", "date": "2018.09.13", "title": "София: Временно се забранява влизането в участък на ул. „Панайот Волов“, поради строителни дейности"}
{"url": "http://www.focus-news.net/news/2018/09/13/2566445/dobrich-fotoizlozhba-teatralen-spektakal-i-atelie-po-kaligrafiya-shte-se-provedat-v-kulturen-tsentar-dvoretsa-v-ramkite-na-mezhdunarodniya-festival-via-pontika.html", "text": "Програмата за днес на Международния фестивал на младите в изкуството „Виа Понтика“ предлага фотоизложба, театрален спектакъл и ателие по калиграфия. Това съобщи Красимира Димитрова, експерт „Връзки с обществеността“, предаде кореспондент на  Радио „Фокус” – Варна . Уникална изложба ще бъде открита днес в Държавен културен институт – Културен център (ДКИ – КЦ) “Двореца“ в Балчик - „Маски? II”, шанс както за участниците в международния форум на младите в изкуството „Виа Понтика”, така и за посетителите в културния център. Това са фотоси на Дамян Хаджииванов, „съхранили, онова откровение на мига, което ненадейно поражда усещането за свързаност. Онова усещане за истинност, за енергиен диалог, в който се разтваряш и в който откровението плахо, кротко те води към самия теб...“. Началният час на събитието е 14.00 часа, мястото - Учебен център по изкуствата на ДКИ КЦ “Двореца“. Авторът обединява визуално творци от различни изкуства в България, които, поставени в ролята на модели, демонстрират тясната връзка между емоциите и маските, които носим, за да скрием чувствата си. Документира красноречиви, говорещи емоции със сетивност, която определено впечатлява. Кадрите са в ограничен тираж, а средствата от продажбата им ще бъдат дарени за закупуване на роял за Културен център „Мелницата” в Балчик. В рамките на единадесетото издание на Международния фестивал на младите в изкуството днес в Културен център „Двореца” започва и творческото ателие по калиграфия. То се случва за първи път в историята на „Виа Понтика”. Ще бъде водено от проф. д-р Кристина Борисова и Жаклина Жекова, докторант в катедра „Плакат и визуална комуникация“ в Националната художествена академия - София. „Обща история на калиграфията“, „Анатомия на буквите“ , „Контраст – различни инструменти, различни наклони“, „Разстояние между буквите – игра на черно и бяло“, „Ритъм и композиция“ са темите в лекционната част. Практическата предвижда работа с твърди инструменти за писане, като класическо право или скосено перо, каламос, стилус, с меки инструменти за писане: плоска четка, обла четка, с алтернативни инструменти - изработка на cola-pen (калиграфски инструмент) и практически упражнения с него. В рамките на три дни участниците в ателието ще имат възможност да се докоснат до калиграфското писмо. Последното събитие във фестивалната програма на 13 септември е театралният спектакъл „Седемте козлета и вълкът” с начален час 18,00. На сцената на читалище „Паисий Хилендарски” ще излязат третокурсниците от НАТФИЗ, специалност „Актьорство за куклен театър“ от класа на доц. Майя Енчева - Александър Станковски, Ана-Мария Желязкова, Атанас Димитров, Валентин Митев, Велизара Петкова, Вероника Барутчийска, Георги Димов, Гергана Либова, Димитър Пишев, Дияна Георгиева, Ивета Маринова, Йоана Рачева, Мартин Пашов, Светлина Станчева. Постановката и режисурата са дело на проф. Боньо Лунгов, доц. Майя Енчева и доц. д-р Константин Каракостов. \r\nЖулиета НИКОЛОВА", "date": "2018.09.13", "title": "Добрич: Фотоизложба, театрален спектакъл и ателие по калиграфия ще се проведат в Културен център „Двореца” в рамките на Международния фестивал „Виа Понтика“"}
{"url": "http://www.focus-news.net/news/2018/09/13/2566441/kyustendil-merkite-za-patna-bezopasnost-prez-novata-uchebna-godina-shte-badat-obsadeni-na-zasedanie-na-oblastnata-komisiya-po-bezopasnost-na-dvizhenieto.html", "text": "МеркМерките за пътна безопасност през новата учебна година ще бъдат обсъдени в Кюстендил. Това съобщи за  Радио „Фокус” – Кюстендил  Райчо Цветин, зам.-областен управител на Кюстендил. Заседанието на Областната комисия по безопасност на движението ще започне от 11.00 часа в залата на областната администрация. В изготвения дневен ред е включен доклад на началника на сектор „Пътна полиция” към Областна дирекция на МВР – Кюстендил Радослав Боюклийски, по отношение на предприетите мерки за опазване живота и здравето на учениците, както и предвидени мерки за намаляване на пътните инциденти в участъци с повишена концентрация на катастрофи през есенно-зимния сезон.  \r\nЩе бъдат представени и отчети за изпълнението на дадените препоръки към отделните общини от страна на междуведомствена комисия. Става въпрос за извършени проверки на пешеходни пътеки и изкуствени неравности. Директорът на Областно пътно управление – Кюстендил инж. Юлиана Божилова ще оповести информация за състоянието на републиканската пътна мрежа. \r\nВенцеслав ИЛЧЕВ", "date": "2018.09.13", "title": "Кюстендил: Мерките за пътна безопасност през новата учебна година ще бъдат обсъдени на заседание на Областната комисия по безопасност на движението"}
{"url": "http://www.focus-news.net/news/2018/09/13/2566446/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-septemvri.html", "text": "„Софийска вода” временно ще прекъсне водоснабдяването в някои части на столицата на 14 септември. Това съобщиха от пресцентъра на  дружеството . Във връзка с превключване на уличен водопровод на ул. „Самодивско изворче“, жк. „Разсадника – Коньовица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Самодивско изворче“ от ул. „Алеко Туранджа“ до бул. „Възкресение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самодивско изворче“ на ъгъла с ул. „Алеко Туранджа“. \r\nВъв връзка с подмяна на спирателен кран на бул. „Сливница“, кв. „Модерно предградие“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Сливница“ от ул. „Адам Мицкевич“ до ул. „Стефан Дуньов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ на кръстовището с ул. „Стефан Дуньов“. \r\nВъв връзка с подмяна на сградно водопроводно отклонение на ул. „Александър Стамболийски“, гр. Банкя, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Александър Стамболийски“ от ул. „Христо Смирненски“ до ул. „Александър Стамболийски“ №107; ул. „Захари Стоянов“, ул. „Георги  Бенковски“ и ул. „Родина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ №90. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.13", "title": "„Софийска вода” временно ще прекъсне водоснабдяването в някои части на столицата на 14 септември"}
{"url": "http://www.focus-news.net/news/2018/09/13/2566433/filip-popov-bsp-ochevidno-e-che-tozi-pat-po-koyto-veche-29-godini-varvi-balgariya-ne-e-pravilen.html", "text": "„Беше крайно необходимо и точно навреме да излезем с „Визия за България”. Тя не е готова предизборна програма или платформа, а рамка. Визията е отворена врата за дискусии към всички, които имат своите предложения, защото вие най-добре знаете какви са проблемите на всички вас и на Сатовча“. Това каза секретарят на ПГ на „БСП за България“ Филип Попов, който заедно с колегите си - народните представители Дора Янкова, Светла Бъчварова и Румен Георгиев, посети община Сатовча, съобщиха от пресцентъра на  НС на БСП . Той добави, че „Визия за България” е послание на левицата и желание българският народ да тръгне по друг път. „Аз няма да коментирам какво са направили управляващите от ГЕРБ, всеки сам го вижда по джоба си, хладилника и интернет връзката с децата си в чужбина. Очевидно е, че този път, по който вече 29 години върви България, не е правилен“, заяви Попов. Той каза, че БСП предлага нов разговор – за промяна на системата и развитие на регионите. „Предлагаме този разговор на всеки един българин, който желае да даде своята идея за развитието на региона си и България. За нас е важно всеки да има  достъп до здравеопазване, образование, качествени храни. Важно е родните производители да бъдат защитени, затова предлагаме алтернативата за развитие на България пред целия български народ”, обясни народният представител. Попов каза още, че  не може да се живее с 200 лв. пенсия, не може хората от Сатовча и населените места в общината да нямат нормален достъп  до здравеопазване и образование- този модел трябва да бъде изкоренен. „Бъдете носителите на идеята за тази Визия, дайте своите предложения, разкажете на своите познати, приятели и семейства, за да стане тя завършен документ“, призова Филип Попов. \r\n„Публичният ресурс в държавата се разпределя несправедливо и това е очевидно за всички. Оказа се, че актуализацията на пенсиите не влиза в сметките на правителството, но с 10% се вдигат заплатите в държавната администрация. Това от една страна е добре, защото все пак се повишават, макар и с много малко, доходите на част от населението, но от това увеличение прозира предизборна комерсиализация и то не може да покрие поскъпването“. Това каза  народният представител Дора Янкова . Тя заяви, че за да бъдат премахнати диспропорциите в регионите, трябва да бъде разработена специална политика за пограничните и планински региони. „Време е да върнем държавата на хората и това не е просто лозунг, а реално намерение, което ще реализираме чрез „Визия за България“, каза още народният представител. Дора Янкова добави, че ако искаме да дадем ефективно решение на проблеми- като доходи, качество на образование, качество на здравеопазване - следва да променим политиката през регионите. \"Не можем да търсим ефективен растеж на доходите на Благоевград, ако го сравним с друга далечна област. Колкото и пари да налива държавата там, не би могъл да се очаква голям ефект“, каза още тя. Янкова заяви, че е недопустимо цената на дървата за огрев да е различна в Смолянска и Благоевградска област. Става въпрос за дървен материал, добит и продаден в планински регион в една и съща държава, затова и тук са нужни държавни регулации“, каза още Дора Янкова. \r\n„Във „Визия за България“ сме отделили внимание на подкрепата за малките и средни земеделски стопанства, защото те са тези, които обработват земята в по-голямата част на страната“. Това каза  народният представител проф. Светла Бъчварова . Тя уточни, че е предвидено финансиране на изграждането на мрежа от фермерски пазари, намаляване на административната тежест за достъп до пазара на малките ферми, усъвършенстване на БДС с приоритет българското производство. „Предвидили сме също нулеви ставки на ДДС за храни, изработени само от естествени суровини, без следи от консерванти, заместители и подобрители“, уточни Бъчварова. Тя добави, че са нужни и регионални програми, свързани със земеделието, защото всеки район на страната има свои традиционни култури, които трябва бъдат развивани. „В райони като вашия има много бедни хора и затова основната цел на Визията е социалната цена да не се плаща от най-бедните, а разходите за данъци да бъдат разпределяни пропорционално, за да остават хората тук и да живеят нормално“, заяви проф. Бъчварова.  \r\n„Държавата трябва да влезе във функциите си и да бъде основен регулатор на отношенията в земеделието. Не може вие да отглеждате и обработвате тютюн, за който след това няма да ви бъде платено, въпреки че прекупвачите вече са взели продукцията ви“. Това каза пред жителите на Сатовча  Румен Георгиев . Той заяви, че след като хората дадат своите предложения, ще бъде изготвена конкретна програма за региона, за да се възстановят секторите и дейностите, застъпени тук. „Възстановяване на добива на традиционни за региона култури е единствената алтернатива, за да останат младите семейства тук“, каза още Румен Георгиев  \r\nПреди срещата с жителите на общината, народните представители се срещнаха с кмета  на Сатовча Арбен Мименов, който очерта основните проблеми пред общината.", "date": "2018.09.13", "title": "Филип Попов, БСП: Очевидно е, че този път, по който вече 29 години върви България, не е правилен"}
{"url": "http://www.focus-news.net/news/2018/09/13/2566447/pss-dobri-sa-usloviyata-za-turizam-v-niskite-i-srednite-chasti-na-planinite.html", "text": "Добри са условията за туризъм в ниските и средните части на планините, по билата духа умерен до силен вятър, има преминаваща мъгла. Това съобщиха за  Агенция „Фокус“  от  Планинската спасителна служба (ПСС) при БЧК . \r\nСутрешните температури са от 8 до 15 градуса. Работят 1,2 и 4 линия на Пампорово и кабинковият лифт на Боровец. \r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.13", "title": "ПСС: Добри са условията за туризъм в ниските и средните части на планините"}
{"url": "http://www.focus-news.net/news/2018/09/13/2566448/mvr-edin-chovek-e-zaginal-a-16-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани 55 леки и три тежки катастрофи, при които са пострадали четирима души.", "date": "2018.09.13", "title": "МВР: Един човек е загинал, а 16 са пострадали при катастрофи в страната през изминалото денонощие"}
{"url": "http://www.focus-news.net/news/2018/09/13/2566450/veliko-tarnovo-s-1-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 1 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 133 см, а температурата на водата - 23.6 градуса.  \r\nПредимно слънчево ще е над западните участъци на брега на река Дунав. На изток ще има повече облаци, като не са изключени и превалявания в следобедните часове, придружени с гръмотевици. Максималните температури ще са между 25° и 28°.", "date": "2018.09.13", "title": "Велико Търново: С 1 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/13/2566449/blagoevgrad-s-predstavlenieto-moyata-bezgranichna-lyubov-shte-bade-otkrit-teatralniyat-sezon-v-grada.html", "text": "С представлението „Моята безгранична любов…“ ще бъде открит театралният сезон в драматичен театър „Никола Вапцаров“ в Благоевград. Това каза за  Радио „Фокус“-Пирин  Симона Спасова, експерт по връзки с обществеността към културната институция. Постановката ще се играе от 19.00 часа в камерна зала „Владимир Давчев“.  \r\n„Зрителите до последно гледаха спектакъла на камерната сцена през месец юли. Имаше огромен зрителски интерес тогава, а той за наша радост се поддържа и сега, през месец септември“, отбеляза Спасова. Тя добави, че от театъра са взели решение да започнат сезона със същата постановка, с която са го закрили, защото е имало много хора, които не са успели да си вземат билети през юли.  \r\n„Веднага след откриването на сезона в Благоевград, отиват на турне в София със същото представление“, допълни Спасова. Тя каза още, че всички желаещи могат да гледат спектакъла на благоевградския театър в София на 19 септември, от 19.00 часа, в Малък градски театър „Зад канала“. \r\nЛивия НИНОВА", "date": "2018.09.13", "title": "Благоевград: С представлението „Моята безгранична любов…“ ще бъде открит театралният сезон в града"}
{"url": "http://www.focus-news.net/news/2018/09/13/2566452/sport-po-televiziyata-dnes.html", "text": "Спорт по телевизията днес: \r\n09,00 Снукър Евроспорт 1   \r\n10,15 Художествена гимнастика, СП в София БНТ 3   \r\n11,40 Гребане, СП в Пловдив БНТ 3  \r\n14,00 Снукър Евроспорт 2  \r\n14,55 Художествена гимнастика, СП в София БНТ 3   \r\n16,00 Колоездене, Обиколка на Испания Евроспорт 2   \r\n17,50 Тото, теглене на тиража БТВ   \r\n18,00 Баскетбол, България - Франция БНТ 2   \r\n18,30 Тото, теглене на тиража БНТ 1   \r\n18,45 Художествена гимнастика, СП в София БНТ 3  \r\n20,20 Волейбол, България - Иран БНТ 1", "date": "2018.09.13", "title": "Спорт по телевизията днес"}
{"url": "http://www.focus-news.net/news/2018/09/13/2566454/v-stara-zagora-retsiklirat-bezplatno-nenuzhni-mebeli.html", "text": "За поредна година Община Стара Загора подкрепя кампанията „Да изчистим България заедно”. Това съобщиха от пресцентъра на  Община Стара Загора . За провеждането ѝ са осигурени 5 000 полиетиленови чувала и 5 000 чифта ръкавици за еднократна употреба, които ще бъдат предоставени на желаещите граждани чрез административните бюра на Община Стара Загора, по райони, в рамките на работното време за периода - от 12 до 15 септември 2018 г., от 8.30 часа до 17.30 часа. \r\nПрез периода от 15 до 16 септември 2018 г. достъпът до депото на „Регионален център за управление на отпадъците – Стара Загора“ в землището на с. Ракитница ще бъде свободен за всички транспортни средства, които ще извозват събраните по време на инициативата отпадъци, вкл. за частни транспортни средства.  \r\nПрез този период желаещите граждани могат със собствен транспорт да извозват и предават за третиране в Центъра за рециклиране на Регионалния център за управление на отпадъците в с. Ракитница самостоятелно едрогабаритни отпадъци от домакинствата непотребни мебели: шкафове, гардероби, легла, вкл. матраци, дивани, фотьойли и други.). \r\nПо време на кампанията през дните 15 до 16 септември 2018 г. операторът на депото Консорциум „РСУО Стара Загора“ ще приема за депониране събраните от гражданите отпадъци безвъзмездно и ще ги третира при минимални такси за Община Стара Загора. \r\nПредвидените за почистване места на територията на Община Стара Загора по избор на гражданите са: междублокови пространства, детски площадки, спортни площадки, паркове и градини. Служителите на Община Стара Загора също ще се включат в инициативата по почистване.", "date": "2018.09.13", "title": "В Стара Загора рециклират безплатно ненужни мебели"}
{"url": "http://www.focus-news.net/news/2018/09/13/2566435/politicoeu-tsirk-v-germanskiya-parlament-zaradi-kemnits-merkel-nyama-izvinenie-za-nechoveshkoto-nasilie.html", "text": "Германският канцлер Ангела Меркел заяви, че разбира „яростта“, която е накарала хората да излязат по улиците на източногерманския град Кемниц, но настоя, че „няма извинение или обяснение“ за нацистките скандирания и нападенията срещу хора, които „изглеждат различно“, пише  европейската редакция на Politico . \r\n„Няма да приемем това, тайничко, цели групи – евреи и мюсюлмани – да бъдат изключени от обществото“, заяви германският канцлер пред Бундестага в сряда, отговаряйки на обвиненията от дясната „Алтернатива за Германия“, че правителството застрашава сигурността на страната, защото не може да се справи с миграционните проблеми. „Те принадлежат към нашето общество, също както Християните и атеистите“. \r\n„Мога да разбера всеки, който е ядосан, когато се разбере след престъпление, че извършителят има досие, или е правно задължен да напусне страната“, заяви Меркел, визирайки демонстрациите в Кемниц, които бяха предизвикани от убийството на германец от двама имигранти. \r\nТя добави, че инцидентът й „е повлиял“ и че извършителите ще бъдат наказани съгласно закона. Но Меркел настоя, че няма извинение за „нечовешките“ демонстрации. „Ние сме категорично против това“. \r\nВ изказване на същата сесия на парламента, председателят на „Алтернатива за Германия“ Александър Гауланд заяви, че „не е имало преследване на хора в Кемниц“ и отбеляза, че обвиненията срещу неговата партия в сътрудничество с екстремно-десни групи, които предполагаемо са стоели зад протестите са „опит да се криминализира опозицията“ и да се установи „народен фронт срещу АзГ“. \r\nНезависимо, че някои от демонстрантите – някои от които правиха забранени нацистки поздрави – са били неприятни, протестът не е бил по-различен от шумните събирания по време на футболни мачове, заяви Гауланд, според цитата на Politico. \r\nБившият председател на Европейския парламент и ГСДП Мартин Шулц нападна Гауланд за неговата позиция, като обяви, че неговите идеи са „на бунището на историята“. Социалдемократът констатира, че хитлеристките поздрави са „криминален акт“ и посочи, че „това е моментът демокрацията да се изправи срещу тези хора“.  \r\nДебатът в парламента, който също се фокусира върху бюджета и миграцията, бе предизвикан, след като правителствен комитет по вътрешните работи привика на обяснения директорът на службата за вътрешна сигурност на Германия Ханс-Георг Маасен заради „спорните“ му изказвания относно протестите в Кемниц, както твърди изданието. \r\nОказва се, че Маасен е поставен под огромно напрежение да предостави доказателства за твърдението си, че видео, което показва предполагаемо нападение на протестиращи срещу чужденци, може да е част от „дезинформационна“ кампания от медиите и че „няма достоверна информация“, която да подкрепи информацията, че хора „са преследвали“ чужденци. Неговите коментари предизвикаха ярост сред политиците, които са на различно мнение. Те поискаха и оставката му. \r\nНачалникът на вътрешната сигурност бе обвинен, че е провел тайни срещи с представители на АзГ, на които да ги съветва как да избегнат поставянето под наблюдение от органите на Министерството на вътрешните работи. Маасен потвърди, че е имал срещи с представители на дясната партия, но отрече да е давал съвети на фракцията. \r\nПо този въпрос Гауланд заяви, че АзГ няма проблем с евентуално „наблюдение“ на нейните дейности от полицията и обяви, че „няма какво да крие“. \r\nВ един момент депутатите от дясната партия са излезли от парламента заради коментарите на народния представител от ГСДП Йоханес Карс, който е заявил от трибуната: „Десните радикали в парламента са отвратителни. Омразата ви прави грозни. Вижте се в огледалото“. „Алтернатива за Германия“ се завърна след края на изказването. \r\nПревод и редакция:", "date": "2018.09.13", "title": "Politico.eu: Цирк в германския парламент заради Кемниц. Меркел: Няма извинение за „нечовешкото“ насилие"}
{"url": "http://www.focus-news.net/news/2018/09/13/2566456/stara-zagora-tsentarat-za-podkrepa-za-lichnostno-razvitie-v-grada-priema-novi-uchastnitsi-v-klubni-formi-i-shkoli-za-novata-tvorcheska-2018-2019-godina.html", "text": "Център за подкрепа за личностно развитие (ЦПЛР) – Стара Загора приема нови участници в клубни форми и школи за новата творческа 2018 – 2019 година. Това съобщиха от пресцентъра на  Община Стара Загора . \r\nЦентър за подкрепа за личностно развитие – град Стара Загора е част от структурата на Община Стара Загора. Основната дейност на ЦПЛР е организиране на извънучилищна дейност с деца и младежи в свободното им време за развитие на личностния потенциал, творческото мислене, изграждане на нравствена, познавателна, естетическа, екологична и гражданска култура.  \r\n\"Ако си дете или младеж на възраст от 6 до 19 години и искаш да развиеш своите заложби и умения за цял живот, заповядай при нас. Тук всички получават равен старт, независимо от вероизповедание, етнос и социален статус. Чрез дейностите си центърът се стреми към изграждане и утвърждаване на духовни и граждански ценности, защита на правата на децата и младежите\", посочват от ЦПЛР - Стара Загора. \r\nЗаниманията се провеждат в три направления, според проявения интерес от децата и младежите – художествено-творческо, гражданско образование и приложни науки, и във всичките 23 форми и клубове. \r\nДецата, младежите и родителите могат да подават заявления за записване лично в сградата на ЦПЛР - Стара Загора на ул. \"Захарий Княжески\" 7,1 ет. 3, от 17 септември 2018 г., всеки работен ден, от 09.00 часа до 20.00 часа. Всяко дете или младеж може да се обучава най-много в 3 форми. Заниманията са съобразени със свободното време на учениците и през ваканциите. Всички  форми са безплатни. \r\nТворческата  2018 – 2019 г. започва на 1 октомври 2018 г. по график за всяка от формите и завършва на 30 юни 2019 г.  \r\nЗа повече информация: тел. 042 629062, 042 638698.", "date": "2018.09.13", "title": "Стара Загора: Центърът за подкрепа за личностно развитие в града приема нови участници в клубни форми и школи за новата творческа 2018 – 2019 година"}
{"url": "http://www.focus-news.net/news/2018/09/13/2566443/ognyan-zlatev-prioritetite-zalozheni-v-nachaloto-na-mandata-na-zhan-klod-yunker-nachelo-na-ek-sa-izpalneni.html", "text": "Приоритетите, заложени в началото на мандата на Жан-Клод Юнкер като председател на Европейската комисия, са изпълнени. Това каза за сутрешния блок „Добро утро, България“ на  Радио „Фокус“  ръководителят на Представителството на Европейската комисия в България Огнян Златев. По време на управлението на Юнкер, комисията се е фокусирала върху по-малко приоритети, но свързани със съществени проблеми, уточни Златев. „В момента в Европейския съюз се наблюдава най-ниското равнище на безработица. Има изключителни постижения, свързани с икономическия растеж. Когато беше стартиран планът „Юнкер“ целта беше да се постигнат 315 млрд. евро привлечени инвестиции. Тази стойност е 335 млрд. към днешна дата и се очаква до края на мандата на Комисията да достигне 400 млрд. Тази иновативна инициатива успя да събуди икономиките на държавите-членки и да създаде нови работни места. Има постижения и във външната политика като Европейският съюз се налага като глобален лидер. Благодарение на усилията на Европейския съюз в  рамките на Комисията Юнкер беше подписано Парижкото споразумение за борбата с климатичните промени и беше постигната сделката с Иран“, обясни той. Огнян Златев каза още, България е подпомогнала за промяната и формирането на облика на Европейския съюз чрез успешното Европредседателство. Благодарение на това отново се е заговорило за европейската перспектива на Западните Балкани, която е свързана със сигурността както на целия регион, така и на съюза, допълни той.", "date": "2018.09.13", "title": "Огнян Златев: Приоритетите, заложени в началото на мандата на Жан-Клод Юнкер начело на ЕК, са изпълнени"}
{"url": "http://www.focus-news.net/news/2018/09/13/2566453/tasko-ermenkov-bsp-iskame-politika-ne-za-sledvashtiya-mandat-a-pone-za-sledvashtite-10-godini.html", "text": "„Искаме заедно да обсъдим какво трябва да се случи в страната ни в бъдеще. Не в следващия мандат, а в следващите 10 години“. Това заяви народният представител от ПГ на „БСП за България“ Таско Ерменков на среща с обществеността в Разлог за „Визия за България“, съобщиха от пресцентъра на  НС на БСП . Той подчерта, че трябва да има ясни приоритети, които да бъдат следвани. „Днес държавата се руши и имаме все по-малко контрол в основните сектори – икономика, образование, здравеопазване“, заяви Таско Ерменков. \r\n„Във \"Визия за България\" сме си поставили за цел да се върнем към ценностите- родолюбие, българщина, запазване на българското“. Това заяви  народният представител Кристина Сидорова . Тя подчерта, че левицата си поставя за цел изграждането на достойно и съвременно образование, грамотни и мотивирани ученици, възпитавани в любов към родината и запазване на българските ценности. „Най-важното е днес да кажем, че образованието трябва да е държавен приоритет и обект на изключителен контрол. Трябва да спрем и пренаписването на историята“, каза още тя. Сидорова подчерта, че основен приоритет е също борбата с корупцията, която е обхванала цялото общество. „Не се страхувайте да ни давате сигнали. Като зам.-председател на комисията за борба с корупцията, поемам ангажимент да ги входирам и да бъдат придвижени“, каза на гражданите тя. \r\n„България трябва отново да стане социалната държава, която искаме, а не самоуправство.  Младите семейства не чувстват подкрепата на държавата и не могат да отглеждат спокойно децата си в България“. Това заяви  народният представител от ПГ на \"БСП за България\" Виолета Желева . Според нея трябва да има стимулиране на работещите родители с данъчни облекчения за всяко дете, безплатни детски ясли и градини, намаляване на ДДС за детските храни. По въпроса за възрастните хора, тя каза, че Визията предвижда преизчисляване и актуализация на пенсиите, както и закон за тези хора.  \r\nПрисъстващите на срещата граждани отправиха въпроси за борбата с корупцията, административните тежести, непрекъснато увеличаващата се ненужна администрация.", "date": "2018.09.13", "title": "Таско Ерменков, БСП: Искаме политика не за следващия мандат, а поне за следващите 10 години"}
{"url": "http://www.focus-news.net/news/2018/09/13/2566458/dobrich-obshtinata-otnovo-shte-vrachi-godishnite-nagradi-dobrich-v-oblastta-na-kulturata-i-naukata-na-1-noemvri-po-povod-dena-na-narodnite-buditeli.html", "text": "Годишните награди „Добрич“ в областта на културата и науката се връчват всяка година и имат за цел да удостоят с публично признание творци, учени и дейци на изкуството и културата от град Добрич за ярки постижения и принос в развитието на сценичните изкуства, визуалните изкуства, културното наследство, книгите, четенето и библиотеките, медиите и науката. Това съобщиха от пресцентъра на  Община Добрич . Правилникът за присъждане на Годишните награди „Добрич“ е приет с Решение № 34-12 от 29 юли 2014 година на Общински съвет град Добрич.  \r\nНаградите се връчват на специална церемония по повод 1-ви ноември – Ден на народните будители, организирана от Община Добрич. \r\nПредложения с писмени мотиви се приемат до 20 септември 2018 година до кмета на Община град Добрич за носители на годишни награди „Добрич“ в областта на културата и науката. \r\nНаградите ще се присъждат за постижения през периода от 1 септември 2017 г. – 1 септември 2018 г. \r\nГражданите могат да направят и предложение за член на комисията по оценяване и присъждане на наградите. \r\nПредложенията се подават лично в Община град Добрич – Център за услуги и информация, или на e-mail: dobrich@dobrich.bg.", "date": "2018.09.13", "title": "Добрич: Общината отново ще връчи Годишните награди „Добрич“ в областта на културата и науката на 1 ноември по повод Дена на народните будители"}
{"url": "http://www.focus-news.net/news/2018/09/13/2566459/shumen-36-godishna-zhena-e-zaginala-pri-katastrofa-na-patya-selo-izbul-selo-varbyane.html", "text": "36-годишна жена е загинала в тежък пътен инцидент на пътя село Избул - село Върбяне. Това съобщиха от  ОДМВР - Шумен . Малко след 14.00 часа вчера е приет сигнал в дежурната част на областната дирекция, че на пътя от село Избул в посока към село Върбяне е възникнала катастрофа. Към мястото на произшествието са насочени екипи на полиция, пожарна и спешната помощ. След пристигане на място било установено, че 36-годишна жена с инициали А.М. от Шумен е загубила контрол над автомобил „Опел Корса“ с шуменска регистрация, излязла вляво от пътя по посока на движението, и се е блъснала в крайпътно дърво. Загинала е на място. Екип от шуменската пожарна оказал помощ на противопожарния екип от Нови пазар. Заради теч на гориво от катастрофиралия автомобил било предприето обливане с вода и пяна. Мястото било обезопасено. Образувано е досъдебно производство.", "date": "2018.09.13", "title": "Шумен: 36-годишна жена е загинала при катастрофа на пътя село Избул - село Върбяне"}
{"url": "http://www.focus-news.net/news/2018/09/13/2566451/krum-zarkov-bsp-vetoto-na-prezidenta-varhu-apk-tryabva-da-bade-privetstvano-i-podkrepeno.html", "text": "Ветото на президента върху АПК трябва да бъде приветствано и подкрепено, спорните текстове - да бъдат обсъдени внимателно. Това каза зам.-председателят на ПГ на БСП Крум Зарков в дебатите по президентското вето върху АПК, предаде репортер на  Агенция „Фокус“ . „Не са пресилени предупрежденията, че посегателството върху АПК може да се разглежда като посегателство върху демократичното функциониране на държавата“, обяви той. „Таксите за административния процес могат да бъдат променени, това не е проблем. Проблемът е как се прави това и с колко се повишават таксите“, обясни Крум Зарков. „Въвеждането на понятието за материален интерес в административния процес е неадекватно и би имало обратните на търсените от вносителите последствия, ако приемем, че те са добросъвестни“, заяви депутатът от БСП. „Решението е да приемем ветото и да прегледаме всеки спорен текст още веднъж. За някои от нещата може да се намери златната среда, други са концептуално сбъркани“, каза още Крум Зарков. \r\nБиляна ИВАНОВА", "date": "2018.09.13", "title": "Крум Зарков, БСП: Ветото на президента върху АПК трябва да бъде приветствано и подкрепено"}
{"url": "http://www.focus-news.net/news/2018/09/13/2566462/varna-mokri-sa-patnite-nastilki-v-oblastta.html", "text": "са пътните настилки на територията на Варненска област заради преваляванията от дъжд тази сутрин, предаде репортер на  Радио „Фокус“ – Варна . Времето е с разкъсана облачност, видимостта е добра. В областта трафикът е сравнително спокоен по основните направления за София, Добрич и Бургас. Движението в участък от пътя Кранево – Варна е ограничено за моторни превозни средства над 10 тона при км 83. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.09.13", "title": "Варна: Мокри са пътните настилки в областта"}
{"url": "http://www.focus-news.net/news/2018/09/13/2566463/sliven-opasnost-ot-padashti-kamani-ima-po-patya-sliven-ichera-gradets.html", "text": "Интензивно е движението  по пътищата в Сливенска област, съобщиха от  Областно пътно управление-Сливен . Затворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец, от км 31+900 до км 40+650, се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.13", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/09/13/2566461/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Трафикът е слабонатоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.13", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/13/2566457/pg-na-dps-shte-podkrepi-povtornoto-obsazhdane-na-apk.html", "text": "Ще подкрепим повторното обсъждане на АПК, аргументите за президентското вето не са нещо ново. Това каза депутатът от ДПС Хамид Хамид в дебатите по президентското вето върху АПК, предаде репортер на  Агенция „Фокус“ . „Новото беше, че 95% от гостите в правна комисия идваха за първи път на обсъждането на законопроекта, къде бяха две години“, коментира той. „Законопроектът е внесен на 1 юли 2017 година, за разлика от други законопроекти, по него се работи постоянно“, обясни Хамид Хамид. „Близо половината от приетите текстове в доклада на правна комисия на второ четене са предложени от опозицията, било то от БСП или ДПС“, заяви депутатът. „Не може да се каже, че няма чуваемост и се приемат само текстове на вносителите“, обяви Хамид Хамид. „Аргументите, че гражданите нямат пари и не могат да водят дело са неоснователни“, посочи той и уточни, че в закона има текстове, които освобождават гражданите от такси при определени условия.  \r\nБиляна ИВАНОВА", "date": "2018.09.13", "title": "ПГ на ДПС ще подкрепи повторното обсъждане на АПК"}
{"url": "http://www.focus-news.net/news/2018/09/13/2566465/veliko-tarnovo-v-grada-zapochva-premahvane-na-nereglamentiranite-darveni-i-stroitelni-otpadatsi.html", "text": "Община Велико Търново започва акция по премахване на нерегламентираните купчини с дървени и строителни отпадъци, оформени на различни места в кварталите на града. Това съобщиха от пресцентъра на  Общината . Замърсените пространства край съдовете за битова смет и на други места ще бъдат почистени до края на месеца. \r\nВече са поставени първите два контейнера за стари мебели и пособия от дърво. Те са локализирани в най-големия жилищен комплекс - „Бузлуджа”. Новите съдовете за смет са край Дома за възрастни хора „Венета Ботева” и до паркинг между местния пазар и т.нар. „Втора спирка”. Контейнери от този тип ще бъдат поставени поетапно и в останалите квартали. Инициативата е на Община Велико Търново и на компанията „Кроношпан“ и се прави за улеснение за жителите на града.  \r\nПовод за мярката са именно зачестилите сигнали за оставени стари мебели край съдовете за битова смет или директно в тях. Наредбата за опазване на околната среда задължава както жителите на града и населените места в общината, така и юридическите лица да организират транспортирането на този тип смет до oбщинското депо за строителните отпадъци, намиращо се близо до с. Леденик. \r\nС новите контейнери пред търновци се открива още една възможност за превозване на този тип дървени отпадъци и за последващото им рециклиране. Друг вариант пред юридическите лица е да транспортират старите мебели и оборудване от дърво директно до базата на „Кроношпан“ ЕООД.  \r\nОбщина Велико Търново ще постави и съдове за събиране на стари и непотребни дрехи. Те също ще бъдат разположени в големите квартали на града.", "date": "2018.09.13", "title": "Велико Търново: В града започва премахване на нерегламентираните дървени и строителни отпадъци"}
{"url": "http://www.focus-news.net/news/2018/09/13/2566466/nikolay-zaychev-kmet-na-peshtera-parviyat-u-nas-proekt-finansiran-po-plana-yunker-investira-v-nov-zavod-v-obshtina-peshtera.html", "text": "Първият у нас проект, финансиран по плана Юнкер, инвестира в нов завод в община Пещера. Това каза за сутрешния блок „Добро утро, България“ на  Радио „Фокус“  кметът Николай Зайчев като уточни, че финансирането на проекта е много сериозно за мащабите на България. Инвестиционният климат в общината предоставя база за развитие на производството и в отдавна нефункциониращи фирми, които представляват интерес за местни и чуждестранни предприемачи, каза още градоначалникът.  \r\n„Инвестиционният интерес в общината е голям, вече няма площи, които да отдаваме на сериозни инвеститори. В момента водим преговори за изграждането на Технопарк на територията на бившата казарма под крепостта Перистера, но сме още в началото. Една от целите, които си бях поставил още в началото на мандата си, беше на едно място да се предлагат всички административни услуги. От няколко дни в Пещера пробно работи новият център за административно обслужване, който, смея да твърдя, няма другаде в Южна България към този момент. Вече всички наши съграждани могат на приземния етаж на Общината в един изключително добре оборудван административен център да получат всички необходими административни услуги. Центърът е на много високо ниво – това е един успех за нашия град“, обясни кметът на Пещера. Финансовото състояние на общината е повече от стабилно и надминава миналогодишните постижения към този момент, каза Николай Зайчев. Това е така, благодарение на високата събираемост на данъците, обясни той. Зайчев изрази надежда обещаното 10-процентно увеличение на заплати,  да се отрази и на общинската администрация в Пещера. Всички проекти по ОП „Региони в растеж“ вече са приключени, което дава резултат за по-добрият облик на града, каза още той.", "date": "2018.09.13", "title": "Николай Зайчев, кмет на Пещера: Първият у нас проект, финансиран по плана Юнкер, инвестира в нов завод в община Пещера"}
{"url": "http://www.focus-news.net/news/2018/09/13/2566455/georgi-markov-gerb-ne-znam-dali-e-sluchayno-che-nyama-prezidentski-ukaz-za-osvobozhdavane-na-mladen-marinov-ot-posta-no-shte-izchakame.html", "text": "Не знам дали е случайно, че няма президентски указ за освобождаване на Младен Маринов от поста на главен секретар, но ще изчакаме. Това каза депутатът от ГЕРБ Георги Марков пред журналисти в Народното събрание, предаде репортер на  Агенция „Фокус“ . На въпрос дали е случайно, че няма президентски указ за освобождаването на Младен Маринов от поста главен секретар на МВР, Марков отговори: „Не мога да кажа дали е случайно. Ще чакаме, ще изкараме още една – две седмици, няма проблем.“ \r\nЦветилена СИМЕОНОВА", "date": "2018.09.13", "title": "Георги Марков, ГЕРБ: Не знам дали е случайно, че няма президентски указ за освобождаване на Младен Маринов от поста, но ще изчакаме"}
{"url": "http://www.focus-news.net/news/2018/09/13/2566471/the-washington-post-v-sasht-arestuvaha-avtorkata-na-knigata-kak-da-ubiesh-mazha-si-za-ubiystvoto-na-sapruga-y.html", "text": "Полицията в САЩ е арестувала автора на романтични детективски романи Нанси Брофи по подозрение, че е убила своя съпруг Дан Брофи в Портланд, щата Орегон. Сред произведенията на писателката са „Как да убиеш мъжа си“ и „Неправилният мъж“, пише  американското издание The Washington Post . \r\nНейният 63-годишен мъж, по професия главен готвач, е застреляна в Орегонския кулинарен институт на 2 юни при неизяснени обстоятелства. На следващия ден след трагедията Брофи пише съобщение за смъртта на съпруга си във „Фейсбук“. „За моите приятели във „Фейсбук“ и семейството, имам тъжни новини – моят мъж и най-добър приятел Дан Брофи бе убит вчера сутринта. Благодаря ви за думите на подкрепа, но в момента съм съсипана, моля ви изчакайте с телефонните обаждания няколко дни, докато не се окопитя“, написа вдовицата, която е обвинена за убийството след три месеца. \r\nПрез ноември 2011 година тя описва в блога си пет мотива и оръжия за убийството на съпруг, които тя би използвала, ако тя е персонаж от книгите. Нанси Брофи смята, че за „мръсната работа“ не бива да се наема убиец или да се моли любовника. Тя мисли, че не трябва да се използва отрова, тъй като така би било лесно да се намери убиеца, а ако мъжа не умре, то „на нея ще й се наложи да гледа болен мъж“. „в края на краищата, предполагам, че след убийството ще стана свободна, а аз не искам да прекарвам време в затвора“, е написала тогава авторката. \r\nПо данните на полицията, Брофи сама е застреляла мъжа си и са й отказали да излезе от ареста под гаранция. Роднините на двойката не могат да повярват, че това се е случило и казват, че не са очаквали подобно развитие. \r\nДвойката е живяла в брак 27 години. Както съобщава на своята лична страница в социалните мрежи авторката, двамата „са имали „и добри, и лоши моменти“. Не е ясен мотивът за извършването на убийството. \r\nПревод и редакция:", "date": "2018.09.13", "title": "The Washington Post: В САЩ арестуваха авторката на книгата „Как да убиеш мъжа си“ за убийството на съпруга й"}
{"url": "http://www.focus-news.net/news/2018/09/13/2566470/shumen-76-godishna-zhena-e-stanala-zhertva-na-telefonna-izmama-sas-sumata-ot-3-660-leva.html", "text": "76-годишна жена е станала жертва на телефонна измама със сумата от 3 660 лева. Това съобщиха от  ОДМВР - Шумен . Жената е от Шумен и е била въведена в заблуда от непознат по телефона по схемата „задържане на престъпници“. Мъж, който се представил за полицай, я излъгал, че се провежда акция за задържане на измамници и я помоли да съдейства. В ранния следобед жената оставила зад входа на блока, в който живее, сумата от 3 660 лева. Малко по-късно установила, че е измамена. Образувано е досъдебно производство.", "date": "2018.09.13", "title": "Шумен: 76-годишна жена е станала жертва на телефонна измама със сумата от 3 660 лева"}
{"url": "http://www.focus-news.net/news/2018/09/13/2566464/prezidentat-rumen-radev-shte-razgleda-predlozhenieto-za-osvobozhdavane-na-mladen-marinov-kato-glaven-sekretar-na-mvr-sled-zavrashtaneto-si-ot-latviya-kadeto-uchastva-vav-formata-arayolush.html", "text": "В Президентската администрация е постъпило решение на Министерски съвет, което предлага на президента да издаде указ за прекратяване на правомощията на главния секретар на Министерството на вътрешните работи главен комисар Младен Маринов. Когато президентът се върне от пътуването си до Латвия, където участва във формата „Арайолуш“, това решение ще бъде разгледано. Това съобщиха за  Агенция „Фокус“  от  прессекретариата на държавния глава . Агенция „Фокус“ припомня:  Срещата на държавните глави от групата „Арайолуш“ се провежда на 13 и 14 септември в столицата на Латвия, Рига. Групата „Арайолуш” обединява 14 президенти на държави членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция.", "date": "2018.09.13", "title": "Президентът Румен Радев ще разгледа предложението за освобождаване на Младен Маринов като главен секретар на МВР след завръщането си от Латвия, където участва във формата „Арайолуш“"}
{"url": "http://www.focus-news.net/news/2018/09/13/2566467/gerb-nastoya-glavniyat-prokuror-sotir-tsatsarov-i-ministarat-v-ostavka-valentin-radev-da-badat-izslushani-v-parlamenta-zaradi-sluchay-s-obvinyaemi-napusnali-nezakonno-darzhavata.html", "text": "ГЕРБ настоя главният прокурор Сотир Цацаров и министърът в оставка Валентин Радев да бъдат изслушани в парламента заради случай с обвиняеми, напуснали незаконно държавата, предаде репортер на  Агенция „Фокус“ .  \r\n„През последните часове в публичното пространство сред българските граждани започна да се коментира един притеснителен случай, свързан с това, че обвиняеми за рекет и тежки престъпления, роднини на български депутати, са напуснали страната само часове, след като им е отменена мярката за неотклонение. Няколко пъти вече в публичното пространство се коментира, че БСП се опитва да оказва влияние върху правоохранителните и правораздавателните органи в страната“, каза депутатът от ГЕРБ Маноил Манев. Той предложи да бъдат поканени в залата главния прокурор Сотир Цацаров и министърът на вътрешните работи в оставка Валентин Радев за да бъдат изслушани всички данни по този случай. „За да разберем всички данни за това, което се е случило в Русе“, каза Манев. \r\nЦветилена СИМЕОНОВА", "date": "2018.09.13", "title": "ГЕРБ настоя главният прокурор Сотир Цацаров и министърът в оставка Валентин Радев да бъдат изслушани в парламента заради случай с обвиняеми, напуснали незаконно държавата"}
{"url": "http://www.focus-news.net/news/2018/09/13/2566468/dragomir-stoynev-bsp-valentin-radev-da-otgovori-kak-za-poreden-pat-chuzhdentsi-vlizat-v-balgariya-bez-granichen-kontrol-i-podslushvani-li-sa-evropeyski-polititsi.html", "text": "Като страна, която иска да влезе в Шенген, Валентин Радев трябва да отговори на въпроса как за пореден път чужденци влизат в България без граничен контрол. Това каза зам.-председателят на ПГ на БСП Драгомир Стойнев, след като от ГЕРБ настояха главният прокурор Сотир Цацаров и вътрешният министър в оставка да се явяват в парламента, предаде репортер на  Агенция „Фокус“ . „Да отговори и дали е имало подслушване на европейски политици по време на Председателството“, призова той. „Ако при всяко произшествие викаме Валентин Радев и главния прокурор Сотир Цацаров, то тогава наистина трябва да се превърнем в слушатели“, коментира Драгомир Стойнев. „Тактиката ви може би беше днес да се отклони вниманието от оставките на министрите, но тя няма да сработи“, посочи той към ГЕРБ. „Това, че ГЕРБ и институциите не могат да си вършат работата, си е тяхна вина, не е на гражданите“, заяви депутатът от БСП. \r\nБиляна ИВАНОВА", "date": "2018.09.13", "title": "Драгомир Стойнев, БСП: Валентин Радев да отговори как за пореден път чужденци влизат в България без граничен контрол и подслушвани ли са европейски политици"}
{"url": "http://www.focus-news.net/news/2018/09/13/2566460/mia-makedoniya-federika-mogerini-i-ues-michal-sa-v-skopie-za-da-izrazyat-podkrepa-za-referenduma.html", "text": "Върховният представител на Европейския съюз за външните работи и политиката на сигурност Федерика Могерини и помощник-държавния секретар на САЩ за Европа и Евразия Уес Мичъл в четвъртък са на работно посещение в Македония, за да изразят подкрепа за референдума за името, предава  държавната Македонска информационна агенция (МИА) . \r\nМогерини ще има срещи с премиера Зоран Заев, президента Георги Иванов, както и лидера на опозицията Християн Мицковски. \r\nЦелта на посещението на Могерини, съобщават от пресслужбата на върховният представител, е да разговаря за „бъдещето на отношенията и перспективата за интеграция в ЕС на страната“. \r\nМогерини отново приветства „историческия договор“ с Гърция за името и уверява, че Съюза подкрепя Македония. \r\nМичъл, съобщават от Държавния департамент на САЩ, ще има срещи с премиера Заев и с други официални лица и също ще изкаже подкрепата си за договора. \r\nМИА припомня, че миналата седмица в Македония беше американския сенатор Рон Джонсън, който е един от съавторите на резолюцията в американския Сенат за подкрепа на Договора за името, а идната седмица в Скопие ще пристигне още едно високопоставено официално лице от САЩ – военният министър Джеймс Матис, който също ще изрази подкрепа за референдума, но и опасенията си за възможна намеса на Москва в процеса. \r\nПревод и редакция:", "date": "2018.09.13", "title": "МИА (Македония): Федерика Могерини и Уес Мичъл са в Скопие, за да изразят подкрепа за референдума"}
{"url": "http://www.focus-news.net/news/2018/09/13/2566473/api-na-14-septemvri-se-otvaryat-tsenovite-oferti-za-proektirane-i-stroitelstvo-na-75-km-ot-pat--8611-belitsa-zagrazhden.html", "text": "На 14 септември се отварят ценовите оферти в обществената поръчка за избор на изпълнител за извършването на проучвателно-проектантски работи и строителството на 7.5 км от път III-8611 Белица - Загражден от км 10+430 до км 18+000. Това съобщиха от пресцентъра на  Агенция „Пътна инфраструктура“ . Ценовите оферти ще бъдат отворени на 14 септември в 9.30 часа в зала 702 в АПИ. Проектът ще се изпълни със средства от бюджета на Агенция „Пътна инфраструктура“. \r\nПътят Белица - Загражден, преминава през област Смолян. Третокласният път осигурява бърза връзка на жителите на селата Баните, Давидково и Загражден с област Пловдив и е алтернатива на път II-86 Пловдив - Асеновград. Общата прогнозна стойност на обществената поръчка е 3 785 000 лв. без ДДС. Срокът за изпълнение на строително-монтажните работи е 365 календарни дни.", "date": "2018.09.13", "title": "АПИ: На 14 септември се отварят ценовите оферти за проектиране и строителство на 7.5 км от път IІI-8611 Белица - Загражден"}
{"url": "http://www.focus-news.net/news/2018/09/13/2566475/yavor-bozhankov-bsp-predlagame-v-parlamenta-da-doyde-predsedatelyat-na-kpkonpi-za-da-razyasni-kupil-li-e-premierat-boyko-borisov-kashta-v-barselona-na-lyubovnitsata-si.html", "text": "Предлагаме в парламента да дойде председателят на КПКОНПИ, за да разясни купил ли е премиерът Бойко Борисов къща в Барселона на любовницата си. Това каза депутатът от БСП Явор от трибуната на Народното събрание, предаде репортер на  Агенция „Фокус“ .  \r\n„Тъй като народните представители са много притеснени и загрижени за слухове, ние също сме притеснени от слухове в обществото, затова предлагаме да бъде извикан председателят на КПКОНПИ, за да разясни купил ли е премиерът Бойко Борисов къща в Барселона на любовницата си или не. Защото такива слухове има в публичното пространство. Правя такова предложение да дойде председателят на комисията, защото това е слух, който притеснява българското общество“, каза още Божанков. \r\nПредложението беше отхвърлено от народните представители с 58 гласа „За“, 98 „Против“ и 9 въздържали се. \r\nЦветилена СИМЕОНОВА", "date": "2018.09.13", "title": "Явор Божанков, БСП: Предлагаме в парламента да дойде председателят на КПКОНПИ, за да разясни купил ли е премиерът Бойко Борисов къща в Барселона на любовницата си"}
{"url": "http://www.focus-news.net/news/2018/09/13/2566476/blagoevgrad-obshtinata-shte-se-vklyuchi-v-kampaniyata-da-izchistim-balgariya-zaedno.html", "text": "Общината и „Еко партнърс“ съвместно се включват в зелената инициатива на Бтв „Да изчистим България заедно“. Това съобщиха от пресцентъра на  Община Благоевград . За улеснение на доброволците ще се раздават необходимите средства за почистване на специално обособена шатра, която ще бъде разположена пред мол \"Ларго\". Тя ще бъде отворена от 09.00 до 11.00 часа в петък и от 15.00 до 18.00 в същия ден. На 15 септември, когато е и денят на инициативата, всеки желаещ ще има възможност да вземе чували и ръкавици от същата шатра между 09.00 часа и 11.00 часа. Доброволци от Детски парламент - Благоевград ще раздават чували за разделно събиране, които ще бъдат в два цвята - жълто и зелено, както и ръкавици. В жълтия чувал трябва да се събират хартия, картон, пластмаса и метал, а в зеления - стъкло. \r\nСъвместната инициатива е в помощ на кампанията „Да изчистим България заедно“ и рециклирането на отпадъци. Събраният боклук следва да бъде оставен до най-близките кофи за рециклиране, като непосредствено след това автомобил на „Еко партнърс“ ще извозва събрания отпадък.", "date": "2018.09.13", "title": "Благоевград: Общината ще се включи в кампанията „Да изчистим България заедно“"}
{"url": "http://www.focus-news.net/news/2018/09/13/2566474/veliko-tarnovo-zakrivat-letnite-politseyski-akademii-v-debelets-i-selo-resen.html", "text": "Десетки деца ще се включат в тържествата за закриване на летните полицейски академии, които ще се проведат в село Ресен и град Дебелец. В село Ресен освен демонстрация на наученото, която ще представят малчуганите и младежите от Центъра за работа с деца, ще се проведе и Обучение по проект „Оцеляване сред природата“, предаде репортер на  Радио „Фокус“ – Велико Търново . Там празникът ще продължи до ранния следобед. В Дебелец закриването на лятната полицейска академия ще се случи на централния площад, като началото ще бъде поставено в 18.00 часа. Поканени да се включат и в двете събития, освен участниците в инициативата, са и техните семейства и приятели. \r\nПрез настоящата година в лятната полицейска академия за деца участват над 400 малчугани и младежи от цялата страна. Това е осмото поредно издание на инициативата, която започва през юни и продължава чак до есента. Организатори са Община Велико Търново, Сдружението на кметовете и кметските наместници „Янтра 2001”, Областната дирекция на МВР и Регионалната дирекция „Пожарна безопасност и защита на населението“. Подкрепа оказват от Дарителско сдружение „Св. Иван Рилски“, Съюза на пивоварите в България и Националния военен университет „Васил Левски“. Целта е да се запълни ползотворно свободното време на децата през летните месеци, които освен да се забавляват, научават и много нови неща. \r\nМария НЕДЕВА", "date": "2018.09.13", "title": "Велико Търново: Закриват летните полицейски академии в Дебелец и село Ресен"}
{"url": "http://www.focus-news.net/news/2018/09/13/2566469/deputatite-prieha-predlozhenieto-glavniyat-prokuror-sotir-tsatsarov-i-ministarat-v-ostavka-valentin-radev-da-badat-izslushani-v-parlamenta.html", "text": "Депутатите приеха предложението главният прокурор Сотир Цацаров и министърът на вътрешните работи в оставка Валентин Радев да бъдат изслушани в парламента във връзка със случай с незаконно напуснали страната обвиняеми с тежки престъпления, предаде репортер на  Агенция „Фокус“ . Предложението беше прието със 118 гласа „За“, с 50 „против“ и с 11 въздържали се. Двамата трябва да дойдат в парламента в 11.00 часа. \r\nЦветилена СИМЕОНОВА", "date": "2018.09.13", "title": "Депутатите приеха предложението главният прокурор Сотир Цацаров и министърът в оставка Валентин Радев да бъдат изслушани в парламента"}
{"url": "http://www.focus-news.net/news/2018/09/13/2566479/kardzhali-10-neuspeshni-opita-i-edna-telefonna-izmama-sa-registrirani-vchera-v-grada.html", "text": "10 неуспешни опита и една телефонна измама са регистрирани вчера в Кърджали само за няколко часа. Това съобщиха от  ОДМВР - Кърджали . 68-годишна жена пътувала до Хасково, за да предаде 1 000 лв. и златни накити. Тя е единствената, която е попаднала в клопката на измамниците. С популярната версия за оказване на съдействие на полицията за задържане на измамна група са били обработвани вчера жители на Кърджали. Повечето от тях са били информирани за начините на действие на телефонните измамници и са отказали да предадат исканите им суми.", "date": "2018.09.13", "title": "Кърджали: 10 неуспешни опита и една телефонна измама са регистрирани вчера в града"}
{"url": "http://www.focus-news.net/news/2018/09/13/2566478/yambol-obshtinskiyat-savet-prie-merki-sreshtu-razprostranenieto-na-narkotitsi-v-uchilishte.html", "text": "Локална координационна мрежа за превенция и противодействие на употребата и разпространението на наркотични вещества сред учениците в училищата на територията на община Ямбол бе представена и приета на заседание на Общинския съвет по наркотични вещества към община Ямбол. Това съобщиха от  Община Ямбол . \r\nПо време на организирания дискусионен форум педагогически съветници, директори на учебни заведения и  представители на институциите, ангажирани с проблема  изразиха готовност да бъдат част от Локалната координационна мрежа и да работят активно за противодействие на употребата и разпространението на наркотични вещества. \r\nПредставената разработена процедура спомага за бързото и своевременно уведомяване на институциите, които работят за намаляване на употребата, предлагането и търсенето на наркотични вещества. Определянето на рисковете е един постоянен процес, който започва с наблюдение на класния ръководител или педагогическия съветник върху детето, което дава признаци за употреба на наркотични вещества. При втората фаза-анализ и оценка на риска е необходимо при констатиране на такъв проблем незабавно да бъде уведомен директора  на училището. При следващия етап -за вземане на решение и подходяща реакция информацията се подава до Локалната координационна мрежа за превенция на употребата на наркотични вещества сред учащите- стана ясно още днес по време на заседанието на Общинския съвет по наркотични вещества към община Ямбол. Сигналът при констатиране на подобни рискови ситуации може да бъде подаден на телефон 046/662940 или  чрез www.osnv-yambol.com.", "date": "2018.09.13", "title": "Ямбол:  Общинският съвет прие мерки срещу разпространението на наркотици в училище"}
{"url": "http://www.focus-news.net/news/2018/09/13/2566480/gledayte-na-zhivo-komisar-mariya-gabriel-predstavya-v-bryuksel-novite-merki-na-ek-v-sferata-na-kibersigurnostta.html", "text": "В четвъртък от 14:45 ч. българско време в Брюксел българският комисар по цифровата икономика и цифровото общество Мария Габриел ще представи на пресконференция заедно с комисарите Йоурова и Кинг новите мерки срещу терористичното съдържание онлайн и в защита от външна намеса по време на изборите за Европейски парламент, обявени в Речта за състоянието на Съюза от председателя Жан-Клод Юнкер. Вчера по повод речта комисар Мария Габриел коментира, че „Това, което е незаконно офлайн, е незаконно и онлайн. ЕС продължава да работи за изграждането на по-безопасна, ориентирана към хората интернет среда, основана на нашите ценности.“, съобщава  пресслужбата на Европейската комисия . \r\nОчаква се да бъдат представени детайли за предложенията на Европейската комисия за по-голяма прозрачност на онлайн политическата реклама и възможност за налагане на санкции за незаконно използване на лични данни с цел да се повлияе умишлено върху резултата от европейските избори, както и за по-бързо премахване на незаконно терористично съдържание от интернет платформите.  \r\nМожете да следите пресконференцията в реално време пряко по сателитния канал Ebs", "date": "2018.09.13", "title": "Гледайте на живо: комисар Мария Габриел представя в Брюксел новите мерки на ЕК в сферата на киберсигурността"}
{"url": "http://www.focus-news.net/news/2018/09/13/2566481/sliven-kmetat-stefan-radev-otkri-esenniya-teatralen-salon-v-grada.html", "text": "Кметът Стефан Радев откри Есенния театрален салон в Сливен. Това съобщиха от пресцентъра на  Общината . „Магията на театъра е непреходна и е едно от най-големите богатства на нашата култура. Тя е свързана с много усилия, но нестихващите аплодисменти и пълната зала са най-голямата награда за това. Драматичен театър „Стефан Киров“ е емблематичен за града ни. Той е посланик на артистичния талант към публиката. Трябва да сме горди с нашите таланти, да ценим техния труд и да им благодарим, че влагат толкова любов в работата си. Пожелавам много успехи на Есенния театрален салон, пълни зали и успехите му да се множат“, посочи в словото си кметът. Той използва случая да пожелае още бързо възстановяване на дългогодишния директор на театъра Николай Недялков. \r\nЧетиринадесетото издание стартира с премиерата на интерактивния спектакъл „Да бъдеш ли не Ромео и Жулиета”. В него участваха актьорите Вяра Начева, Таня Йоргова, Деница Даринова, Християна Пенева, Ивайло Гандев, Димитър Марков, Ивайло Драгиев, Александър Евгениев и съдействието на публиката. \r\nНа откриването присъстваха още председателят на Общински съвет – Сливен Димитър Митев и заместник – кметовете Пепа Чиликова и Стоян Марков. \r\nЕсенният театрален салон продължава до 28 септември. Почитателите на театъра ще имат възможност да гледат на сцена „Изборът на Марта“, „Евридика в подземния свят“, „Заешка дупка“ и „Да пееш под дъжда”. \r\nПо време на тазгодишния салон ще бъде отбелязана и 100 годишнината на Сливенския професионален театър. \r\nЕсенният театрален салон се провежда под патронажа на кмета на община Сливен Стефан Радев.", "date": "2018.09.13", "title": "Сливен: Кметът Стефан Радев откри Есенния театрален салон в града"}
{"url": "http://www.focus-news.net/news/2018/09/13/2566472/stoyan-mirchev-bsp-nyama-da-podkrepim-predlozhenite-novi-ministri-zashtoto-novite-hora-v-ministerskite-kresla-nyama-da-promenyat-politikata.html", "text": "„Ние няма да подкрепим предложените нови министри, защото хората, назначени от ГЕРБ, са нищо повече от бушони. Това, че ще има нови хора в министерските кресла, няма да промени политиката на правителството по никакъв начин”. Това каза народният представител от ПГ на „БСП за България” Стоян Мирчев пред Нова тв, съобщиха от пресцентъра на  НС на БСП . Той добави, че според решение на съда, оставките, подадени от министри и депутати, не се гласуват. След като сезирахме КС, бе решено, че щом има подадени оставки, те вече са факт.  \r\n„Правенето на политика за хората отсъства при ГЕРБ и тяхното управление на страната, затова новите министри нямат никакво значение”, заяви Стоян Мирчев. Той бе категоричен, че управлението на ГЕРБ и техните партньори е пагубно за България. По думите му това личи от ежедневните протести и скандалите, които избухват. Отговорността за ситуацията в страната е на премиера Борисов, тъй като той управлява авторитарно”, коментира още Стоян Мирчев.", "date": "2018.09.13", "title": "Стоян Мирчев, БСП: Няма да подкрепим предложените нови министри, защото новите хора в министерските кресла няма да променят политиката"}
{"url": "http://www.focus-news.net/news/2018/09/13/2566477/parlamentat-othvarli-predlozhenieto-na-bsp-ministarat-v-ostavka-ivaylo-moskovski-da-dade-informatsiya-za-vlezli-v-stranata-chuzhdi-grazhdani-bez-granichen-kontrol.html", "text": "Депутатите отхвърлиха предложението на БСП транспортният министър в оставка Ивайло Московски да ги информира в пленарна зала дали са пропуснати чужденци в страната без граничен контрол, предаде репортер на  Агенция „Фокус“ . „Искате да смените темата, министрите да не бъдат освободени. Искате да си говорим за други неща, да изслушваме министри и главен прокурор“, коментира зам.-председателят на ПГ на БСП Георги Свиленски. „Да бъде поканен министърът в оставка Ивайло Московски, да даде информация за влезлите граждани от Ливан на Летище София“, заяви той.  \r\nБиляна ИВАНОВА", "date": "2018.09.13", "title": "Парламентът отхвърли предложението на БСП министърът в оставка Ивайло Московски да даде информация за влезли в страната чужди граждани без граничен контрол"}
{"url": "http://www.focus-news.net/news/2018/09/13/2566484/kardzhali-lekotovaren-avtomobil-e-izgoryal-pri-pozhar-na-ul-dobrudzha-ot-oganya-sa-zasegnati-dve-sergii.html", "text": "Лекотоварен автомобил, паркиран на ул. „Добруджа“ в Кърджали, е изгорял тази нощ. Това съобщиха от  ОДМВР - Кърджали . Сигналът за произшествието е получен в 3.40 часа. Огънят засегнал и две сергии в близост до горящата кола, която е без регистрационни табели и спряна от движение. Екип на пожарната служба в Кърджали загасил пламъците. Дежурна оперативна група от полицейското управление е извършила оглед на мястото на произшествието.", "date": "2018.09.13", "title": "Кърджали: Лекотоварен автомобил е изгорял при пожар на ул. „Добруджа“, от огъня са засегнати две сергии"}
{"url": "http://www.focus-news.net/news/2018/09/13/2566485/vidin-nezakonna-vazdushna-pushka-i-boepripasi-sa-izzeti-pri-proverka-na-chasten-imot-v-selo-tolovitsa.html", "text": "Незаконна въздушна пушка и боеприпаси са иззети при проверка на частен имот в село Толовица. Това съобщиха от  ОДМВР - Видин . Проверката е извършена вчера от криминалисти в имот, обитаван от 53-годишен мъж, в село Толовица, община Макреш. Там те открили и иззели незаконно притежавано дългоцевно пневматично оръжие и 11 боеприпаса от различен калибър. По случая е образувано бързо производство.", "date": "2018.09.13", "title": "Видин: Незаконна въздушна пушка и боеприпаси са иззети при проверка на частен имот в село Толовица"}
{"url": "http://www.focus-news.net/news/2018/09/13/2566486/obshtina-asenovgrad-kmetovete-na-selata-i-kmetskite-namestnitsi-nastoyavat-pred-darzhavata-za-zakonodatelni-promeni-v-sferata-na-mestnoto-samoupravlenie-i-byudzhetirane.html", "text": "Кметовете на селата и кметските наместници настояват пред държавата за законодателни промени в сферата на местното самоуправление и бюджетиране. Това съобщиха от пресцентъра на  Община Асеновград . Националното сдружение на кметовете на кметства (НСКК) проведе среща вчера в сградата на Община Асеновград, която е част от националната им обиколка из страната. Целта на тези срещи, както разясни председателят на НСКК Румен Стоянов, кмет на Калофер, е да се систематизират проблемите на кметовете по селата. От проведените срещи досега се отличава основният проблем – самостоятелни бюджети на малките населени места, или по-скоро - липсата на такива. Затова от НСКК настояват пред държавата за законодателни промени в бюджетирането на малките населени места, които да гарантират на селските кметове определени средства, с които те да извършват нужните за всяко населено място дейности. Според Румен Стоянов към този момент изпълнението на финансови ангажименти към селата се извършват на основата на личните взаимоотношения на селските кметове с общинските кметове. По думите му, исканите от тях промени са начинът да има сигурни инвестиции по селата, с които да се подобри качеството на живот, да се задържат младите хора, да се намали обезлюдяването. Домакин на днешната среща бе заместник-кмета на община Асеновград инж. Мария Вълканова. Присъстваха над 30 кметове на села от общините в София област, Садово, Първомай, Калояново, Ракитово, Братя Даскалови и Асеновград.", "date": "2018.09.13", "title": "Община Асеновград: Кметовете на селата и кметските наместници настояват пред държавата за законодателни промени в сферата на местното самоуправление и бюджетиране"}
{"url": "http://www.focus-news.net/news/2018/09/13/2566483/anton-kutev-bsp-tsvetan-tsvetanov-otnovo-razdava-prisadi-ot-tribunata-za-podobni-negovi-deystviya-darzhavata-e-platila-nad-polovin-milion-leva.html", "text": "Цветан Цветанов отново раздава присъди от трибуната, за подобни негови действия държавата е платила над половин милион лева. Това каза депутатът от БСП Антон Кутев, предаде репортер на  Агенция „Фокус“ . \r\n„Не бива да принизяваме Народното събрание до нивото, на което беше току-що. Призовавам Ви, г-жо Караянчева, да направите нещо, защото Вие сте човекът, който отговаря това да не се случва и сте призвана да върнете парламента, където му е мястото“, каза още Кутев. Той посочи, че Цветан Цветанов неведнъж е издавал присъди от трибуната. „Както го прави и сега. Само че искам да кажа, че за подобни действия на Цветанов държавата е платила над половин милион лева. Цветанов да каже колко са делата, по които по негова вина е осъдена България да плаща заради негови изявления с присъди. Колко пъти полицията е влизала в къщите на хора, които след това бяха невинни“, обясни Кутев. \r\nЦветилена СИМЕОЛНОВА", "date": "2018.09.13", "title": "Антон Кутев, БСП: Цветан Цветанов отново раздава присъди от трибуната, за подобни негови действия държавата е платила над половин милион лева"}
{"url": "http://www.focus-news.net/news/2018/09/13/2566487/gd-granichna-politsiya-intenziven-e-trafikat-na-gkpp-kulata-i-gkpp-dunav-most.html", "text": "Интензивен е трафикът на ГКПП „Кулата“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 10.00 часа. На българо-гръцката граница на ГКПП „Кулата“ трафикът е интензивен в двете посоки. На българо-румънската граница на ГКПП „Дунав мост“ трафикът е интензивен на изход за товарни автомобили. На българо-сръбската, българо-македонската и българо-турската граница трафикът е нормален на всички гранични контролно-пропускателни пунктове.", "date": "2018.09.13", "title": "ГД „Гранична полиция“: Интензивен е трафикът на ГКПП „Кулата“ и ГКПП „Дунав мост“"}
{"url": "http://www.focus-news.net/news/2018/09/13/2566489/pregled-na-osnovnite-temi-vav-varnenskiya-pechat.html", "text": "„Варна с най-силен пазар на труда в края на 2018-а“, е заглавие от първа страница в днешния брой на варненския вестник  „Черно море“ . Българските работодатели продължават да отчитат положителни перспективи за наемане на служители до края на годината, сочат резултатите от обзорно изследване на ManpowerGroup за заетостта за четвъртото тримесечие на 2018 г. 10% от работодателите очакват да увеличат нивата на заетост, 3% предвиждат да ги намалят и 81% не отчитат промяна.  \r\n„В МБАЛ „Света Анна“ Клиниката по педиатрия се нуждае от разширение“, пише изданието. Клиниката по педиатрия в МБАЛ „Света Анна“ във Варна се нуждае от разширение. Това заяви нейният ръководител доц. д-р Боряна Върбанова. Поводът бе дарение на стойност близо 23 000 лв., направено на здравната структура.  \r\n„За работа в чужбина мечтаят сираци във Варна“, е друга тема в броя. Непълна е картината за големия живот след напускане на сирашкия дом в главите на децата от социалните заведения. Докато са в Дома, те донякъде се чувстват обгрижени и на сигурно място. А след това страхът от неизвестното ги плаши и обърква. Това стана ясно след разговора с Боян Боянов, председател на сдружение „Младежки информационен доброволчески център“.  \r\n„Убийство на балетист на пътя разгневи Варна“, информира изданието. Жесток инцидент на пътя във Варна разгневи обществото и социалните мрежи. 39-годишният талантлив балетист от Държавна опера – Варна, Мартин Чикалов беше отнесен с велосипеда си от шофьор на БМВ на бул. „Приморски“ в понеделник вечерта. Инцидентът стана в близост до кръстовището с ул. „Македония“, а впоследствие мъжът почина от раните си в болницата. Веднага след сблъсъка шофьорът изостави автомобила си и избяга от местопроизшествието, а близо 24 часа полицията го издирваше.", "date": "2018.09.13", "title": "Преглед на основните теми във варненския печат"}
{"url": "http://www.focus-news.net/news/2018/09/13/2566492/pazardzhik-delegatsiya-ot-tsentralata-na-edna-ot-nay-golemite-metalurgichni-kompanii-v-sveta-poseti-asarel-medet.html", "text": "Делегация от централата на една от най-големите металургични компании в света – „Аурубис“, посети „Асарел-Медет“ АД на 12 септември, съобщиха за  Радио „Фокус“- Пазарджик  от отдел „Комуникации“ на „Асарел Медет“ АД. Гостите, водени от Юрген Шахлер – главен изпълнителен директор на групата „Аурубис“, членoвете на Надзорния съвет на групата „Аурубис“ – д-р Карл-Фридрих Якоб, Ренате Холд-Йълмаз, Ян Колце, Щефан Шмит, д-р Елке Лосен, Мелф Сингер, и Тим Курт – изпълнителен директор на „Аурубис България“, са провели работна среща с ръководството на компанията. Председателят на Надзорния съвет на „Асарел-Медет“АД Димитър Цоцорков е представил проектите на дружеството за дългосрочно устойчиво развитие и инвестициите в модерна техника, нови технологии, опазване на околната среда и безопасност на труда за над 1,2 млрд. лева от 1999  до 2017 г. Гостите са разгледали фирмената експозиция за историята на компанията и  атрактивната сбирка на стари минни машини, след което са посетили диспечерната на рудник „Асарел“ и обновената първа секция в обогатителна фабрика „Асарел“. Директор „Инвестиционни проекти и развитие“ инж. Ивайло Василев е представил пред гостите част от проектите за дългосрочно развитие на компанията и модернизация на производството. В края на посещението гостите от „Аурубис“ изразили възхищение от видяното, като споделили, че в „Асарел-Медет“АД оборудването и технологиите са на световно ниво.", "date": "2018.09.13", "title": "Пазарджик: Делегация от централата на една от най-големите металургични компании в света посети „Асарел-Медет“"}
{"url": "http://www.focus-news.net/news/2018/09/13/2566493/blagoevgrad-84-godishen-velosipedist-e-blasnat-ot-lek-avtomobil-na-glaven-pat-e-79-v-rayona-na-paten-vazel-pokrovnik.html", "text": "84-годишен велосипедист е блъснат от лек автомобил на главен път Е-79 в района на пътен възел „Покровник“. Това съобщиха от  ОДМВР - Благоевград . Сигналът за инцидента е подаден на 12 септември 2018 г. около 10.55 часа. 84-годишният велосипедист от Благоевград, пресичайки пътното платно от дясно на ляво, е блъснат от лек автомобил „Ауди“, управляван от 33-годишен с инициали В.К. от Банско. В резултат на инцидента е пострадал велосипедистът, който е транспортиран за лечение в УМБАЛСМ „Н. И. Пирогов“ в София.", "date": "2018.09.13", "title": "Благоевград: 84-годишен велосипедист е блъснат от лек автомобил на главен път Е-79 в района на пътен възел „Покровник“"}
{"url": "http://www.focus-news.net/news/2018/09/13/2566488/kurir-makedoniya-sled-poreditsata-neuspehi-hashim-tachi-mozhe-da-posegne-kam-intsidenti-naprezhenie-i-destabilizatsiya-preduprezhdavat-ot-kosovskata-opozitsiya.html", "text": "Лидерът на косовското опозиционно Движение „Самоопределение“ (на алб. – Ветевендосие) Албин Курти смята, че след противопоставянето от страна на международната общност на плановете на косовския президент Хашим Тачи за подялба на Косово и след националистическото изказване на сръбския държавен глава Александър Вучич в Северна Митровица, на Тачи му трябват инциденти на терен, ново напрежение и дестабилизация на страната, пише  скопското електронно издание „Курир“ . \r\nКакто предаде кореспондентът на МИА от Прищина, Курти е направил това предупреждение на срещата с посланика на Германия в Косово Кристиан Хелд, с когото разговарял за актуалната политическа обстановка в страната, с акцент върху преговорите за постигане на окончателно решение на споровете между Косово и Сърбия. \r\nПозицията на Тачи за „корекция на границите“, която подразбира размяна на територии със Сърбия, бе оценено от лидера на „Самоопределение“ като изключително опасна за стабилността на Косово. \r\n„Ние смятаме президентът на Косово Хашим Тачи за отговорен за насилието, което може да последва“, е заявил Курти според съобщението от пресслужбата на неговата партия, в което се казва още, че политикът е благодарил на посланик Хелд за принципността и твърдата позиция на германския канцлер Ангела Меркел за защита на държавността и интегритета на Косово. \r\nПревод и редакция:", "date": "2018.09.13", "title": "„Курир“ (Македония): След поредицата неуспехи, Хашим Тачи може да посегне към инциденти, напрежение и дестабилизация, предупреждават от косовската опозиция"}
{"url": "http://www.focus-news.net/news/2018/09/13/2566482/tsvetan-tsvetanov-gerb-bratat-na-deputata-na-bsp-georgi-stoilov-iliya-e-napusnal-stranata-s-ogromna-suma.html", "text": "Братът на депутата от БСП е напуснал страната с огромна сума пари за Чехия. Това каза председателят на ПГ на ГЕРБ Цветан Цветанов по повод случая брата на депутата от БСП Георги Стоилов - Илия Стоилов, който беше арестуван при спецакция в Русе, предаде репортер на  Агенция „Фокус“ . „Братът на депутата от БСП иска да се укрие, започваме да си мислим дали депутатът от опозицията не му е съдействал това да се случи“, обяви той. „Има промяна на мярката на брат на депутат от БСП, финансирал кампанията им за парламентарните избори. Говорим за конкретни факти, не слухове“, посочи Цветан Цветанов. „На вас ви изнася да се придържате към слухове, да хванете друга тема и да отвлечете вниманието от проблем“, коментира той към депутатите от БСП. „Въпросният брат на депутат е обвинен за рекет, изнудване, побоища, участие в организирана престъпна група. Предстои гледането на мярката пред Апелативния специализиран съд“, обясни Цветанов. „Искате да се скриете зад публикации, излезли в жълти вестници. Да бъдем обективни, да се придържаме към закона“, призова той. \r\nБиляна ИВАНОВА", "date": "2018.09.13", "title": "Цветан Цветанов, ГЕРБ: Братът на депутата на БСП Георги Стоилов - Илия е напуснал страната с огромна сума"}
{"url": "http://www.focus-news.net/news/2018/09/13/2566495/blagoevgrad-115-rasteniya-kanabis-sa-izzeti-pri-proverka-v-mestnostta-kravarnika-kray-selo-sugarevo.html", "text": "115 растения канабис са иззети при проверка в местността Краварника край село Сугарево. Това съобщиха от  ОДМВР - Благоевград . Проверката е извършена вчера като част от акция на ОДМВР - Благоевград по линия на противодействие на производството, съхранението и разпространението на наркотични вещества. В местността Краварника, землище на село Сугарево, община Сандански, от полицейски служители на РУ-Сандански, са намерени около 115 тревисти растения, които след направен полеви тест са реагирали на канабис с общо тегло около 388 килограма.", "date": "2018.09.13", "title": "Благоевград: 115 растения канабис са иззети при проверка в местността Краварника край село Сугарево"}
{"url": "http://www.focus-news.net/news/2018/09/13/2566490/dimitar-danchev-v-belitsa-viziya-za-balgariya-predstavya-razvitieto-na-stranata-sled-kraya-na-upravlenieto-na-borisov-koyto-predstoi.html", "text": "„Визия за България“ има за цел да представи общественото развитие след края на управлението на Борисов, който предстои. То е очевидно заради скандалите в коалицията, актуалната политическа обстановка, корупцията в страната и всички проблеми, които създава това управление“. Това заяви народният представител от ПГ на „БСП за България“ Димитър Данчев по време на среща с граждани в Белица, съобщиха от пресцентъра на  НС на БСП . Заедно с народните представители от левицата - Николай Иванов, Николай Пенев и Валентина Найденова представиха проекта „Визия за България“. Народните представители акцентираха върху сферите икономика и финанси, образование и здравеопазване. „Проблемът в Белица е спешната здравна помощ. Най-близкият здравен център, който ни обслужва, е в Якоруда или в Разлог, което на 30 км. Тук няма здравна помощ“, коментираха присъстващите. Народните представители заявиха, че болниците не трябва да бъдат търговски дружества и здравеопазването трябва да бъде достъпно за всички. Те обсъдиха с присъсващите и проблемите в системата на НЗОК, бюджетирането на здравните услуги, цените на лекарствата, национална здравна карта. \r\nПо време на срещата хората поставиха въпроси за безработицата и какви са възможностите за развитие в общината - има ли програми и предложения за развитие на малките и високопланинските общини, каквато е Белица. Като приротитет бяха посочени и развитието на туризма в региона, екологията и опазването на горския фонд. „На инфраструктурата и пътищата в общината също трябва да се обърне сериозно внимание. Управляващите дават милиони за асфалт, но тук не го виждаме“, коментираха хората. Сред основните теми, поставени на срещата, бяха и външната политика, както и спирането на вечните концесиите.   \r\nНародните представители от „БСП за България“ запознаха присъстващите с актуалната политическа обстановка, както и с решението на левицата да излезе от парламента и да започне срещи за разясняване на \"Визия за България\". „Не виждаме смисъл от смяната на един или друг министър, защото това няма да промени работата им. Те работят в една объркана система, която няма бъдеще. Затова поискахме и предсрочни парламентарни избори“, обясни Димитър Данчев.", "date": "2018.09.13", "title": "Димитър Данчев в Белица: „Визия за България“ представя развитието на страната след края на управлението на Борисов, който предстои"}
{"url": "http://www.focus-news.net/news/2018/09/13/2566499/smolyan-politsiyata-razsledva-krazhba-na-pari-ot-kasa-za-dareniya-v-hram-sveti-georgi-v-zlatograd.html", "text": "Полицията разследва кражба на пари от каса за дарения в храм „Свети Георги“ в Златоград. Това съобщиха от  ОДМВР - Смолян . Сигналът за кражбата е подаден на 12 септември 2018 г. в РУ - Златоград от 63-годишен мъж от Златоград. Съобщено е за това, че за времето от 5 септември до 12 септември от църквата „Свети Георги“ в Златоград, от дървена каса за дарения е извършена кражба на неустановена сума пари. Касата е отключена с подбран или подправен ключ. Местопроизшествието е посетено от дежурна оперативна група при РУ - Златоград. По случая е образувано досъдебно производство.", "date": "2018.09.13", "title": "Смолян: Полицията разследва кражба на пари от каса за дарения в храм „Свети Георги“ в Златоград"}
{"url": "http://www.focus-news.net/news/2018/09/13/2566497/kmetat-na-svishtov-gencho-genchev-obshtinata-ofitsialno-pridobi-sobstvenostta-na-bivshite-kazarmi-v-grada.html", "text": "Община Свищов официално придоби собствеността на бившите казарми в града. Процесът приключи преди броени дни, след дългогодишни усилия за реализацията на идеята, положени както от настоящето, така и от бившeто общинско ръководство. Това заяви за  Радио „Фокус“ – Велико Търново  кметът на Свищов Генчо Генчев. Той припомни, че имотите пустееха от близо 20 години. Вече официално, след оглед на комисия съставена от служители на Министерство на отбраната, представители на Областна администрация и Община Свищов, теренът от 320 декара е официално предаден на Общината за стопанисване и управление.  \r\n„Оттук нататък ни предстои изключително много работа по отношение развитието на тази зона на бившите казарми. Някои изпитват притеснения, че те са дадени като държавна помощ по чл.54 от Закона за държавната собственост, но това не бива да ни притеснява. В Закона се дава възможност за реализиране на инвеститорски интерес на инвеститор, получил сертификат за инвестиция от клас А, клас Б или за приоритетен инвестиционен проект. Предстоят ни много срещи и разговори, както и изработване на подробен устройствен план за развитието на терените. Предстои и определяне на общодостъпните зони, тъй като Община Свищов ще запази 20-30% собственост върху терена“, коментира още кметът Генчев. Той подчерта, че част от собствеността на администрацията ще е върху бреговата ивица. Това, по думите му, ще даде много допълнителни възможности за реализация на инвестиции. \r\nЛуиза ТРАНЧЕВА", "date": "2018.09.13", "title": "Кметът на Свищов Генчо Генчев: Общината официално придоби собствеността на бившите казарми в града"}
{"url": "http://www.focus-news.net/news/2018/09/13/2566498/dobrich-rayonniyat-sad-e-uvazhil-iskaneto-za-nastanyavane-v-bolnichno-zavedenie-na-obvinyaemiya-za-porugavane-na-pametnitsite-v-grobishtniya-park.html", "text": "Районният съд е уважил искането за настаняване в болнично заведение на обвиняемия за поругаване на паметниците в гробищния парк на Добрич. Това съобщиха от пресцентъра на  Апелативна прокуратура - Варна . 32-годишният Изет О., който е бил привлечен като обвиняем по досъдебно производство на Районната прокуратура в Добрич за повреждането на множество надгробни паметници в гробищния парк в града, вече е настанен за лечение в болнично заведение. Това е станало по искане на Районната прокуратура в Добрич, което е било уважено от състав на Добричкия районен съд.  \r\nМладият мъж е обвиняем за престъпление по член 164, ал. 2 от НК. На 6 септември тази година в гробищния парк на Добрич той повредил 40 паметника на покойници мюсюлмани. След установяването му като извършител се разбира, че същият страда от психиатрично заболяване. Районната прокуратура в Добрич внесе искане за настаняване на Изет в болнично заведение по реда на член 70, ал. 1 от НПК за срок до 30 дни.  \r\nОпределението на Добричкия районен съд подлежи на обжалване в 7-дневен срок пред Окръжния съд в града.", "date": "2018.09.13", "title": "Добрич: Районният съд е уважил искането за настаняване в болнично заведение на обвиняемия за поругаване на паметниците в гробищния парк"}
{"url": "http://www.focus-news.net/news/2018/09/13/2566494/smolyan-preskonferentsiya-vav-vrazka-s-napredaka-po-avariynoto-ukrepvane-na-srutishteto-po-patya-smolyan-madan-v-rayona-na-selo-tikale-shte-se-provede-v-grada.html", "text": "Пресконференция във връзка с напредъка по аварийното укрепване на срутището в района на село Тикале, което затвори главния път Смолян-Мадан, ще се проведе от 13.30 часа днес в зала 201 на Областна администрация Смолян, съобщиха от пресцентъра на  институцията .", "date": "2018.09.13", "title": "Смолян: Пресконференция във връзка с напредъка по аварийното укрепване на срутището по пътя Смолян-Мадан, в района на село Тикале, ще се проведе в града"}
{"url": "http://www.focus-news.net/news/2018/09/13/2566501/blagoevgrad-nad-600-grama-kanabis-sa-izzeti-pri-proverka-na-chasten-imot-v-petrich.html", "text": "Над 600 грама канабис са иззети при проверка на частен имот в Петрич. Това съобщиха от  ОДМВР - Благоевград . Проверката е извършена вчера като част от акция на ОДМВР - Благоевград по линия на противодействие на производството, съхранението и разпространението на наркотични вещества. В тухлена постройка, прилежаща към имота в Петрич, обитавана от 27-годишен с инициали М.М. от град Петрич, от полицейски служители на РУ - Петрич е намерена и иззета около 0.610 кг суха зелена маса, която е реагирала положително на канабис. М.М. е задържан със заповед за задържане до 24 часа.", "date": "2018.09.13", "title": "Благоевград: Над 600 грама канабис са иззети при проверка на частен имот в Петрич"}
{"url": "http://www.focus-news.net/news/2018/09/13/2566491/tsvetan-tsvetanov-gerb-nyamam-za-kakvo-da-se-sramuvam-ot-perioda-v-koyto-byah-ministar-na-vatreshnite-raboti.html", "text": "Нямам за какво да се срамувам от периода, в който бях министър на вътрешните работи. Toва каза председателят на ПГ на ГЕРБ Цветан Цветанов от трибуната на Народното събрание, предаде репортер на  Агенция „Фокус“ . \r\n„Г-н Кутев, спомням си периода, в който бях министър на вътрешните работи и мога да ви кажа, че няма нещо, за което да се срамувам. Защото в периода, в който вие управлявахте, имаше 18 отвличания и нямахте никакъв резултат за противодействие и ограничаване страданията на тези жертви. Нека да ви припомня за поръчковите убийства и „Килърите“, убийството, което беше извършено 2 месеца преди изборите през 2009 г. на Румен Рачев, защо не бяха разкрити, господа? Защото нямате компетентност и нямате политическа воля. Само да ви кажа, че престъплението е разкрито и виновните изживяват доживотни присъди без право на замяна – най-тежката присъда, която е давана по време на Прехода“, каза още Цветанов. Той посочи, че тогава обществеността  е вярвала на правоохранителната система. „Тя получаваше доверието и от ЕК, защото имахме политическа воля да се борим с престъпността“, коментира Цветанов. \r\nЦветилена СИМЕОНОВА", "date": "2018.09.13", "title": "Цветан Цветанов, ГЕРБ: Нямам за какво да се срамувам от периода, в който бях министър на вътрешните работи"}
{"url": "http://www.focus-news.net/news/2018/09/13/2566504/nsi-potrebitelskite-tseni-za-avgust-2018-g-otbelyazvat-mesechnata-inflatsiya-ot-01-spryamo-yuli-2018-g.html", "text": "Индексът на потребителските цени за август 2018 г. спрямо юли 2018 г. е 100.1%, т.е. месечната инфлация е 0.1%. Това сочи  статистика на Националния статистически институт (НСИ) . Инфлацията от началото на годината (август 2018 г. спрямо декември 2017 г.) е 1.8%, а годишната инфлация за август 2018 г. спрямо август 2017 г. е 3.5%. \r\nСредногодишната инфлация за периода септември 2017 - август 2018 г. спрямо периода                         септември 2016 - август 2017 г. е 2.6%. \r\nПрез август 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - цените остават на равнището от миналия месец; \r\n- алкохолни напитки и тютюневи изделия - увеличение с 0.1%; \r\n- облекло и обувки - намаление с 3.8%; \r\n- жилища, вода, електроенергия, газ и други горива - увеличение с 0.4%; \r\n- жилищно обзавеждане, домакински уреди и принадлежности и обичайно поддържане на дома - намаление с 0.2%; \r\n- здравеопазване - увеличение с 0.1%; \r\n- транспорт - увеличение с 0.6%; \r\n- съобщения - увеличение с 0.3%; \r\n- развлечения и култура - увеличение с 0.5%; \r\n- образование - цените остават на равнището от миналия месец; \r\n- ресторанти и хотели - увеличение с 0.4%; \r\n- разнообразни стоки и услуги - увеличение с 0.6%. \r\nПрез август 2018 г. са се увеличили цените на следните хранителни продукти: брашно - с 0.6%, бял хляб - с 1.9%, хляб „Добруджа“ - с 1.5%, типов и ръжен хляб - с 0.7%, месо от едър рогат добитък - с 0.5%, свинско месо - с 0.8%, месо от домашни птици - с 0.1%, трайни колбаси - с 0.1%, мляно месо (кайма) - с 0.9%, пълномаслено и нискомаслено прясно мляко - съответно с 1.8 и 1.2%, кисели млека - с 0.2%, сирене - с 0.1%, маргарин - с 0.9%, дини и пъпеши - с 10.8%, цитрусови и южни плодове - с 6.6%, домати - с 3.2%, зеле - със 7.6%, пипер - със 7.3%, зрял лук - с 5.5%, сладолед - с 4.7%, минерална вода - с 1.1%, вина - с 0.3%, бира - с 0.2%, и други.  \r\nПрез август 2018 г. са се намалили цените на следните хранителни продукти: ориз - с 1.1%, макаронени изделия - с 1.3%, кашкавал - с 0.5%, малотрайни колбаси - с 0.3%, прясна и охладена риба - с 0.7%, яйца - с 2.7%, ябълки - с 11.7%, краставици - с 8.9%, други пресни зеленчуци (зелен фасул, тиквички и патладжани) - средно със 7.1%, леща - 0.2%, картофи - с 3.6%, захар - с 0.7%, оцет - с 1.5%, пресни зеленчукови подправки - с 1.3%, кафе - с 0.6%, газирани напитки - с 0.5%, ракии - с 0.7%, и други.  \r\nПрез август 2018 г. в групите на нехранителните стоки и услугите е регистрирано увеличение на цените при: цигари - с 0.2%, водоснабдяване - с 0.4%, събиране, отвеждане и третиране на отпадъчни води - с 4.9%, газообразни горива за битови нужди - с 0.3%, дърва за отопление - с 0.9%, хладилници - с 0.4%, перални и съдомиялни машини - с 0.6%, климатични инсталации - с 1.3%, прахосмукачки - с 0.7%, дизелово гориво - с 0.3%, автомобилен бензин А95H - с 0.3%, автомобилен бензин А98Н - с 0.7%, газ пропан-бутан за ЛТС - с 1.0%, метан за ЛТС - с 0.6%, моторни и смазочни масла - с 0.1%, международни полети - с 8.4%, пакетни далекосъобщителни услуги - с 0.5%, пакетни услуги за почивка и туристически пътувания - с 1.1%, услуги по краткосрочно настаняване - с 2.6%, автомобилни застраховки - с 20.5%, и други. \r\nПрез разглеждания месец в групите на нехранителните стоки и услугите е регистрирано намаление на цените при: облекло и обувки - съответно с 3.3 и 4.8%, въглища - с 0.3%, мебели - с 0.9%, готварски печки - с 0.9%, бойлери - с 0.2%, препарати за почистване на съдове - с 0.5%, прахове за пране - с 0.2%, велосипеди - с 0.2%, принадлежности за ЛТС - с 1.0%, цветарство - с 0.2%, козметични продукти - с 1.7%, кина и театри - с 0.5%, книги - с 1.7%, продукти за лична хигиена - с 0.6%, и други. \r\nПрез август 2018 г. цените на лекарствените продукти са се увеличили с 0.2%. Цените на стоматологичните услуги са се увеличили с 0.1%, а цените на лекарските услуги остават на равнището от предходния месец.   \r\nХармонизираният индекс на потребителските цени за август 2018 г. спрямо юли 2018 г. е 100.3%, т.е. месечната инфлация е 0.3%. Инфлацията от началото на годината (август 2018 г. спрямо декември 2017 г.) е 2.8%, а годишната инфлация за август 2018 г. спрямо август 2017 г. е 3.7%. \r\nСредногодишната инфлация за периода септември 2017 - август 2018 г. спрямо периода                                            септември 2016 - август 2017 г. е 2.1%. \r\nСпоред ХИПЦ през август 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - цените остават на равнището от миналия месец; \r\n- алкохолни напитки и тютюневи изделия - увеличение с 0.1%; \r\n- облекло и обувки - намаление с 3.3%; \r\n- жилища, вода, електроенергия, газ и други горива - увеличение с 0.4%; \r\n- жилищно обзавеждане, домакински уреди и принадлежности и обичайно поддържане на дома - намаление с 0.3%; \r\n- здравеопазване - увеличение с 0.1%; \r\n- транспорт - увеличение с 0.8%; \r\n- съобщения - увеличение с 0.3%; \r\n- развлечения и култура - увеличение с 0.3%; \r\n- образование - цените остават на равнището от миналия месец; \r\n- ресторанти и хотели - увеличение с 1.1%; \r\n- разнообразни стоки и услуги - увеличение с 2.5%. \r\nИндексът на цените за малката кошница за август 2018 г. спрямо юли 2018 г. е 99.9%, а от началото на годината (август 2018 г. спрямо декември 2017 г.) е 100.9%. \r\nПрез август 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - намаление с 0.2%; \r\n- нехранителни стоки - намаление с 0.1%; \r\n- услуги - увеличение с 0.2%.", "date": "2018.09.13", "title": "НСИ: Потребителските цени за август 2018 г. отбелязват месечната инфлация от 0.1% спрямо юли 2018 г."}
{"url": "http://www.focus-news.net/news/2018/09/13/2566506/chez-izvarshi-izvanredni-obhodi-na-saorazheniyata-ot-elektrorazpredelitelnata-mrezha-koito-se-namirat-v-blizost-do-uchilishta-i-detski-gradini.html", "text": "В навечерието на новата учебна година ЧЕЗ Разпределение България извърши извънредни обходи на съоръженията от електроразпределителната мрежа, които се намират в близост до училища и детски градини, разположени на обслужваната от дружеството територия в Западна България. Това съобщиха от пресцентъра на  ЧЕЗ . Проверката има за цел да потвърди, че съоръженията са в идеално техническо състояние, не представляват опасност за децата и няма да смущават учебния процес. Констатираните забележки се отстраняват незабавно. \r\n„Подобни проверки вече се превърнаха в традиция за нас. Целта ни е да се уверим, че съоръженията са в пълна техническа безопасност и че сме взели всички мерки, за да гарантираме безопасността им за нашите деца“, каза Васил Василев, директор на дирекция „Експлоатация и поддържане“, ЧЕЗ Разпределение. \r\nДружеството призовава при нередности по съоръженията сигнали да бъдат подавани на колцентъра на ЧЕЗ 0700 10 010 или на имейл klienti@cez-rp.bg, както и в центровете за обслужване на клиенти.", "date": "2018.09.13", "title": "ЧЕЗ извърши извънредни обходи на съоръженията от електроразпределителната мрежа, които се намират в близост до училища и детски градини"}
{"url": "http://www.focus-news.net/news/2018/09/13/2566496/reuters-polsha-shte-blokira-eventualni-sanktsii-sreshtu-ungariya.html", "text": "Полското правителство даде ясно да се разбере, че ще блокира всякакви опити за налагане на санкции на Унгария от Европейския съюз, който обвинява Унгария в „нарушаване на ключовите европейски ценности“, „нарушаване на върховенството на закона“, „отстъпление от демокрацията“ и много други, предава  Reuters . \r\n„Всяка страна има суверенно право да прави вътрешните реформи, които смята за правилни“, заявиха от Министерството на външните работи на Полша чрез съобщение в сряда. \r\n„Действията, насочени срещу страните-членки ще доведат само до задълбочаване на разделението в Съюза и още по-голямо намаляване на доверието на гражданите в европейските институции“. \r\nАмериканската агенция припомня, че в сряда Европейският парламент гласува да се възбуди санкционна процедура срещу Будапеща за несъобразяване с „демократическите норми“, „гражданските права“ и за „корупция“. \r\n„Ройтерс“ отбелязва още, че унгарския премиер е водач на опозицията срещу германския канцлер Ангела Меркел и другите, които желаят да вкарат още мюсюлманско население в Европа. \r\nПревод и редакция:", "date": "2018.09.13", "title": "Reuters: Полша ще блокира евентуални санкции срещу Унгария"}
{"url": "http://www.focus-news.net/news/2018/09/13/2566500/volen-siderov-obedineni-patrioti-nadyavam-se-che-prezidentat-ne-iska-da-predizvika-pravitelstvena-kriza-kato-bavi-ukaza-za-osvobozhdavaneto-na-mladen-marinov.html", "text": "Надявам се, че президентът не иска да предизвика правителствена криза като бави указа за освобождаването на Младен Маринов. Това каза пред журналисти в парламента председателят на ПГ на „Обединени патриоти“ Волен Сидеров по повод отлагането на гласуването на министерските оставки, защото няма внесен президентски указ за освобождаването на Младен Маринов от поста гл. секретар на МВР, предаде репортер на  Агенция „Фокус“ . „По този начин да блокира желанието на парламентарното мнозинство да избере нови министри, това не би бил държавнически ход“, заяви той. „Подписването на указа е необходимо, за да бъде предложен Младен Маринов за министър. Президентът би трябвало да излезе и да обясни какви са причините да не го подпише“, посочи Волен Сидеров. Попитан допуска ли умисъл в това, че президентът не подписва указа той коментира: „Със сигурност има умисъл, въпросът е какъв. Разбрах, че пътува, но това не би трябвало да му попречи. Не знам дали има други по-дълбочинни причини“. „Другата седмица най-вероятно ще гласуваме министрите“, уточни Сидеров. „Президентът е забавил подписа, дали е заради пътуването му до Рига, вероятно то е много важно - ще стане ясно“, обясни председателят на ПГ на „Обединени патриоти“. „Не вярвам този ход да доведе до правителствена криза и предсрочни избори. Самият президент каза, че не вижда условия за такова развитие на нещата. Смятам, че не цели това“, каза още той. \r\nБиляна ИВАНОВА", "date": "2018.09.13", "title": "Волен Сидеров, „Обединени патриоти“: Надявам се, че президентът не иска да предизвика правителствена криза като бави указа за освобождаването на Младен Маринов"}
{"url": "http://www.focus-news.net/news/2018/09/13/2566509/blagoevgrad-80-kilograma-tyutyun-bez-banderol-sa-izzeti-pri-proverka-na-lek-avtomobil-v-grad-simitli.html", "text": "80 килограма тютюн без бандерол са иззети при проверка на лек автомобил в град Симитли. Това съобщиха от  ОДМВР - Благоевград . Около 14.10 часа на 12 септември на ул. „Предел“ в град Симитли е извършена проверка на лек автомобил „Рено Кабрио“, управляван от 21-годишен с инициали Л.Х. от град Гоце Делчев. В хода на проверката са намерени и иззети около 80 килограма нарязан тютюн без наличен задължителен бандеролен знак. Л.Х. е задържан със заповед за задържане до 24 часа. Образувано е досъдебно производство.", "date": "2018.09.13", "title": "Благоевград: 80 килограма тютюн без бандерол са иззети при проверка на лек автомобил в град Симитли"}
{"url": "http://www.focus-news.net/news/2018/09/13/2566505/kathimerini-gartsiya-gratskoto-pravitelstvo-e-sigurno-che-shte-prokara-dogovora-za-imeto-s-makedoniya-prez-parlamenta.html", "text": "Говорителят на гръцкото правителство Димитрис Цанакопулос е убеден, че договора за името с Македония ще бъде одобрен от депутатите, когато бъде подложен на гласуване в парламента, пише  електронното издание на вестник Kathimerini . \r\nВ изказване пред радио Real FM, Цанакопулос заяви, че има „сигурно мнозинство“ в народното събрание, което ще осигури ратификацията на споразумението. \r\nДумите на говорителя на управляващата гръцка коалиция са изказани във връзка със спекулациите за възможни предсрочни избори през май, предизвикани от председателя на младшия коалиционен партньор – „Независимите гърци“ (АНЕЛ) Панос Каменос, който заяви, че неговата партия няма да подкрепи договора със Скопие, ако той стигне до парламента. \r\nПревод и редакция:", "date": "2018.09.13", "title": "Kathimerini (Гърция): Гръцкото правителство е „сигурно“, че ще прокара договора за името с Македония през парламента"}
{"url": "http://www.focus-news.net/news/2018/09/13/2566503/volen-siderov-obedineni-patrioti-prezidentskoto-veto-kato-che-li-e-igra-napuk-nyama-dobri-motivi.html", "text": "Мотивите на ветото са слаби, за съжаление. Така че и при доброто желание да отстъпим - няма добри мотиви. Това каза пред журналисти в парламента председателят на ПГ на „Обединени патриоти“ Волен Сидеров за президентския указ върху АПК, предаде репортер на  Агенция „Фокус“ . „По принцип не трябва да има битка между институциите. С колегите от ГЕРБ бяхме готови да дадем път на ветото върху АПК. Да покажем, че тук няма битка между парламентарно мнозинство и президент“, заяви той. „Ветото като че ли е игра напук, не ми се ще да мисля, че е така. Ходовете на един президент трябва да бъдат много добре премислени“, каза още Волен Сидеров. \r\nБиляна ИВАНОВА", "date": "2018.09.13", "title": "Волен Сидеров, „Обединени патриоти“: Президентското вето като че ли е игра напук, няма добри мотиви"}
{"url": "http://www.focus-news.net/news/2018/09/13/2566510/pazardzhik-nyakolko-hilyadi-bali-sas-slama-i-lyutserna-sa-unishtozheni-ot-pozhar-na-teritoriyata-na-bivsheto-dzs.html", "text": "Пожар е горял в покрайнините на Пазарджик, на територията на бившето ДЗС. Това съобщи за  Радио „Фокус“-Пазарджик  говорителят на Областна-Пазарджик дирекция на МВР Мирослав Стоянов. Сигнал за лумналия огън е получен вчера около 17.00 ч. Към мястото незабавно са насочени три противопожарни автомобила и екипи от огнеборци. Пристигайки те установили, че гори сеновал и намиращи се в близост до нестопански постройки. След няколкочасово гасене пожарникарите са изгасили пламъците. Огънят е унищожил няколко хиляди бали със слама и люцерна, покривна конструкция, 5 свине и 2 коня. Спасен е друг намиращ се в близост сеновал и прилежащи постройки към него. На мястото е била и дежурна група от РУ-Пазарджик, която е извършила оглед и ще проведе разследване за евентуалните причини, довели до инцидента, както и точните щети, нанесени от него.", "date": "2018.09.13", "title": "Пазарджик: Няколко хиляди бали със слама и люцерна са унищожени от пожар на територията на бившето ДЗС"}
{"url": "http://www.focus-news.net/news/2018/09/13/2566502/filip-popov-bsp-borim-se-za-po-lesen-dostap-do-pravosadie-za-obiknoveniya-grazhdanin.html", "text": "Ние се борим за по-лесен достъп до правосъдие за обикновения гражданин. Това заяви секретарят на ПГ на „БСП за България” Филип Попов от парламентарната трибуна, съобщиха от пресцентъра на  НС на БСП . Той припомни, че става въпрос за 19 закона, които касаят социалното осигуряване, обикновените граждани, юридическите лица. „Не може да се поставя равенство между административно съдопроизводство и гражданското и въвеждането на пропорционални такси за тях”, заяви той. „Целите на административното производство са различни от тези на гражданското”, допълни Попов. „Би следвало от трибуната на НС да защитим основните принципи в една правова и демократична държава по отношение на достъп до правосъдие, по отношение на върховенство на закона”, заяви Филип Попов. Той припомни, че тези принципи са „очевидно и ясно нарушени” с текстовете, върху които президентът налага вето. „Всички текстове са предложени от управляващото мнозинство, което се опитва да узурпира цялата власт”, заключи Филип Попов.", "date": "2018.09.13", "title": "Филип Попов, БСП: Борим се за по-лесен достъп до правосъдие за обикновения гражданин"}
{"url": "http://www.focus-news.net/news/2018/09/13/2566515/aktsenti-v-predavaneto-dobrich-blyan-vihren-ponesen-nad-step-ekovita-po-radio-fokus.html", "text": "В това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич ще отделим специално място на историята. Повече от година Общината работи по реализирането на идеята за обявяване на Добрич за „Град на българската бойна слава“. Звание достойно, което ще отреди заслужено място на добруджанци в българската летопис заради техния родолюбив дух, смело сърце и всеотдайност. Днес ще чуем позицията на подполковник д-р Мануш Христов, преподавател по военна история във Военновъздушното училище в Долна Митрополия. В календара ни месец септември е изпълнен с дати, които българинът чества с особена почит. 7 септември обаче заема по-специално място в исторически план за всеки добруджанец. Защо, ще ни разкаже уредникът от Музея за нова и най-нова история в Добрич Живко Марков. Той ще ни припомни за Крайовската спогодба, договор, от който зависи съдбата на Добруджа, подписан в румънския град Крайова през 1940 година между Царство България и Кралство Румъния. Ще продължим традицията да разказваме какво се случва сега и как Добрич на практика гради своя съвременен облик на град, който непрекъснато се развива, предлагайки добри условия на живот. Тези и още теми слушайте в предаването „Добрич – Блян вихрен, понесен над степ ековита…“ от 14:00 до 15:00 часа с водещ Жулиета Николова.", "date": "2018.09.13", "title": "Акценти в предаването „Добрич – Блян вихрен, понесен над степ ековита…“ по Радио „Фокус“"}
{"url": "http://www.focus-news.net/news/2018/09/13/2566511/bsp-shte-vnese-zhalba-v-konstitutsionniya-sad-sreshtu-poslednite-promeni-v-apk.html", "text": "Ако днес приемете отново АПК, в името на Конституцията, правовата държава и защитата на правата на гражданите, от БСП сме подготвили и подписали жалба до Конституционния съд. В деня, в който АПК бъде обнародван, я внасяме. Това каза лидерът на БСП Корнелия Нинова в дебатите по ветото на президента върху АПК, предаде репортер на  Агенция „Фокус“ . „Нарушен е основно принципът за разделениe на властите. Това е сериозен удар по правовата държава и сериозно посегателство върху държавността и основите ѝ заложени в Конституцията“, заяви лидерът на БСП. „Вие залагате защитата на властимащите от правата на гражданите. С тези норми, независимо кой управлява, изправяте държава срещу народ“, обяви Корнелия Нинова. \r\nБиляна ИВАНОВА", "date": "2018.09.13", "title": "БСП ще внесе жалба в Конституционния съд срещу последните промени в АПК"}
{"url": "http://www.focus-news.net/news/2018/09/13/2566517/burgas-postavyat-konteyneri-za-retsiklirane-na-stari-drehi-i-obuvki-v-grada.html", "text": "В Бургас поставят контейнери за рециклиране на стари дрехи и обувки. Това съобщиха от пресцентъра на  Община Бургас . От 15 септември съвместно с „Евротекс“ ЕООД, стартира проект „TexCycle“ за събиране и оползотворяване на ненужни дрехи и други текстилни материали, с фокус върху повторната употреба. Тази мини система се внедрява като част от по-голямата за сметосъбиране и сметоизвозване, за да осигури на гражданите възможност да покажат своята екологична отговорност и да се освободят напълно безвъзмездно от своите ненужни дрехи в синхрон с добрите европейски практики. Досегашната практика е те да се изхвърлят в контейнерите за общия боклук или да се оставят в непосредствена близост до тях. Поради тази причина, за съжаление, разхвърляни стари дрехи и обувки все още са честа гледка в нашия град. \r\nВ изпълнение на проекта в град Бургас са позиционирани 19  специализирани контейнера, които са разположени до мобилните центрове за разделно събиране. \r\nКонтейнерите са ясно обозначени с надпис „Дрехи и обувки“. В тях могат да се поставят дрехи, обувки, чанти, колани и домашен текстил. Върху контейнерите са написани инструкции за използването им и номер за връзка при необходимост от допълнителна информация. Те се обслужват напълно самостоятелно, като е препоръчително дрехите да са изпрани и да бъдат поставени в торби. \r\nЧаст от текстилните материали, събрани в контейнерите, ще се използват като памучни парцали за почистване в индустрията. Отпадъците, които не са годни за повторна употреба, ще се предават за рециклиране или друго оползотворяване в специализирани инсталации. Част от материите – предимно пуловери и други плетива – ще се рециклират като вторични прежди, от които се произвеждат нови текстилни изделия.", "date": "2018.09.13", "title": "Бургас: Поставят контейнери за рециклиране на стари дрехи и обувки в града"}
{"url": "http://www.focus-news.net/news/2018/09/13/2566516/ministarat-v-ostavka-valentin-radev-i-glavniyat-prokuror-sotir-tsatsarov-pristignaha-v-narodnoto-sabranie.html", "text": "Mинистърът в оставка Валентин Радев и главният прокурор Сотир Цацаров пристигнаха в Народното събрание, предаде репортер на  Агенция „Фокус“ . Двамата трябва да дадат информация дали има обвиняеми, които са напуснали страната. ГЕРБ призоваха за изслушването им заради случая с брата на депутата от БСП Георги Стоилов - Илия Стоилов, разследван за участие в организирана престъпна група. \r\nЦветилена СИМЕОНОВА", "date": "2018.09.13", "title": "Mинистърът в оставка Валентин Радев и главният прокурор Сотир Цацаров пристигнаха в Народното събрание"}
{"url": "http://www.focus-news.net/news/2018/09/13/2566519/kmetat-na-sofiya-yordanka-fandakova-kam-kaloyan-pargov-vie-otdavna-ste-zalozhnik-na-predizborna-kampaniya.html", "text": "Вие отдавна сте заложник на предизборна кампания. Това каза кметът на София Йорданка Фандъкова по време на днешното заседание на Столичния общински съвет, предаде репортер на  Агенция „Фокус“ .„Вие сте и специалист по ПР, в това сме ви признали, така че аз ви пожелавам успех в тези сфери. Действително предизборната кампания започва и всеки ще прецени какво поведение да има. Една ваша фраза много ме впечатли. Само вие сте способни да се похвалите с неуспехите, но това е ваше право. Специално искам да обърна внимание на доклада на Европейската сметна палата за качеството на въздуха и бих искала да призова г-н Паргов да цитира тази част, за която говори, защото такава част няма. Вие цитирахте част от прессъобщението“, заяви кметът на София в отговор на критиките на общинския съветник Калоян Паргов за състоянието на улиците и качеството на въздуха.   \r\n„Имаме пълната готовност да реализираме частта от новата ни програма, която засяга именно тази мярка – намаляване на емисиите от битово отопление. Да, в старата програма нямахме такъв текст за домакинствата, въпреки това работихме в сферата на транспорта, общинските сгради. В 22 училища и детски градини сменихме  отоплителните инсталации с такива на възобновяеми източници“, заяви още тя. \r\nЦветелин ДИМИТРОВ", "date": "2018.09.13", "title": "Кметът на София Йорданка Фандъкова към Калоян Паргов: Вие отдавна сте заложник на предизборна кампания"}
{"url": "http://www.focus-news.net/news/2018/09/13/2566513/radoslav-boyukliyski-patna-politsiya-kyustendil-izprateni-sa-signalni-pisma-do-kmetovete-na-vsichki-obshtini-za-opresnyavane-na-patnata-markirovka-okolo-uchilishtata.html", "text": "Изпратени са сигнални писма до кметовете на всички общини за опресняване на пътната маркировка около училищата. Това каза пред  Радио „Фокус” – Кюстендил  началника на сектор „Пътна полиция” към Областна дирекция на МВР – Кюстендил Радослав Боюклийски. „Предприети са мерки за обезпечаване нормалното откриване на учебната година. Изпратени са сигнални писма до кметовете на всички общини в областта за освежаване на маркировката пред входовете на училищата. Отремонтиране на осветление и предпазни огради”, каза Радослав Боюклийски. По думите му за първия учебен ден ще бъдат ангажирани всички налични сили. Пред всяко учебно заведение ще има служител на МВР.  \r\nОт 1 януари 2018 година до 31 август 2018 година са възникнали три пътни произшествия с участието на деца и младежи до 17-годишна възраст. Няма убити, но има четири ранени деца. \r\nВенцеслав ИЛЧЕВ", "date": "2018.09.13", "title": "Радослав Боюклийски, „Пътна полиция” - Кюстендил: Изпратени са сигнални писма до кметовете на всички общини за опресняване на пътната маркировка около училищата"}
{"url": "http://www.focus-news.net/news/2018/09/13/2566508/korneliya-ninova-bsp-ako-apk-bade-priet-resheniyata-za-pravata-na-grazhdanite-shte-se-vzemat-na-tamno.html", "text": "Какво ще се случи, ако АПК бъде приет - решенията за правата на гражданите ще се вземат „на тъмно“. Това каза лидерът на БСП Корнелия Нинова в дебатите по ветото на президента върху АПК, предаде репортер на  Агенция „Фокус“ . „Обществото няма да има достатъчно информация, както и журналистите. Това е нарушаване на принципа за достъп до информация“, обяви тя. „С тези предложения се обръща досегашният принцип на правовата държава, на конституционния ред. Заседанията, в които гражданите защитават правата си, сега ще бъдат закрити, по изключение открити. А не обратното, както беше досега“, обясни Корнелия Нинова. „Увеличава се размерът на таксите, когато гражданите искат да защитят свое право“, изтъкна тя. „Не става въпрос за партийни интереси, а за принципи на конституционния ред“, коментира лидерът на БСП. „Много от гражданите няма да могат да защитят и да търсят правата си. Увеличението на таксите вероятно няма да е посилно за тези, които искат да обжалват отказ за социални помощи“, каза още Нинова. \r\nБиляна ИВАНОВА", "date": "2018.09.13", "title": "Корнелия Нинова, БСП: Ако АПК бъде приет, решенията за правата на гражданите ще се вземат „на тъмно“"}
{"url": "http://www.focus-news.net/news/2018/09/13/2566520/rdpbzn-pazardzhik-vsichki-uchilishta-i-detski-gradini-v-oblastta-sa-preminali-prez-protivopozharen-kontrol.html", "text": "Във всички училища и детски градини на територията на област Пазарджик са извършени проверки от страна на Регионалнат дирекция \"Пожарна безопасност и защита на населението\" (РДПБЗН), каза за  Радио \"Фокус\"-Пазарджик  комисар Иван Панайотов, началника на РДПБЗН-Пазарджик. По думите му проверките са преминали на три етапа. \"Първата беше извършена непосредствено след края на учебна година. Втората беше преди около месец и половина във връзка с монтирането на шкафове по проект на Министерството на образованието и науката. Намесата ни беше необходима, за да може те да бъдат разположени на места, които не възпрепятстват изходи за евакуация. Третата се проведе на 5 и 6 септември, когато беше проведен и инструктаж с директорите на учебните и детски заведения\", уточни Панайотов. Той допълни, че във всички учебни заведения има налични евакуационни схеми, сложени на видни места. \r\nАлбена ЖИЛЕКОВА", "date": "2018.09.13", "title": "РДПБЗН-Пазарджик: Всички училища и детски градини в областта са преминали през противопожарен контрол"}
{"url": "http://www.focus-news.net/news/2018/09/13/2566523/smolyan-administrativniyat-sad-otmeni-naredba-na-obshtinski-savet-madan.html", "text": "С Решение № 333/12.09.2018 г. по адм. дело № 163/2018 г., Административен съд – Смолян, отмени по оспорване на П.З. като незаконосъобразна разпоредбата на чл. 49, т. 41 в частта: „годишна регистрация за читатели“ от Наредба  № 9 за определянето и администрирането на местните такси и цени на услуги на територията на община Мадан, приета с Решение № 231 по протокол № 18/26.10.2016 г.  на ОбС – Мадан, изм. с Решение № 267/21.12.2016 г. по Протокол № 22; изм. с Решение № 331/19.04.2017 г. по Протокол № 26; изм. с Решение №392/26.07.2017 г. по Протокол № 30; изм. с Решение № 409/30.08.2017 г. по Протокол №32; изм. с Решение № 466/24.01.2018 г. по Протокол № 38; изм. с Решение № 508/21.03.2018 г. по Протокол № 40 и изм. с Решение № 525/25.042018 г. по Протокол № 42 на ОбС-Мадан, като незаконосъобразна. Това съобщиха от пресцентъра на  Административен съд – Смолян . \r\nВ мотивите си съдът посочва, че Общински съвет – Мадан неправомерно, в противоречие с акт от по-висока степен, е определил такса годишна регистрация, като в оспорения текст на наредбата е предвидена годишна регистрация за читатели в размер на 1.0 лв. за лица до 14 г. възраст и пенсионери и 2,50 лв. за лица над 14 г. възраст. Предоставянето на библиотечния фонд за четене по смисъла на чл. 51, ал.1,т.1 ЗОБ  е основна библиотечна услуга и съгл. разпоредбата на чл. 51, ал.2 ЗОБ се предоставя безвъзмездно. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2018.09.13", "title": "Смолян: Административният съд отмени наредба на Общински съвет – Мадан"}
{"url": "http://www.focus-news.net/news/2018/09/13/2566512/parlamentat-preodolya-prezidentskoto-veto-varhu-apk.html", "text": "Парламентът преодоля ветото на президента Румен Радев върху последните промени в Административнопроцесуалния кодекс (АПК), предаде репортер на  Агенция „Фокус“ . „За“ повторното приемане на последните промени в закона гласуваха 146 депутати, 69 бяха „против“. Така парламентът преодоля деветото вето на президента Радев. Промените бяха подкрепени от парламентарните групи на ГЕРБ, „Обединени патриоти“, ДПС и „Воля“. „Против“ промените и „за“ ветото гласуваха само депутатите от БСП. На 11 септември парламентарната правна комисия също отхвърли президентското вето. \r\nДържавният глава върна закона в парламента на 31 август. В мотивите си той обърна внимание, че въведените такси в касационното производство ограничават възможностите за пълноценна защита на гражданите и юридическите лица срещу незаконосъобразни актове на администрацията. Румен Радев обяви, че драстичното увеличение на таксите не съответства на икономическата ситуация и доходите в България. От БСП внесоха сигнал в Конституционния съд заради увеличението на таксите. Държавният глава оспорва общо 16 разпоредби от закона.  \r\nВетото върху АПК е девето за президента, като до момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, както и върху Закона за банковата несъстоятелност.  \r\nБиляна ИВАНОВА", "date": "2018.09.13", "title": "Парламентът преодоля президентското вето върху АПК"}
{"url": "http://www.focus-news.net/news/2018/09/13/2566521/blagoevgrad-muzikalni-urotsi-i-rabotilnitsi-shte-se-provedat-v-grada-po-vreme-na-chetvartoto-izdanie-na-the-brava-balkan-fest.html", "text": "Музикални уроци и работилници ще се проведат в града по време на четвъртото издание на The Brava Balkan Fest. Това съобщиха от пресцентъра на  Община Благоевград . Тазгодишните дати на фестивала са 21 и 22 септември, а мястото е село Дъбрава. По време на рок фестивала сцената ще бъде музикално училище. Музикални работилници, уроци по китара и барабани ще радват малките гости на Дъбрава. Децата на Благоевград ще имат възможността да се срещнат с професионални учители директно на сцената, където Rockschool София и Мелина Крумова ще учат желаещите в първите им стъпки към музиката. Уроците са напълно безплатни и ще се провеждат в часовете от 10.00 часа до 15.00 часа и в двата фестивални дни.  \r\nThe Brava Balkan Fest, както всяка година, така и тази ще даде възможност за изява на млади таланти. Две рок банди ще се качат на сцената, за да поставят началото на концертите по време на самия фестивал. \r\nОрганизаторите са се погрижили и за любителите на спорта, които ще имат възможност да разпуснат с планинско колоездене и конна езда.", "date": "2018.09.13", "title": "Благоевград: Музикални уроци и работилници ще се проведат в града по време на четвъртото издание на The Brava Balkan Fest"}
{"url": "http://www.focus-news.net/news/2018/09/13/2566507/blagoevgrad-den-na-otvorenite-vrati-se-provezhda-v-protivopozharnite-sluzhbi-v-oblastniya-grad-v-gotse-delchev-sandanski-petrich-i-bansko.html", "text": "Ден на отворените врати с възможност за представяне на демонстрации на оперативни дейности и разясняване на мерки за пожарната безопасност и защита при бедствия се провеждат в противопожарните служби в Благоевград, Гоце Делчев, Сандански, Петрич и Банско. Инициативата е част от събитията по повод Седмицата на пожарната безопасност. Това съобщиха за  Радио „Фокус“-Пирин  от Регионална дирекция „Пожарна безопасност и защита на населението“-Благоевград. За днешния ден е предвидено и поднасяне на венци и отдаване почит към служителите, загинали при изпълнение на служебния си дълг, пред паметника на загиналия при изпълнение на служебния си дълг пожарникар Иван Юсев в град Гоце Делчев. Ще се проведат и демонстрационни пожаротактически занятия с проиграване на плановете за евакуация в  Целодневна детска градина „1-ви юни” – Благоевград. „Фокус“ припомня: \r\nСъбитията в рамките на Седмицата на пожарната безопасност започнаха в началото на тази седмица и ще продължат до 16 септември. Те са пряко насочени към повишаване културата и информираността на населението в областта на пожарната безопасност и защитата на населението, издигане престижа на професията и доверието на хората и популяризиране на всички дейности, осъществявани от Главна дирекция „Пожарна безопасност и защита на населението“ към МВР. Във всички териториални звена на РДПБЗН – Благоевград се провежда временни приемни за граждани с открити телефони и дни на отворените врати. Предвидени са и демонстрации на професионалните способности на пожарникарите и спасителите за адекватна реакция при справянето с последиците от пожари, природни и предизвикани от човека бедствия. В районните служби в Гоце Делчев, Сандански и Петрич се провеждат срещи с детски групи от учебни и детски заведения с цел популяризиране на професията на пожарникаря. \r\nЛивия НИНОВА", "date": "2018.09.13", "title": "Благоевград: Ден на отворените врати се провежда в противопожарните служби в областния град, в Гоце Делчев, Сандански, Петрич и Банско"}
{"url": "http://www.focus-news.net/news/2018/09/13/2566514/kaloyan-pargov-bsp-sofiya-vse-oshte-ima-ulitsi-v-sofiya-na-koito-horata-chakat-da-im-smenim-asfalta-ot-vremeto-na-sotsializma.html", "text": "Все още има улици в София, на които хората чакат да им сменим асфалта от времето на социализма. Това каза общинският съветник и председател на БСП - София Калоян Паргов по време на 59-ото заседание на СОС, предаде репортер на  Агенция „Фокус“ . „Паркирането е ключов проблем, трафикът също е ключов проблем, особено на фона на тези ремонти. Качеството на живот е основният измерител за нашия успех и нашата работа“, заяви още Паргов.  \r\n„Най-големият проблем през 2018 година е чистотата на въздуха. Миенето на улиците – един конкретен проблем, е ключов и към чистотата на въздуха. Миналата година, когато подготвяхме новата стратегия за чистотата на въздуха, едно от ключовите ни предложенията ни беше екологичния транспорт, както и мерките, свързани със замърсяването от битовите потребители – нещо, което похвално, тръгнахте с пилотен проект за 30 къщи в „Нови Искър“. Спорът за RDF-a дали да бъде в центъра или на мястото, където е настоящото място за преработка на битови отпадъци ще продължи и тази година. Нищо не е приключило, когато хората имат друго виждане. Ние сме избрани от тях и ги слушаме“, допълни той.", "date": "2018.09.13", "title": "Калоян Паргов, БСП - София: Все още има улици в София, на които хората чакат да им сменим асфалта от времето на социализма"}
{"url": "http://www.focus-news.net/news/2018/09/13/2566525/blagoevgrad-nezakonna-lovna-pushka-i-boepripasi-sa-izzeti-pri-proverka-na-chasten-imot-v-selo-sugarevo.html", "text": "Незаконна ловна пушка и боеприпаси са иззети при проверка на частен имот в село Сугарево. Това съобщиха от  ОДМВР - Благоевград . На 12 септември 2018 г., от полицейски служители на РУ - Сандански, е извършена проверка на къща и прилежаща към нея пристройка в село Сугарево, община Сандански, при която са намерени и иззети ловна пушка и около 34 броя боеприпаси, за които не са представени необходимите документи за притежание и съхранение.  По случая е образувано досъдебно производство.", "date": "2018.09.13", "title": "Благоевград: Незаконна ловна пушка и боеприпаси са иззети при проверка на частен имот в село Сугарево"}
{"url": "http://www.focus-news.net/news/2018/09/13/2566518/nsi-prez-yuli-2018-g-v-stranata-sa-funktsionirali-3-206-mesta-za-nastanyavane-s-nad-10-legla.html", "text": "През юли 2018 г. в страната са функционирали 3 206 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи  статистика на Националния статистически институт (НСИ) . Броят на стаите в тях е 136.4 хил., а на леглата - 312.8 хиляди. В сравнение с юли 2017 г. общият брой на местата за настаняване, функционирали през периода, се увеличава с 3.0%, а леглата в тях намаляват с 2.5%. \r\nОбщият брой на нощувките във всички места за настаняване, регистрирани през юли 2018 г., е 5 945.3 хил., или с 1.1% по-малко в сравнение със същия месец на предходната година, като най-голямо намаление на нощувките (с 5.4%) се наблюдава в местата за настаняване с 1 и 2 звезди.  \r\nПрез юли 2018 г. в хотелите с 4 и 5 звезди са реализирани 62.2% от общия брой нощувки на чужди граждани и 24.3% - на българи. В местата за настаняване с 3 звезди са осъществени 27.4% от нощувките на чужди граждани и 26.4% - на българи, докато в останалите места за настаняване (с 1 и 2 звезди) те са съответно 10.4 и 49.3%. \r\nБроят на пренощувалите лица в местата за настаняване през юли 2018 г. се увеличава с 1.1% в сравнение със същия месец на 2017 г. и достига 1 233.3 хил., като е регистрирано увеличение с 4.0% при чужденците и намаление с 3.7% при българите. Българските граждани, нощували в местата за настаняване през юли 2018 г., са 439.9 хил. и са реализирали средно по 3.3 нощувки. Чуждите граждани са 793.4 хил., като 63.5% от тях са нощували в хотели с 4 и 5 звезди и са реализирали средно по 5.7 нощувки.  \r\nОбщата заетост на леглата в местата за настаняване през юли 2018 г. е 61.8%, като намалява с 1.0 процентен пункт в сравнение с юли 2017 година. Най-висока е заетостта на леглата в хотелите с 4 и 5 звезди - 75.8%, следват местата за настаняване с 3 звезди - 61.9%, и с 1 и 2 звезди - 41.3%.  \r\nПриходите от нощувки през юли 2018 г. достигат 336.1 млн. лв., или с 6.0% повече в сравнение с юли 2017 година. Регистрирано е увеличение на приходите както от чужди граждани - с 6.5%, така и от български граждани - с 3.9%.", "date": "2018.09.13", "title": "НСИ:  През юли 2018 г. в страната са функционирали 3 206 места за настаняване с над 10 легла"}
{"url": "http://www.focus-news.net/news/2018/09/13/2566524/ministarat-v-ostavka-valentin-radev-na-6-septemvri-iliya-stoilov-e-napusnal-balgariya-ne-e-obyaven-za-izdirvane-i-nyama-nalagane-za-ogranicheniya-za-napuskane-na-stranata.html", "text": "Илия Стоилов няма забрана за напускане на страната. Това каза министърът на вътрешните работи в оставка Валентин Радев от трибуната на Народното събрание, предаде репортер на  Агенция „Фокус“ . \r\n„На 10.11.2016 г. в ГДБОП е постъпил сигнал, че лицето Илия Стоилов е ръководител на организирана престъпна група за изнудване, рекет, побой. Установени са лица, които сплашват, изнудват и рекетират лица по поръчка на Стоилов. Спрямо членовете на групата и лидера ѝ са предприети съответните мерки. Образувано е досъдебно производство по повод организирана престъпна група на територията на Русе. В хода на работа са установени лица, потърпевши от групата, които са разпитани като свидетели“, обясни Радев. \r\nПо думите му при извършените процесуално-следствени действия са претърсени 15 адреса и са направени 6 обиска на лица. „Има 8 задържани лица. На 29 август 2018 г. е Илия Стоилов е с отменена мярка „задържане под стража“ в подписка и е освободен. На 6 септември Стоилов е напуснал територията на България, не е обявен за издирване и няма налагане за ограничения за напускане на страната“, обясни Радев. \r\nЦветилена СИМЕОНОВА", "date": "2018.09.13", "title": "Министърът в оставка Валентин Радев: На 6 септември Илия Стоилов е напуснал България, не е обявен за издирване и няма налагане за ограничения за напускане на страната"}
{"url": "http://www.focus-news.net/news/2018/09/13/2566530/yambol-golyamo-kolichestvo-kanabis-e-otkrito-pri-spetsializirana-aktsiya-na-teritoriyata-na-oblastta.html", "text": "Голямо количество канабис е открито при специализирана акция на територията на областта. Това съобщиха от пресцентъра на  МВР . В операцията, проведена на територията на Ямболска област, са участвали криминалисти на ОДМВР-Ямбол и колегите им от РУ - Тунджа и РУ - Стралджа. Действията са осъществени под наблюдението на прокуратурата. В рамките на проведените издирвателни и процесуално-следствени действия полицаите установени пет имота на площ 96 декара, разположени извън границите на четири населени места в областта. Установено е, че във вътрешността им били засети и отглеждани растения от вида на конопа, достигащи височина до 2.60 м.  \r\nПо случаите са образувани пет досъдебни производства за престъпления по чл.354в, ал.1 от НК, работата по случая продължава.", "date": "2018.09.13", "title": "Ямбол: Голямо количество канабис е открито при специализирана акция на територията на областта"}
{"url": "http://www.focus-news.net/news/2018/09/13/2566527/silviya-hristova-sos-ima-zapoved-za-spirane-na-stroezha-pred-blok-412-v-kv-ovcha-kupel-kadeto-predi-dni-propadna-kola-v-izkop.html", "text": "Има заповед за спиране на строежа пред блок 412 в кв. „Овча Купел“, където преди дни пропадна кола в изкоп. Това каза председателят на постоянната Комисия по устройство на територията, архитектура, достъпна среда и жилищна политика към Столичния общински съвет Силвия Христова пред журналисти по време на днешното заседание на СОС, предаде репортер на  Агенция „Фокус“ . „Проведохме среща с граждани на кв. „Овча Купел“, които бяха пред сградата на Столична община. Исках да си определим една работна среща, в която да разгледаме конкретните им искания. Срещата насрочихме за 28 септември при главния архитект. Има заповед за комисия, която да провери причините за аварията. Има заповед на кмета на Столична община за обследване на блок 412 – това, което гражданите ги притеснява. В тази комисия ще има и външни експерти и ще има и дългосрочен мониторинг на блока. На следващите срещи ще има конкретни резултати от тези проверки“, допълни тя.  \r\nЦветелин ДИМИТРОВ", "date": "2018.09.13", "title": "Силвия Христова, СОС: Има заповед за спиране на строежа пред блок 412 в кв. „Овча Купел“, където преди дни пропадна кола в изкоп"}
{"url": "http://www.focus-news.net/news/2018/09/13/2566529/mvr-blizo-28-000-kasa-kontrabandni-tsigari-sa-izzeti-ot-politsiyata-pri-spetsaktsiya-v-godech-zadarzhani-sa-dve-zheni.html", "text": "Близо 28 000 къса контрабандни цигари са иззети от полицията при спецакция в Годеч, задържани са две жени. Това съобщиха от пресцентъра на  МВР . На 12 септември от служители на сектор „Противодействие на икономическата престъпност“ в ОДМВР - София и колегите им от РУ - Годеч е проведена полицейска операция срещу незаконната търговия с акцизни стоки. В хода на акцията около 8.20 часа служителите на реда извършили проверки на всички адреси, обитавани от жителка на Годеч. Установени и иззети са общо 17 920 къса цигари от различни търговски марки без български акцизен бандерол. 43-годишната жена е задържана с полицейска заповед за срок до 24 часа.   \r\nТри часа по-късно служителите засекли и второ значително количество контрабандни цигари. От къща в града те иззели 9 740 къса безакцизни тютюневи изделия. 38-годишната обитателка на адреса също е задържана за срок до 24 часа. По двата случая са образувани досъдебни производства за извършено престъпление по чл. 234 от НК.", "date": "2018.09.13", "title": "МВР: Близо 28 000 къса контрабандни цигари са иззети от полицията при спецакция в Годеч, задържани са две жени"}
{"url": "http://www.focus-news.net/news/2018/09/13/2566528/burgas-s-golyam-kontsert-shte-bade-otbelyazan-praznikat-na-zhk-meden-rudnik-na-15-septemvri.html", "text": "На 15 септември най-големият бургаски компплекс - „Меден рудник“, ще отбележи своя празник с голям концерт. Това съобщиха от пресцентъра на  Община Бургас . Програмата започва в 10.30 часа пред блок 128 със забавления за децата, които ще бъдат зарадвани с много игри, аниматори и изпълненията на DJ Иван Тодоров и детска вокална група „Изгревчета\" при читалище „Изгрев 1909\". В 12.00 часа в двора на ОУ „Найден Геров\" ще бъде традиционното поднасяне на венци и цветя пред паметната плоча на основателите на „Меден рудник\", а от 16.00 часа ще се надпяват и надиграват детски школи и самодейни състави, които ще бъдат последвани от изпълненията на ансамбъл „Странджа\". \r\nКулминацията на празника ще бъде големият фолклорен концерт, който ще започне от 18.00 часа, с участието на оркестър „Стралджа\" с ръководител Матьо Добрев и странджанските народни певци Жечка Сланинкова, Ваня Дженезова, Катя Георгиева, Цветелина и Панайот Стойчеви. \r\nНа 16 септември на паркинга пред блок 128 от 10.00 часа ще се проведе турнир по борба с участието на млади таланти и доказали се бургаски и национални състезатели. \r\nТази година поводите за празнуване са два, тъй като народно читалище \"Паисий Хилендарски 1928\" чества своя 90-годишен юбилей. Читалището е основано през 1928 година от родолюбивите жители на тогавашното село Карабаир. Нарекли са го \"Пробуда\", а през 1936 година се основава и библиотеката към читалището. През 1980 година, когато вече селото става квартал на Бургас, се налага името на читалището да се промени на \"Паисий Хилендарски\" като амбицията му през годините е била да утвърди мястото си на културен и информационен център в съвременното културно пространство. \r\nПразникът на Меден рудник се провежда с финансовата подкрепа на Община Бургас, съвместно с народно читалище \"Паисий Хилендарски 1928\" и Инициативен граждански комитет.", "date": "2018.09.13", "title": "Бургас: С голям концерт ще бъде отбелязан празникът на жк. „Меден рудник“ на 15 септември"}
{"url": "http://www.focus-news.net/news/2018/09/13/2566522/deputatite-ot-bsp-napusnaha-plenarna-zala-i-nyama-da-prisastvat-na-izslushvaneto-na-ministara-v-ostavka-valentin-radev-i-glavniya-prokuror-sotir-tsatsarov.html", "text": "Депутатите от БСП напуснаха пленарна зала, предаде репортер на  Агенция „Фокус“ . „Няма какво да слушаме министър в оставка, той си я носи в джоба. Да слушаме някакви съждения по слухове - няма смисъл“, посочи секретарят на ПГ на „БСП за България“ Филип Попов. \r\nПо предложение на ГЕРБ прекъсването на работата на парламента за почивка беше отложено до приключване на изслушването на министъра в оставка Валентин Радев и главният прокурор Сотир Цацаров. \r\nБиляна ИВАНОВА", "date": "2018.09.13", "title": "Депутатите от БСП напуснаха пленарна зала и няма да присъстват на изслушването на министъра в оставка Валентин Радев и главния прокурор Сотир Цацаров"}
{"url": "http://www.focus-news.net/news/2018/09/13/2566533/burgas-izlozhbata-na-fotografite-ot-grada-useshtane-za-cherno-i-byalo-shte-bade-otkrita-na-17-septemvri.html", "text": "На 17 септември се открива изложбата на бургаските фотографи „Усещане за черно и бяло“. Това съобщиха от пресцентъра на  Община Бургас . Сдружение „Бургаска Фотографска общност“ за пореден път ще провокира жителите и гостите на град Бургас с атрактивни творби на своите членове. На 17 септември, понеделник, от 18.30 часа в галерията на  „Дружество на художниците-Бургас“, залата на „Александровска“ №22, творците от Сдружение „Бургаска Фотографска общност“ Ви канят на откриването на своята изложба „Усещане за черно и бяло“. Тя ще е отворена за разглеждане до 28 септември тази година. \r\nОсемнадесетте автори, сред които има двама артисти на FIAP (Artiste FIAP, Mеждународна организация за фотоизкуство със седалище в град Берн, Швейцария), златни и сребърни медалисти и носители на призове от национални и международни фото салони,  показват  47  творби, в които изразяват своя поглед и усещане за красотата на света в  черно и бяло. \r\nСдружение „Бургаска Фотографска общност“ е една от значимите културни институции на Бургас. Нейните членове утвърждават реномето, събитията, традициите и културната слава на града не само в България, но и в общия ни европейски дом и по света.  Те са участвали  в международни салони и изложби в Италия, Гърция, Дания, Полша, Турция и в други страни.  БФО участва в културния календар на града  с традиционната си годишна изложба, с изложбите „Черно и Бяло“, „Бяло“, „Приказки за Ева“, изложби по  случай деня на морето,  за градска мобилност, международния морски ден,  135 години „Пристанище Бургас“ и други. \r\nИзложбата „Усещане за черно и бяло“ е четвъртата по ред, реализирана от авторите в Сдружение „Бургаска Фотографска общност“ за 2018 година.", "date": "2018.09.13", "title": "Бургас: Изложбата на фотографите от града „Усещане за черно и бяло“ ще бъде открита на 17 септември"}
{"url": "http://www.focus-news.net/news/2018/09/13/2566535/blagoevgrad-blizo-90-grama-marihuana-sa-izzeti-pri-proverka-na-darvena-postroyka-v-mestnostta-pesoko-kray-selo-karnalovo.html", "text": "Близо 90 грама марихуана са иззети при проверка на дървена постройка в местността Песоко край село Кърналово. Това съобщиха от  ОДМВР - Благоевград . Проверката е извършена вчера като част от акция на ОДМВР - Благоевград по линия на противодействие на производството, съхранението и разпространението на наркотични вещества. В каравана и дървена постройка в имот в местността Песоко (землище на село Кърналово, община Петрич), обитавани от 53-годишен мъж с инициали Я.З. от село Кърналово са намерени и иззети около 87.73 грама тревиста маса, реагираща положително на канабис. Я.З. е задържан със заповед за задържане до 24 часа.", "date": "2018.09.13", "title": "Благоевград: Близо 90 грама марихуана са иззети при проверка на дървена постройка в местността Песоко край село Кърналово"}
{"url": "http://www.focus-news.net/news/2018/09/13/2566536/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по  Радио „Фокус”-Пловдив  днес ще бъде посветено на победата на 9-ти пехотен Пловдивски полк на Деве баир. На това място преди 74 години в четиридневни непрекъснати кръвопролитни боеве 9-ти пехотен Пловдивски полк успява да спре многократно превъзхождащите ги немски войски, нахлули през държавната ни граница и опитващи се да пробият към град Кюстендил. Българското командване не е вярвало, че полкът ще спре немските части и било уверено, че Деве баир е в немски ръце. Повече за тези славни дни ще ни разкаже военният историк доц. д-р Петър Ненков. \r\nКлуб за военно-исторически реконструкции „Братя по оръжие“ тази година ще направи въстановка на „Операция Деве Баир - 8-14.IX.1944 г.“. Тя ще се проведе в района на село Гюешево, област Кюстендил, в подножието на Деве Баир. Ще чуем повече за това от д-р Деян Иванов, зам.-председател на клуб „Братя по оръжие”. Предаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.09.13", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/09/13/2566526/gazeta-express-kosovo-kosovskata-opozitsiya-izprati-pismo-na-mogerini-v-koeto-ya-izvestyava-che-e-protiv-ideyata-za-razmyana-na-teritorii-sas-sarbiya.html", "text": "Парламентарно представените опозиционни партии в Косово – „Демократическата лига на Косово“ (ЛДК), Движение „Самоопределение“ (на алб. – „Ветевендосие“), Социалдемократическата партия на Косово и „Алтернатива“ в сряда са изпратили писмо до върховния представител на ЕС по външните работи и политиката на сигурност Федерика Могерини, в което я информират, че са срещу идеята на косовския президент Хашим Тачи за размяна на територии със Сърбия. Те също казват, че правителството е загубило легитимност да представлява Прищина в диалога с Белград, пише  базираното в Прищина албанско електронно издание Gazeta Express . \r\nЛидерът на ЛДК Абдула Хоти написа във „Фейсбук“, че писмото се отнася до последните събития в Косово: \r\n„Подобни идеи няма да бъдат подкрепени и евентуално споразумение, произтичащо от тази идея, няма да бъде валидирано“, написа Хоти. „Започването на нов преговорен процес без необходимата подготовка, какъвто е случаят с настоящото правителство на Косово, ще доведе до провал. Отговорност на парламента е да одобри платформа за диалога с две трети от гласовете и това е единственият на чин да бъде легитимиран този процес. Всяка друга опция за преговорите е обречена на провал. В интерес на гражданите на Косово е да бъде постигнат консенсус в рамките на народното събрание“, написа още председателят на ЛДК. „Сегашното правителство загуби легитимност да представлява Косово в този процес и подновяването на легитимността на парламента трябва да бъде направено в съответствие с Конституцията“, заяви Хоти. \r\nОпозиционните партии вярват, че ЕС и САЩ трябва да се включат във финалната фаза от преговорите със Сърбия и поискаха окончателното споразумение между двете страни да доведе до пълна нормализация на отношенията между Белград и Прищина. „Пълна нормализация е постижима единствено чрез взаимно признаване. Окончателният договор със Сърбия трябва позволи членството на Косово в международните организации, включително ООН, както и да отвори пътя към членство в ЕС и НАТО“, уточни Хоти. \r\nПревод и редакция:", "date": "2018.09.13", "title": "Gazeta Express (Косово): Косовската опозиция изпрати писмо на Могерини, в което я известява, че е против идеята за размяна на територии със Сърбия"}
{"url": "http://www.focus-news.net/news/2018/09/13/2566531/evropeyskiyat-parlament-premierat-na-byurm-zoran-zaev-shte-govori-pred-evrodeputatite-v-strasburg.html", "text": "Министър-председателят на Бившата югославска република Македония Зоран Заев ще се обърне към евродепутатите в Страсбург в четвъртък в 12:45 ч. българско време, съобщава  пресслужбата на Европейския парламент . \r\nОчаква се главните теми, повдигнати в речта на г-н Заев, да бъдат осигуряването на подкрепа от обществеността и опозицията за промяната на името и следващите необходими стъпки за присъединяването на страната към ЕС.  \r\nГърция и БЮРМ подписаха предварително споразумение за преименуването на републиката през юни, слагайки край на дългогодишен спор, което беше повод за Гърция да блокира перспективите за присъединяване към ЕС и НАТО на по-малката й съседка.  \r\nПредложеното ново име е „Република Северна Македония“  \r\nРезултатът от преговорите, който вече беше неофициално ратифициран от Парламента на БЮРМ, ще бъде предложен на референдум в държавата на 30 септември.  \r\nКомисията по външни работи на Европейския парламент се очаква да гласува тази есен доклад, който оценява доклада на Комисията за БЮРМ от 2018 г. Докладчикът Иво Вайгъл (АЛДЕ, Словения) приветства предварителното споразумение за името.  \r\nМожете да следите дебата чрез EP Live и  EbS+.", "date": "2018.09.13", "title": "Европейският парламент: Премиерът на БЮРМ Зоран Заев ще говори пред евродепутатите в Страсбург"}
{"url": "http://www.focus-news.net/news/2018/09/13/2566537/varna-okrazhnata-prokuratura-predade-na-sad-shofyor-prichinil-katastrofa-v-avariynata-lenta-na-magistrala-hemus-pri-koyato-e-zaginal-chovek-a-drug-e-postradal.html", "text": "Окръжната прокуратура предаде на съд шофьор, причинил катастрофа в аварийната лента на магистрала „Хемус“, при която е загинал човек, а друг е пострадал. Това съобщиха от пресцентъра на  Апелативна прокуратура - Варна . Според обвинителния акт вследствие на катастрофата шофьорът на камион влекач (обвиняемият) е причинил по непредпазливост смъртта на словашки гражданин и средни телесни повреди на спътника му при пътен инцидент в аварийната лента на автомагистрала „Хемус“. 55-годишният Стефан Д. ще отговаря за престъпление, което се наказва с лишаване от свобода от 3 до 15 години.  \r\nНа 3 август 2017 г. дошлите на почивка в България словашки граждани спрели за кратко на аварийната лента на автомагистралата. Видимостта била отлична, а времето – горещо.  \r\nПодсъдимият пътувал от пристанище Варна за Каолиново, за да извърши втори курс с доставка на стоки от завода. 55-годишният Стефан Д. бил уморен, тъй като предишната вечер му се наложило да спи в камиона, за да бъде натоварен сутринта. След като доставил стоката на пристанището във Варна, той поел отново за Каолиново.  \r\nЛипсата на интензивно движение и натрупаната умора притъпили реакциите на шофьора. Много късно той забелязал спрялата шкода в аварийната лента. Последвал удар в лекия автомобил, като заради разликата във височините на МПС-та товарният притиснал задната част на колата, счупил конзолата на теглича, който оставил диря на асфалта. Лекият автомобил се завъртял около вертикалната си ос, напуснал пътя и се ударил в ската, а след това се завъртял и около хоризонталната си ос. Едва тогава Стефан Д. предприел спиране на управлявания от него камион.  \r\nПострадалите словашки граждани били настанени за лечение в болницата „Света Анна“ във Варна. Час по-късно по-възрастният Ян Л. починал в шоковата зала. Спътникът му Станислав К.  получил няколко средни телесни повреди – счупени ребра, хемоторакс, контузия на гръдния кош и др. Съдебномедицинската експертиза, назначена по случая, посочила, че смъртта на Ян е вследствие на тежка комбинирана гръдна травма с разкъсване на аортата и белите дробове, контузия на сърцето и други тежки увреждания на жизненоважни органи.    \r\nНито починалият водач на лекия автомобил, нито шофьорът на камиона са употребили алкохол. От приложена справка по делото подсъдимият има издадени 3 наказателни постановления и е глобяван два пъти с фиш за нарушения по Закона за движение по пътищата. \r\nПредстои делото срещу 55-годишния Стефан Д. да бъде насрочено за разглеждане във Варненския окръжен съд.", "date": "2018.09.13", "title": "Варна: Окръжната прокуратура предаде на съд шофьор, причинил катастрофа в аварийната лента на магистрала „Хемус“, при която е загинал човек, а друг е пострадал"}
{"url": "http://www.focus-news.net/news/2018/09/13/2566538/veliko-tarnovo-izvarshitel-na-telefonna-izmama-za-blizo-11-000-leva-v-pavlikeni-e-privlechen-kato-obvinyaem.html", "text": "Служители на Районно управление на МВР - Павликени са установили извършител на телефонна измама, осъществена на 21 и 22 август в Павликени. Това съобщиха от пресцентъра на  Областна дирекция на МВР – Велико Търново . Извършителят създал и поддържал заблуждение у възрастна жена, че е полицейски служител. В резултат на това й е нанесъл имотна вреда в размер на 10 920 лева и златни накити. След проведени незабавни действия по разследване, са извършени претърсвания на територията на Павликени и село Камен, иззети вещи и материали, имащи отношение към извършеното престъпление. Установено е, че извършител на измамата е 30-годишния Х. С., известен на МВР и осъждан. Мъжът е привлечен като обвиняем, работата по изясняване на престъпната му дейност продължава.", "date": "2018.09.13", "title": "Велико Търново: Извършител на телефонна измама за близо 11 000 лева в Павликени е привлечен като обвиняем"}
{"url": "http://www.focus-news.net/news/2018/09/13/2566541/yordanka-fandakova-kmet-na-sofiya-imame-i-podgotvyame-poveche-proekti-otkolkoto-mozhem-da-si-pozvolim-finansovo-za-da-sme-gotovi-kogato-imame-resurs.html", "text": "Имаме и подготвяме повече проекти, отколкото можем да си позволим финансово. Това каза кметът на София Йорданка Фандъкова по време на днешното заседание на Столичния общински съвет, предаде репортер на  Агенция „Фокус“ . „За мен това е правилно, за да може да сме напълно готови, когато се появи финансов ресурс да може не тепърва да подготвяме проекти, а да сме готови. В този смисъл искам да благодаря на г-жа Савина и екипа ѝ, защото те работят непрекъснато за подготовка на проекти за канализация. Знаем, че нужните средства са в пъти повече, отколкото е наличният финансов ресурс, както от страна на концесионера, така и ресурса, който можем да привлечем с европейски средства“, допълни тя. \r\nЦветелин ДИМИТРОВ", "date": "2018.09.13", "title": "Йорданка Фандъкова, кмет на София: Имаме и подготвяме повече проекти, отколкото можем да си позволим финансово, за да сме готови когато имаме ресурс"}
{"url": "http://www.focus-news.net/news/2018/09/13/2566540/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Германският канцлер Ангела Меркел заяви, че разбира „яростта“, която е накарала хората да излязат по улиците на източногерманския град Кемниц, но настоя, че „няма извинение или обяснение“ за нацистките скандирания и нападенията срещу хора, които „изглеждат различно“, пише  европейската редакция на Politico . \r\n„Няма да приемем това, тайничко, цели групи – евреи и мюсюлмани – да бъдат изключени от обществото“, заяви германският канцлер пред Бундестага в сряда, отговаряйки на обвиненията от дясната „Алтернатива за Германия“, че правителството застрашава сигурността на страната, защото не може да се справи с миграционните проблеми. „Те принадлежат към нашето общество, също както Християните и атеистите“. \r\n„Мога да разбера всеки, който е ядосан, когато се разбере след престъпление, че извършителят има досие, или е правно задължен да напусне страната“, заяви Меркел, визирайки демонстрациите в Кемниц, които бяха предизвикани от убийството на германец от двама имигранти. \r\nТя добави, че инцидентът й „е повлиял“ и че извършителите ще бъдат наказани съгласно закона. Но Меркел настоя, че няма извинение за „нечовешките“ демонстрации. „Ние сме категорично против това“. \r\nВ изказване на същата сесия на парламента, председателят на „Алтернатива за Германия“ Александър Гауланд заяви, че „не е имало преследване на хора в Кемниц“ и отбеляза, че обвиненията срещу неговата партия в сътрудничество с екстремно-десни групи, които предполагаемо са стоели зад протестите са „опит да се криминализира опозицията“ и да се установи „народен фронт срещу АзГ“. \r\nНезависимо, че някои от демонстрантите – някои от които правиха забранени нацистки поздрави – са били неприятни, протестът не е бил по-различен от шумните събирания по време на футболни мачове, заяви Гауланд, според цитата на Politico. \r\nБившият председател на Европейския парламент и ГСДП Мартин Шулц нападна Гауланд за неговата позиция, като обяви, че неговите идеи са „на бунището на историята“. Социалдемократът констатира, че хитлеристките поздрави са „криминален акт“ и посочи, че „това е моментът демокрацията да се изправи срещу тези хора“.  \r\nДебатът в парламента, който също се фокусира върху бюджета и миграцията, бе предизвикан, след като правителствен комитет по вътрешните работи привика на обяснения директорът на службата за вътрешна сигурност на Германия Ханс-Георг Маасен заради „спорните“ му изказвания относно протестите в Кемниц, както твърди изданието. \r\nОказва се, че Маасен е поставен под огромно напрежение да предостави доказателства за твърдението си, че видео, което показва предполагаемо нападение на протестиращи срещу чужденци, може да е част от „дезинформационна“ кампания от медиите и че „няма достоверна информация“, която да подкрепи информацията, че хора „са преследвали“ чужденци. Неговите коментари предизвикаха ярост сред политиците, които са на различно мнение. Те поискаха и оставката му. \r\nНачалникът на вътрешната сигурност бе обвинен, че е провел тайни срещи с представители на АзГ, на които да ги съветва как да избегнат поставянето под наблюдение от органите на Министерството на вътрешните работи. Маасен потвърди, че е имал срещи с представители на дясната партия, но отрече да е давал съвети на фракцията. \r\nПо този въпрос Гауланд заяви, че АзГ няма проблем с евентуално „наблюдение“ на нейните дейности от полицията и обяви, че „няма какво да крие“. \r\nВ един момент депутатите от дясната партия са излезли от парламента заради коментарите на народния представител от ГСДП Йоханес Карс, който е заявил от трибуната: „Десните радикали в парламента са отвратителни. Омразата ви прави грозни. Вижте се в огледалото“. „Алтернатива за Германия“ се завърна след края на изказването. \r\n***  Президентът на Турция Реджеп Тайип Ердгоган ще направи държавна визита Германия в периода 27-29 септември и в рамките на престоя си планира да посети джамия в Кьолн, поддържана от спонсорирания от Анкара Турско-ислямски съюз за религиозни въпроси (ДИТИБ), пише изданието  BILD . \r\nДжамията в рейнския град е най-голямата на територията на Германия – капацитетът й е за 1200 души и е с отворени врати за тях от 2017 г. насам. За поддръжката й се грижи ДИТИБ, считан за „дясната ръка на Анкара в Германия“.  \r\nСпоред медийни доклади турското правителство е изпратило официално искане до германските домакини за разрешение на посещението. Следователно срещата на Ердоган с негови сънародници в Кьолн може да се състои на 29 септември. Организирането на голямо събитие с участието на Ердоган обаче бе посрещнато със скептицизъм от федералното правителство в Берлин. От Анкара са категорични: Ердоган е изявил желание да посети джамията. „Но искаме да постигнем това само със съгласието на германските политици\". \r\nБерлин обаче все още не е дал „зелена светлина“ на изпратената молба. От ДИТИБ на свой ред заявиха, че към „към настоящия момент нямаме получено запитване“.  \r\nBILD подчертава, че Ердоган ще пристигне в Германия с голяма „свита“ – той ще бъде придружаван от съпругата си, министрите на финансите, правосъдието, вътрешните и външните работи. \r\n***  Казусът с австрийския журналист Макс Цирнгаст, който бе арестуван в Турция заради „политически публикации“, ангажира съдебната система в Анкара и дипломацията във Виена, коментират в редакцията на националния ежедневник  Die Presse . \r\nАдвокатът на журналиста Теоман Йозкан съобщи, че клиентът му е държан и разпитван от турската антитерористична полиция в полицейското управление в Анкара. Не е допуснато да бъде посетен от австрийския посланик в Анкара.  \r\nПървият дипломат на Виена Карин Кнайсл обаче увери, че той все пак ще влезе в контакт с журналиста възможно най-скоро. „Няма да го оставим сам, ще настояваме той да се ползва с всички конституционни права, с които разполага“, подчерта Кнайсл. \r\nОт редакцията припомнят, че Цирнгаст трябва да бъде изслушан от прокурор най-късно в събота. Впоследствие съдът ще реши дали да го остави в ареста. Възможно е обаче да бъде освободен или депортиран в Австрия. \r\n***  Жан Клод Юнкер засили надеждите за сделка за Брекзит, като предложи на Тереза Мей да изгради „амбициозно партньорство за в бъдеще“. Това се случи преди Доминик Рааб да изпрати ясно послание за излизане от структурите на Общността без сключването на споразумение, пише британският вестник  The Daily Express .  \r\nСъс смекчен тон в разговорите за напускане на ЕС, председателят на Европейската комисия намекна, че предложенията на министър-председателя на Великобритания могат да бъдат „отправна точка за такова партньорство“. Той също така обеща, че „Великобритания никога няма да бъде трета страна за ЕС, Великобритания ще бъде винаги близък съсед и партньор от политическа и икономическа гледна точка, а също и от тази за сигурността“.  \r\nНеговото становище, изразено в последната му годишна реч за състоянието на ЕС, се разглежда от британското правителство като допълнителен знак, че преговарящите от Брюксел са готови да се ангажират с подробностите по предложенията на Тереза Мей. \r\nРечта последва съобщенията от Брюксел и Берлин, че европейските лидери искат да променят инструкциите на водещия преговорите по Брекзит Мишел Барние с цел да се създаде повече пространство за сключване на сделка. Но те също така и повишиха безпокойството сред евроскептиците, че Тереза Мей ще бъде принудена на бъдещи компромиси с ЕС. \r\nЮнкер също използва речта си, за да повтори \"червените линии\" на ЕС в разговорите с Брюксел.\"Ние уважаваме британското решение да напусне Съюза, въпреки че продължаваме да съжаляваме дълбоко. \r\n\"Но искаме и британското правителство да разбере, че някой, който напусне ЕС, не може да бъде в същото привилегировано положение като държава-членка. \r\n\"Ако напуснеш Съюза, разбира се, вече не си част от нашия единен пазар и със сигурност дори и не в частта му, която избереш\". \r\nЮнкер заяви, че Европейската комисия иска да намери \"творческо решение\" за решаването на спора за бъдещето на границата между Северна Ирландия и Република Ирландия.  \r\n\"Не Европейският съюз, а Брекзит е този, който рискува да направи границата по-видима в Северна Ирландия\", каза той. \r\n\"През последните месеци, когато имахме нужда от единство в Съюза, Великобритания беше на наша страна, задвижвана от същите ценности и принципи като всички останали европейци. \r\n\"Ето защо приветствам предложението на министър-председателя Май да разработи амбициозно ново партньорство за в бъдеще, след Брекзит. Ние сме съгласни с изявлението, направено от Тереза Мей, че изходната точка за такова партньорство трябва да бъде зона за свободна търговия между Обединеното кралство и Европейския съюз\". \r\nПреговарящите от ЕС бяха готови \"да работят ден и нощ, за да сключат сделка\", каза Юнкер. \r\nДлъжни сме пред нашите граждани и нашия бизнес да гарантираме, че оттеглянето на Обединеното кралство е организирано и че след това ще има стабилност. Не Комисията е тази която ще попречи на това, мога да ви уверя в това\". \r\nМей отговори на изказването на Юнкер, настоявайки, че Великобритания няма да третира ЕС като \"обикновена трета страна\" след Брекзит. \r\nТя заяви: \"Смятам, че една сделка, която е подходяща за Обединеното кралство, ще бъде сделка, която е подходяща за Европейския съюз\". \r\nСлед което добави: \"Когато напуснем Европейския съюз, ще бъдем независима суверенна държава - ще имаме контрол над нашите пари, нашите граници и нашите закони - но искам да кажа на нашите най-близки съюзници в Европа-никога няма да бъдете обикновена трета страна за нас\". \r\nПо-рано тази седмица Барние заяви, че сделката за Брекзит е \"възможна\" в рамките на шест до осем седмици. \r\nНо днес той ще изпрати още един сигнал, че Великобритания се подготвя да напусне Блока без споразумение през следващата година, ако преговорите не успеят да постигнат напредък. \r\nБританското правителство ще издаде около 30 технически предписания, в които ще бъдат изложени мерките, които правителството, бизнесът и домакинствата трябва да предприемат, за да бъдат готови за резултата. \r\nПредписанията обхващат таксите за роуминг на мобилните телефони, защитата на околната среда и стандартите за превозни средства. \r\nПреди публикуването на документите министърът от кабинета на торите каза: \"За шест месеца, докато Обединеното кралство напусне Европейския съюз, ние засилваме подготовката си, за да може Великобритания да продължи да процъфтява, независимо от изхода от преговорите. \r\n\"Тези технически предписания са неразделна част от нашия разумен, прагматичен подход към подготовката за всякакви резултати. Все още сме далеч от постигането на споразумение с Европейския съюз и далеч от най-вероятния резултат, и аз ще продължа да защитавам предложенията на Тереза Мей с Мишел Барние като най-добрия начин за осигуряване на дълбокото и специално партньорство, което искаме с ЕС\". \r\nМиналия месец Рааб публикува първият пакет технически предписания за подготовката на \"Брекзит\", и трябва да последват и други. Ще бъдат публикувани общо около 84.", "date": "2018.09.13", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/09/13/2566532/glavniyat-prokuror-sotir-tsatsarov-imame-konkretni-danni-za-lekiya-avtomobil-eventualnata-tsel-na-patuvaneto-na-iliya-stoilov-zad-granitsa-i-litseto-koeto-go-e-pridruzhavalo.html", "text": "Към настоящия момент най-тежката мярка „задържане под стража“ спрямо Илия Стоилов не е изпълнена. От справката на МВР е видно, че е напуснал страната, разполагаме с конкретни данни за лекия автомобил, лицето, което го е придружавало и евентуалната цел на пътуването. Това каза от парламентарната трибуна главният прокурор Сотир Цацаров за случая с брата на депутата от БСП Георги Стоилов- Илия Стоилов, който беше арестуван при спецакция в Русе, предаде репортер на  Агенция „Фокус“ . „На 21 август е внесен обвинителен акт в Специализирания наказателен съд. Защитниците на обвиняемия Стоилов и още един обвиняем подават молби за изменение на мерките за неотклонение“, посочи той. „Съдебното заседание се провежда на 29 август. Заседанието е открито. На него се явяват Стоилов и другият подсъдим, както и защитниците им. Правят искане за изменени на мярката за неотклонение“, обясни главният прокурор. „С определение от 29 август Специализираният наказателен съд изменя мерките и на двамата от „задържане под стража“ в „подписка“, обяви Сотир Цацаров и уточни, че подсъдимите са били освободени от съда незабавно. „Специализираната прокуратура е подала протест срещу определението на Специализирания наказателен съд. Протестът е разгледан на 11 септември на закрито заседание. Определението на съда е било отменено като неправилно и е постановена отново най-тежката мярка „задържане под стража“, каза още главният прокурор. \r\nБиляна ИВАНОВА", "date": "2018.09.13", "title": "Главният прокурор Сотир Цацаров: Имаме конкретни данни за лекия автомобил, евентуалната цел на пътуването на Илия Стоилов зад граница и лицето, което го е придружавало"}
{"url": "http://www.focus-news.net/news/2018/09/13/2566534/ministarat-v-ostavka-valentin-radev-granichna-politsiya-ne-e-dopusnala-greshka-pri-proverkata-na-patnitsite-ot-livan-otgovornostta-e-na-letishteto.html", "text": "ГД „Гранична полиция“ не е допуснала грешка при проверката на пътниците от Ливан, отговорността е на летището. Това каза пред журналисти в Народното събрание министърът на вътрешните работи в оставка Валентин Радев във връзка със случая от 3 септември, при който 40 пътници от Бейрут не са минали през проверка на Летище „София“, предаде репортер на  Агенция „Фокус“ . Радев обясни, че предстои да бъде направена проверка по случая. \r\nЦветилена СИМЕОНОВА", "date": "2018.09.13", "title": "Министърът в оставка Валентин Радев: „Гранична полиция“ не е допуснала грешка при проверката на пътниците от Ливан, отговорността е на летището"}
{"url": "http://www.focus-news.net/news/2018/09/13/2566544/riosv-veliko-tarnovo-signal-za-martva-riba-v-yazovir-aleksandar-stamboliyski-e-proveren-ot-eksperti-ne-e-otkrito-nishto-trevozhno.html", "text": "Сигнал за мъртва риба в язовир „Александър Стамболийски“ са проверили експерти от Велико Търново и Плевен. Сигналът е подаден в Регионална инспекция по околната среда и водите (РИОСВ) - Велико Търново и според него в района на село Младен, община Севлиево, е имало значително количество мъртва риба. Това съобщи за  Радио „Фокус“ – Велико Търново  Милка Асенова, отговаряща за връзки с обществеността в РИОСВ - Велико Търново. Инспекторите незабавно са инициирали проверка, в която са се включили и служители на Басейнова дирекция „Дунавски район“ – Плевен и на регионалната лаборатория към Изпълнителната агенция по околна среда. „При огледа на 500 м крайбрежен участък на водния обект под село Младен не бяха установени умрели екземпляри риба и наличие на водорасли. Не се установи замътняване или оцветяване на водите на язовира. По данни на подателя на сигнала и местен рибар от два-три дни се наблюдава мъртва бяла риба с размери от 5 до 12 см и водорасли в язовир „Александър Стамболийски“, в най-тясната и дълбока част, от лявата страна, в югозападна посока след селото“, посочи още Милка Асенова. Тя уточни, че специалистите от регионалната лаборатория са направили необходимите измервания и резултатите не са показали нищо тревожно. \r\nВ района няма организирани източници на заустване на битови и производствени отпадъчни води. \r\nЛуиза ТРАНЧЕВА", "date": "2018.09.13", "title": "РИОСВ - Велико Търново: Сигнал за мъртва риба в язовир „Александър Стамболийски“ е проверен от експерти, не е открито нищо тревожно"}
{"url": "http://www.focus-news.net/news/2018/09/13/2566546/veliko-tarnovo-chetirima-dushi-sa-zaginali-pri-katastrofa-na-patya-pleven-ruse-pri-razklona-za-selo-gorna-studena.html", "text": "Четирима души са загинали при катастрофа на пътя Плевен – Русе край разклона за село Горна Студена, община Свищов. Това съобщи за  Радио „Фокус“ – Велико Търново  директорът на Областна дирекция на МВР – Велико Търново ст. комисар Димитър Машов. По думите му тежкото пътнотранспортно произшествие е станало между лек автомобил „БМВ“ и ТИР „Скания“. „При сблъсъка на място са починали три от лицата, четвъртото е починало на път за болницата. Всички са се возили в лекия автомобил. В момента се изясняват причините за настъпилата катастрофа, най-вероятно автомобилът не е спрял на знак „Стоп“. Не мога да дам повече подробности, установява се самоличността на лицата и тяхната възраст“, обясни ст. комисар Машов.  \r\nРаботата по случая продължава. \r\nМария НЕДЕВА", "date": "2018.09.13", "title": "Велико Търново: Четирима души са загинали при катастрофа на пътя Плевен – Русе при разклона за село Горна Студена"}
{"url": "http://www.focus-news.net/news/2018/09/13/2566549/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Парламентарно представените опозиционни партии в Косово – „Демократическата лига на Косово“ (ЛДК), Движение „Самоопределение“ (на алб. – „Ветевендосие“), Социалдемократическата партия на Косово и „Алтернатива“ в сряда са изпратили писмо до върховния представител на ЕС по външните работи и политиката на сигурност Федерика Могерини, в което я информират, че са срещу идеята на косовския президент Хашим Тачи за размяна на територии със Сърбия. Те също казват, че правителството е загубило легитимност да представлява Прищина в диалога с Белград, пише  базираното в Прищина албанско електронно издание Gazeta Express . \r\nЛидерът на ЛДК Абдула Хоти написа във „Фейсбук“, че писмото се отнася до последните събития в Косово: \r\n„Подобни идеи няма да бъдат подкрепени и евентуално споразумение, произтичащо от тази идея, няма да бъде валидирано“, написа Хоти. „Започването на нов преговорен процес без необходимата подготовка, какъвто е случаят с настоящото правителство на Косово, ще доведе до провал. Отговорност на парламента е да одобри платформа за диалога с две трети от гласовете и това е единственият на чин да бъде легитимиран този процес. Всяка друга опция за преговорите е обречена на провал. В интерес на гражданите на Косово е да бъде постигнат консенсус в рамките на народното събрание“, написа още председателят на ЛДК. „Сегашното правителство загуби легитимност да представлява Косово в този процес и подновяването на легитимността на парламента трябва да бъде направено в съответствие с Конституцията“, заяви Хоти. \r\nОпозиционните партии вярват, че ЕС и САЩ трябва да се включат във финалната фаза от преговорите със Сърбия и поискаха окончателното споразумение между двете страни да доведе до пълна нормализация на отношенията между Белград и Прищина. „Пълна нормализация е постижима единствено чрез взаимно признаване. Окончателният договор със Сърбия трябва позволи членството на Косово в международните организации, включително ООН, както и да отвори пътя към членство в ЕС и НАТО“, уточни Хоти. \r\n***  Турция предупреди Европейския съюз, че потенциална бежанска вълна от северозападната сирийска провинция Идлиб може да засегне и Европа, пише електронното издание на  вестник „Хюриет“ . \r\n„В момент, когато вече сме приели милиони бежанци, нова вълна от десетки или стотици хиляди бегълци към Турция ще доведе до различни усложнения. Техните последствия ще се налбюдават не само в Турция, но ще се разпространят и към Европа и други страни“, заяви говорителят на турското президентство Ибрахим Калън по време на пресконференция. \r\nТурция публично призова целия свят и по-конкретно западните страни да действат в координация, за да предотвратят възможна атака срещу Идлиб, заяви още говорителят на президента Реджеп Таийп Ердоган. Той отбеляза също, че всички страни трябва да играят конструктивна роля и да се разберат за политическо решение, което ще елиминира всички проблеми отнасящи се до Идлиб. \r\nЕвентуална офанзива във въпросната провинция ще създаде криза в доверието и ще подкопае политическите процеси, предупреди Калън. Той предупреди, че риториката на „западните държави, че ще се намесят ако режимът на Асад използва химически оръжия в Идлиб не е достатъчна и е непостоянна“. \r\nПо неговите думи, 99% от убийствата в Сирия са резултат от използване на  конвенционални оръжия и тези изявления означават, че Западът ще се намеси за предотвратяване на убийствата само ако те се осъществяват с химически оръжия. \r\nМалко по-късно говорителят на президентството пусна съобщение и в „Туитър“, в което продължи да критикува Вашингтон за това, че ще се намеси само при употреба на химическо оръжие в Идлиб. Това изявление „не означава нищо и няма да спре никого“, смята Калън. Стотици хиляди са убити с конвенционални оръжия и е жизнено важно да бъдат предотвратени убийствата, като цяло, отново посочи той. \r\n***  Говорителят на гръцкото правителство Димитрис Цанакопулос е убеден, че договора за името с Македония ще бъде одобрен от депутатите, когато бъде подложен на гласуване в парламента, пише  електронното издание на вестник Kathimerini . \r\nВ изказване пред радио Real FM, Цанакопулос заяви, че има „сигурно мнозинство“ в народното събрание, което ще осигури ратификацията на споразумението. \r\nДумите на говорителя на управляващата гръцка коалиция са изказани във връзка със спекулациите за възможни предсрочни избори през май, предизвикани от председателя на младшия коалиционен партньор – „Независимите гърци“ (АНЕЛ) Панос Каменос, който заяви, че неговата партия няма да подкрепи договора със Скопие, ако той стигне до парламента. \r\n***  Лидерът на косовското опозиционно Движение „Самоопределение“ (на алб. – Ветевендосие) Албин Курти смята, че след противопоставянето от страна на международната общност на плановете на косовския президент Хашим Тачи за подялба на Косово и след националистическото изказване на сръбския държавен глава Александър Вучич в Северна Митровица, на Тачи му трябват инциденти на терен, ново напрежение и дестабилизация на страната, пише  скопското електронно издание „Курир“ . \r\nКакто предаде кореспондентът на МИА от Прищина, Курти е направил това предупреждение на срещата с посланика на Германия в Косово Кристиан Хелд, с когото разговарял за актуалната политическа обстановка в страната, с акцент върху преговорите за постигане на окончателно решение на споровете между Косово и Сърбия. \r\nПозицията на Тачи за „корекция на границите“, която подразбира размяна на територии със Сърбия, бе оценено от лидера на „Самоопределение“ като изключително опасна за стабилността на Косово. \r\n„Ние смятаме президентът на Косово Хашим Тачи за отговорен за насилието, което може да последва“, е заявил Курти според съобщението от пресслужбата на неговата партия, в което се казва още, че политикът е благодарил на посланик Хелд за принципността и твърдата позиция на германския канцлер Ангела Меркел за защита на държавността и интегритета на Косово.", "date": "2018.09.13", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/09/13/2566551/burgas-eko-detska-gradina-pinokio-v-k-s-meden-rudnik-shte-bade-ofitsialno-otkrita-na-14-septemvri.html", "text": "На 14 септември в 10.30 часа ще бъде официално открита новата еко детска градина „Пинокио“ в к-с „Меден рудник“. Това съобщиха от пресцентъра на  Община Бургас . Тя се намира в районния център, в непосредствена близост до покрития плувен басейн, срещу църквата „Свети Николай“. На откриването ще присъства кметът Димитър Николов.", "date": "2018.09.13", "title": "Бургас: Еко детска градина „Пинокио“ в к-с „Меден рудник“ ще бъде официално открита на 14 септември"}
{"url": "http://www.focus-news.net/news/2018/09/13/2566543/mustafa-karadaya-dps-neka-parvo-da-se-zapoznaem-s-faktologiyata-za-lipsa-na-prezidentski-ukaz-za-osvobozhdavaneto-na-mladen-marinov-i-togava-da-si-pravim-izvodite.html", "text": "Нека първо да се запознаем с фактологията за липса на президентски указ за освобождаването на Младен Маринов и тогава да си правим изводите. Това каза пред журналисти в Народното събрание председателят на ПГ на ДПС Мустафа Карадайъ, предаде репортер на  Агенция „Фокус“ . \r\nНа въпрос дали вижда умисъл в действията на президента Румен Радев, който не подписа указа за освобождаване на Младен Маринов от поста главен секретар на МВР, Карадайъ отговори: „Във въпроса Ви се съдържа теза, но нека по-скоро да видим каква е фактологията и тогава да коментираме. Вчера в Народното събрание не беше постъпило такова искане, не знам кога уведомлението е постъпило в президентството. Бих препоръчал да се запознаем с фактическата картина и тогава да правим изводите.“ Председателят на ДПС посочи, че според него отношенията между институциите не са на необходимото ниво. „Държавата и обществото имат нужда от координация между институциите. За съжаление, наблюдаваме обратен процес“, посочи той. \r\nКарадайъ обясни, че оценката на ДПС за управлението е дадена още от самото начало. „Формулата на това управление е грешна и това управление нищо добро не може да роди за нашето общество“, коментира Карадайъ. \r\nНа въпрос как ще коментира твърденията, че Ахмед Доган е придобил 70% от ТЕЦ „Варна“, той отговори: „Търговският регистър е публичен и всички ние се информираме от тях. Г-н Доган вече почти 6 години не се занимава с актуалната политика, а всеки български гражданин е свободен да се занимава с икономическа и търговска дейност.“ \r\nЦветилена СИМЕОНОВА", "date": "2018.09.13", "title": "Мустафа Карадайъ, ДПС: Нека първо да се запознаем с фактологията за липса на президентски указ за освобождаването на Младен Маринов и тогава да си правим изводите"}
{"url": "http://www.focus-news.net/news/2018/09/13/2566547/ministarat-v-ostavka-nikolay-nankov-ne-iskam-da-komentiram-dali-ima-umisal-v-deystviyata-na-prezidenta-vse-oshte-sme-ministri-i-ne-abdikirame-ot-zadalzheniyata-si.html", "text": "Не искам да коментирам дали има умисъл в действията на президента, все още сме министри и не абдикираме от задълженията си. Това каза пред журналисти в Народното събрание министърът на регионалното развитие и благоустройството в оставка Николай Нанков, предаде репортер на  Агенция „Фокус“ . \r\n„Не мога да коментирам действията на президента. За умисъл не искам да коментирам. Все още съм министър в оставка и идвам да защитавам законопроект, с който се регламентира тол таксата. Колегите имат нужда от становища и тези по някои от текстовете и затова сме в парламента. Имах други очаквания сутринта и да присъстваме по друг повод, но продължаваме правомощията си като министри“, обясни Нанков. „Не абдикираме все още от ангажиментите, които имаме“, каза още той. \r\nНа въпрос какви са му плановете, след като оставката бъде приета, той отговори: „Позитивни и прекрасни“. \r\nЦветилена СИМЕОНОВА", "date": "2018.09.13", "title": "Министърът в оставка Николай Нанков: Не искам да коментирам дали има умисъл в действията на президента, все още сме министри и не абдикираме от задълженията си"}
{"url": "http://www.focus-news.net/news/2018/09/13/2566553/ria-novosti-evropeyskiyat-sayuz-prodalzhi-individualnite-sanktsii-sreshtu-rusiya-s-polovin-godina.html", "text": "Европейският съюз продължи индивидуалните санкции срещу Русия с половин година, съобщи пресслужбата на Съвета на ЕС, предава  РИА Новости . \r\nОграничителните мерки ще са в действие до 15 март 2019 година. Те включват замразяване на активите и ограничение за пътуване на територията на Съюза, уточнява руската агенция. \r\nОт Москва, в коментар за мярката, отбелязаха, че Русия върви по своя път и няма да обръща внимание на санкциите. \r\nПрез март 2014 година Брюксел въведе индивидуални ограничения срещу руснаци и украинци, които обвинява в „подриване на териториалната цялост и суверенитета на Украйна“. Оттогава те редовно се продължават за по половин година. \r\nПревод и редакция:", "date": "2018.09.13", "title": "РИА Новости: Европейският съюз продължи индивидуалните санкции срещу Русия с половин година"}
{"url": "http://www.focus-news.net/news/2018/09/13/2566552/nikolay-nikolov-obshtinski-savetnik-ot-bsp-predadoh-podpiskata-otnosno-travestitite-prostitutsiyata-i-hamalite-na-kmeta-yordanka-fandakova.html", "text": "Предадох подписката относно травеститите, проституцията и хамалите на бул. „Христо Ботев“ на г-жа Фандъкова. Това каза общинският съветник от групата на МК „БСП - Лява България“ Николай Николов пред журналисти по време на днешното заседание на Столичния общински съвет, предаде репортер на  Агенция „Фокус“ . „Това, което обещах пред гражданите, когато събирахме подписите, е, че на първото заседание лично ще я дам на г-жа Фандъкова. В понеделник заедно с мое запитване аз внесох ксерокопие на подписката, на всичките тези 1031 подписа. Днес преди сесията, лично спрях г-жа Фандъкова и ѝ предадох самите оригинали на тази подписка, така че тя вече е запозната с проблема“, коментира Николов. \r\nПо повод пропадналия строеж на сграда в кв. „Овча купел“ до блок 412 и протестите около случая, общинският съветник заяви, че този протест вече се развива от 3 седмици. По думите му той и гражданите са били уверени от районния кмет, че няма никакъв проблем, а само 12 часа след това е пропаднала улицата с тротоара в изкопа заедно с една кола. „По щастливи обстоятелства няма жертви. Тази вечер от 18.30 часа има широко обществено обсъждане на случая в 88-мо училище. Имаше странни твърдения, че институциите добре са реагирали. Не, институциите не реагираха бързо. ДНСК дойдоха със 6 часа закъснение. Институциите в този ден реагираха много мудно и некомпетентно“, заяви още той. \r\nЦветелин ДИМИТРОВ", "date": "2018.09.13", "title": "Николай Николов, общински съветник от БСП: Предадох подписката относно травеститите, проституцията и хамалите на кмета Йорданка Фандъкова"}
{"url": "http://www.focus-news.net/news/2018/09/13/2566539/the-new-york-times-pentagonat-predupredi-che-rusiya-shte-nosi-otgovornost-za-humanitarnata-kriza-v-idlib.html", "text": "Министерството на отбраната на САЩ предупреди, че Русия ще носи отговорността за хуманитарната криза в Идлиб, ако подкрепяните от Москва сирийски правителствени сили атакуват северозападната сирийска провинция, пише  вестник The New York Times . \r\nЕрик Пахън, говорителят на Пентагона, заяви, че САЩ и техните съюзници са загрижени за ужасните последствия, ако сирийският президент Башар Асад, с подкрепата на Русия и Иран, започне офанзива срещу Идлиб, последният бастион на въоръжената опозиция в Сирия. Правителствената армия е съсредоточила сили в близост до региона, а руските и сирийските ВВС нанасят масирани въздушни удари по Идлиб от няколко седмици. \r\nПо думите на Пахън, САЩ поставя под въпрос присъствието на голям брой руски военни кораби в Средиземно море по сирийското крайбрежие. \r\nПревод и редакция:", "date": "2018.09.13", "title": "The New York Times: Пентагонът предупреди, че Русия ще носи отговорност за хуманитарната криза в Идлиб"}
{"url": "http://www.focus-news.net/news/2018/09/13/2566542/ban-predlaga-kostadin-ganev-za-vremenno-izpalnyavasht-dlazhnostta-direktor-na-nimh.html", "text": "БАН предлага кандидатурата на Костадин Ганев за временно изпълняващ длъжността директор на НИМХ. Това стана на извънредно заседание на Управителния съвет на БАН, състояло се днес с цел обсъждане на кандидатури за и.д. директор на НИМХ-БАН, съобщиха от пресцентъра на  БАН . Управителният съвет на БАН реши да предложи кандидатурата на чл.-кор. дн Костадин Ганев за временно изпълняващ длъжността директор на НИМХ - БАН.  \r\nУправителният съвет декларира готовност да разгледа и кандидатури, предложени от Общото събрание на учените на НИМХ-БАН, различни от тази на освободения директор и постъпили до 12.00 часа на 17 септември 2018 г. В този случай УС на БАН ще ги обсъди на свое извънредно заседание на 17 септември 2018 г. В случай, че няма постъпили кандидатури от ОСУ на НИМХ–БАН, в посочения срок, УС на БАН предлага на председателя на БАН да назначи чл.-кор. дн Костадин Ганев за временно изпълняващ длъжността директор на НИМХ БАН. \r\nУС на БАН ще съдейства, съгласно своите правомощия, за осигуряване на нормална дейност на НИМХ - БАН до излизането на Института от структурата на БАН, спазвайки нормативните актове на Република България, както и Закона за БАН и Устава на БАН.", "date": "2018.09.13", "title": "БАН предлага Костадин Ганев за временно изпълняващ длъжността директор на НИМХ"}
{"url": "http://www.focus-news.net/news/2018/09/13/2566556/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.13", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/09/13/2566555/momchil-nikolov-obshtina-smolyan-navsyakade-uchebnata-godina-shte-zapochne-normalno-kato-imame-i-nyakolko-obnoveni-uchilishta.html", "text": "Перфектна е подготовката за първия учебен ден на територията на община Смолян. Навсякъде учебната година ще започне нормално, като има и няколко обновени няколко училища. Това каза за  Радио „Фокус“ – Смолян  Момчил Николов – секретар на Община Смолян. Той уточни, че в ППМГ „Васил Левски“ кипи голямо строителство и още се работи по сградата на новия физкултурен салон, но в училището всичко е наред. Основното училище в село Смилян е напълно санирано и със сменена дограма, СУ „Отец Паисий“ в Смолян е с обновено дворното пространство, изградени са многофункционални спортни площадки. ОУ и ЕГ „Иван Вазов“ също имат нови многофункционални спортни площадки за волейбол, баскетбол и футбол. “Има забавяне в ремонтите на детска градина „Буратино“ – сградата на Стария център, но и там санирането е  готово, правят се довършителни работи. Имахме нагласа, че няма да се справим до 15 септември, тъй като ремонтът там е по-голям, има укрепване на сградата и напълно ново оборудване и настилки. Градината има две сгради и децата временно ще посещават другата база. Очаква до началото на октомври да приключи ремонтът и там“, поясни Николов. \r\nТой отбеляза, че все още не може да бъде казано колко ще бъдат първокласниците в община Смолян. „Информацията ще бъде върната до края на месеца от директорите на училищата. До февруари-март изпращаме списъка на подлежащите деца, а до 30 септември ни връщат реално записаните деца в училище. Тогава може да направим равносметка дали има деца извън системата или в чужбина. Има механизъм за обхват, който работи много активно, налагаме и санкции на родителите на децата, които не посещават училище“, коментира Николов. \r\nТой допълни, че новата учебна година на 17 септември ще започне в по-голямата част от училищата в община Смолян от 9:00 часа. В 10:00 часа ще са тържествата в СУ „Отец Паисий“, ЕГ „Иван Вазов“, ОУ „Стою Шишков“ ПГИ „Карл Маркс“, ПГТТ „Христо Ботев“, СПГТС, НУФИ – Широка лъка. В 11:00 часа ще започне новата учебна година в Гимназията по приложни изкуства, а в 9:30 в ОУ „Никола Вапцаров“ в Широка лъка, каза още Николов и пожела успешна учебна година на всички ученици. \r\nНели ГЕРГЬОВСКА", "date": "2018.09.13", "title": "Момчил Николов, Община Смолян: Навсякъде учебната година ще започне нормално, като имаме и няколко обновени училища"}
{"url": "http://www.focus-news.net/news/2018/09/13/2566557/sofiya-pochinal-e-82-godishniyat-mazh-koyto-postrada-pri-katastrofata-na-avtomagistrala-trakiya-pri-km-19.html", "text": "Починал е 82-годишният мъж, който пострада при катастрофата на автомагистрала „Тракия“ при км 19. Това съобщиха от  ОДМВР - София . Сигналът за катастрофата е подаден около 14.00 часа на 11 септември в ОДМВР - София. Съобщено е за пътнотранспортно произшествие с един автомобил. Изпратените на място полицейски служители установили самоличността на пострадалия шофьор. 82-годишният мъж бил транспортиран в столична болница, където по-късно е починал. По случая е образувано досъдебно производство.", "date": "2018.09.13", "title": "София: Починал е 82-годишният мъж, който пострада при катастрофата на автомагистрала „Тракия“ при км 19"}
{"url": "http://www.focus-news.net/news/2018/09/13/2566558/reuters-aktivistat-ot-pussy-riot-pyotar-verzilov-e-hospitaliziran-v-tezhko-sastoyanie-tvardyat-che-kremal-go-e-otrovil.html", "text": "Изтъкнатият активист от групата Pussy Riot Пьотър Верзилов е приет в болница в тежко състояние, съобщиха членовете на феминистката организация късно в сряда и заявиха, че той е отровен, предава  Reuters . \r\nВерзилов, на 30 години, нахлу за кратко на терена по време на финала на Световното първенство по футбол в Москва заедно с три жени, свързани с Pussy Riot и е собственик на онлайн портала Mediazona, който се занимава с човешки права и нарушения в съдебната система на Русия, обяснява американската агенция. \r\n„Нашият приятел, брат, другар Пьотър Верзилов е в реанимация. Неговият живот е в опасност. Мислим, че той е отровен“, заявиха от Pussy Riot на своята страница в „Туитър“. \r\n„Ройтерс“ припомня, че Верзилов и другите трима извършители излежаха 15-дневна присъда за това, че бягаха по футболния терен пред очите на Владимир Путин и други високопоставени гости, облечени в полицейски униформи. Нарушителите заявиха, че с това са искали да насърчат „свободата на словото“. \r\nАмериканската агенция коментира, че организацията стана известна през 2012 година, когато оскверни църква, за да протестира срещу Путин. Оттогава Западът приема Pussy Riot като символ на „антикремълския“ фронт в Русия. \r\nПревод и редакция:", "date": "2018.09.13", "title": "Reuters: Активистът от Pussy Riot Пьотър Верзилов е хоспитализиран в тежко състояние, твърдят, че Кремъл го е отровил"}
{"url": "http://www.focus-news.net/news/2018/09/13/2566545/predsedatelyat-na-ns-tsveta-karayancheva-vchera-se-chuh-s-prezidenta-rumen-radev-i-ostanah-s-vpechatlenieto-che-shte-podpishe-ukaza-za-osvobozhdavane-na-mladen-marinov.html", "text": "Вчера към обяд се чух с президента Румен Радев и останах с впечатлението, че ще подпише документа за освобождаване на Младен Маринов. Това каза пред журналисти председателят на парламента Цвета Караянчева, предаде репортер на  Агенция „Фокус“ . „Позвъних му да попитам кога има намерение да подпише документа. Останах с впечатлението, че ще го имаме до края на деня, но това е негово решение, уважавам го и очаквам документът да постъпи в Народното събрание другата седмица“, заяви тя. „Не искайте от мен да коментирам. Ще изпълня задълженията си, когато документите се окомплектоват и са в Народното събрание“, посочи Караянчева. „Не мисля за извънредно заседание. Ако другата седмица президентът подпише указа, най-вероятно сряда или четвъртък очакваме документа от него“, обясни тя. „Нямам проблем в комуникацията с президента Румен Радев и с премиера Бойко Борисов“, обяви Цвета Караянчева. „Нямам причина да се притеснявам от отношенията с първите мъже в държавата“, заяви тя. „Очакването на гражданите е кабинетът да работи. А нашата работа е да валидираме оставката и да гласуваме новите назначения“, каза още председателят на Народното събрание. \r\nБиляна ИВАНОВА", "date": "2018.09.13", "title": "Председателят на НС Цвета Караянчева: Вчера се чух с президента Румен Радев и останах с впечатлението, че ще подпише указа за освобождаване на Младен Маринов"}
{"url": "http://www.focus-news.net/news/2018/09/13/2566554/deputatite-prieha-vavezhdaneto-na-tol-sistema-za-preminavane-po-platenata-patna-mrezha.html", "text": "С окончателни промени в Закона за пътищата беше въведена смесена система за таксуване на различните категории пътни превозни средства и такси на база време и изминато разстояние, предаде репортер на  Агенция „Фокус“ .  Размерът на таксите за преминаване по платената пътна мрежа ще се определя по предложение на регионалния министър и на министъра на финансите. Такси няма да заплащат превозните средства на МВР, ДАНС, неотложната медицинска помощ и на въоръжените сили. АПИ ще поддържа електронна система за събирането на пътните такси. Ще бъде създадена възможност таксите да се заплащат по електронен и банков път, както и в брой на пунктове за продажба. АПИ ще определи къде да са разположени терминалите за самотаксуване. Такива трябва да се разкрият поне на граничните пунктове или в близост до тях, както и в областните градове. \r\nБиляна ИВАНОВА", "date": "2018.09.13", "title": "Депутатите приеха въвеждането на тол система за преминаване по платената пътна мрежа"}
{"url": "http://www.focus-news.net/news/2018/09/13/2566562/gd-granichna-politsiya-trafikat-na-gkpp-kulata-e-intenziven-v-dvete-posoki-a-na-gkpp-dunav-most-ruse-na-izhod-za-tovarni-avtomobili.html", "text": "Трафикът на ГКПП \"Кулата\" на българо-гръцката граница е интензивен в двете посоки, а на ГКПП \"Дунав мост-Русе\" на българо-румънската - на изход за товарни автомобили. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонската и българо-турската граница трафикът е нормален на всички контролно-пропускателни пунктове.", "date": "2018.09.13", "title": "ГД \"Гранична полиция\": Трафикът на ГКПП \"Кулата\" е интензивен в двете посоки, а на ГКПП \"Дунав мост-Русе\" - на изход за товарни автомобили"}
{"url": "http://www.focus-news.net/news/2018/09/13/2566561/letishte-sofiya-ead-uvolnen-e-sluzhitel-ot-direktsiya-sigurnost-zaradi-dopusnatite-bez-proverka-patnitsi-ot-livan.html", "text": "Уволнен е служител от Дирекция „Сигурност“ на „Летище София“ ЕАД заради допуснатите без проверка пътници от Ливан. Това съобщиха от пресцентъра на  „Летище София“ ЕАД . Супервайзори и началници на отдели са наказани с предупреждение за уволнение, забележка и понижение в длъжност. Мерките са взети след направената проверка по случая от 3 септември 2018 г., при който на летище „София“ бе допуснато смесване на пътници от „трета страна“ с вече проверени такива.", "date": "2018.09.13", "title": "„Летище София“ ЕАД: Уволнен е служител от Дирекция „Сигурност“ заради допуснатите без проверка пътници от Ливан"}
{"url": "http://www.focus-news.net/news/2018/09/13/2566559/stolichniyat-obshtinski-savet-edinodushno-glasuva-otpuskaneto-na-ednokratna-finansova-pomosht-za-blizkite-na-zaginalite-pri-katastrofata-kray-svoge-na-25-avgust.html", "text": "С 54 гласа „за“ и 0 гласа „против“, Столичният общински съвет прие отпускането на еднократна финансова помощ за покриване на разходите за погребение на загиналите при катастрофата край Своге на 25.08.2018 г., предаде репортер на  Aгенция „Фокус“ . Финансовата помощ е в размер на 1000 лв. и ще бъда отпусната за близките на всеки от загиналите при инцидента. Докладът е внесен от кметът на София Йорданка Фандъкова и кметът на Нови Искър Даниела Райчева. Преди гласуването му общинските съветници запазиха 1 минута мълчание в памет на загиналите при катастрофата. „Бог да прости загиналите и да ни даде повече мъдрост да предотвратяваме такива инциденти в бъдеще“, заяви председателят на СОС Елен Герджиков. \r\nЦветелин ДИМИТРОВ", "date": "2018.09.13", "title": "Столичният общински съвет единодушно гласува отпускането на еднократна финансова помощ за близките на загиналите при катастрофата край Своге на 25 август"}
{"url": "http://www.focus-news.net/news/2018/09/13/2566564/ministar-rumen-porozhanov-ochakvame-mezhdu-150-160-hil-tona-grozde-da-bade-pribrano-za-vinoproizvodstvo.html", "text": "Очакваме между 150-160 хил. тона грозде да бъде прибрано за винопроизводство. Това каза министърът на земеделието, храните и горите Румен Порожанов, който откри гроздобера в село Могилово, община Чирпан, област Стара Загора, предаде репортер на  Агенция „Фокус“ . „България има стандартно към 600 хил. декара лозя. 55% от тях са червени, 45% - бели, като в тях са и десертните сортове“, уточни министърът. „Очакваме не по-лоша реколта от миналата година“, заяви Порожанов, като обясни, че за разлика от миналата година през настоящата е имало проблеми с градушки и наводнения. „Там, където нямаме покритие на противоградната система, определено имаше масиви, които пострадаха. Имаше и наводнени лозя - по един или друг начин това се отрази на самите насаждения от гледна точка на добив. Миналата година обаче имахме изсъхване на зърната на замия плод и той стана много по-лек“, обясни министърът.  \r\nТой заяви, че очаква реколтата тази година да бъде с добра захарност. „Очакваме между 150-160 хил. тона грозде да бъде прибрано за винопроизводство. Други 100 хил. тона стандартно се използват за производството на ракия. Има и износ - ежегодно от България излизат около 10-20 хил. тона, а и разбира се оцета, който се прави от винарните - между 50-60 хил. тона“, каза още министър Порожанов. \r\n„Цените са между 60-80 ст. Разбира се, всяко едно грозде е различно като сорт и качество. Така че цените зависят и от това. Виненият сектор, като водещ за България, имаме над 166 изби, които са лицензирани в работа. Други между 15-18 в процес на подготовка. Очакваме постепенно и плавно надграждане на сектора, защото знаете, че имаме наложена квота от ЕС от около 1% увеличение на масивите на година“, добави министърът.", "date": "2018.09.13", "title": "Министър Румен Порожанов: Очакваме между 150-160 хил. тона грозде да бъде прибрано за винопроизводство"}
{"url": "http://www.focus-news.net/news/2018/09/13/2566560/dragomir-stoynev-bsp-byahme-iznenadani-ot-lipsata-na-ukaz-za-osvobozhdavaneto-na-mladen-marinov.html", "text": "Определено бяхме изненадани от липсата на указ от президента, но това може би се дължи на лоша комуникация между президентството и Министерски съвет. Това каза пред журналисти в парламента зам.-председателят на ПГ на БСП Драгомир Стойнев, предаде репортер на  Агенция „Фокус“ . „Институциите трябва да работят, било то президентска или тази на Министерския съвет. Хубаво е да има комуникация“, коментира той. „Не виждам умисъл, това си е задължение на президента. Доколкото разбрах не е в страната“, посочи Драгомир Стойнев. „Негово задължение е да даде разяснения защо веднага не е подписал исканото освобождаване на главния секретар“, каза още той. \r\nБиляна ИВАНОВА", "date": "2018.09.13", "title": "Драгомир Стойнев, БСП: Бяхме изненадани от липсата на указ за освобождаването на Младен Маринов"}
{"url": "http://www.focus-news.net/news/2018/09/13/2566567/zam-ministar-nikolay-kanchev-otkri-parvoto-spetsializirano-izlozhenie-za-elektromobili-v-balgariya.html", "text": "Заместник-министър Николай Кънчев откри и разгледа ELECTRO MOBILITY EXPO 2018 в България. Това съобщиха от пресцентъра на  Министерството на околната среда и водите . То е първото специализирано изложение за електромобили у нас и се провежда от 13 до 16 септември в Sofia Ring Mall, под патронажа на министъра на околната среда и водите Нено Димов. Мотото на изложението „Предизвикай бъдещето“ е пожелание, но и обещание, каза при откриването зам.-министър Кънчев. \r\n„Схемата на Националният доверителен екофонд за насърчаване на използването на електрически превозни средства в обществения сектор е първата, която цели да насърчи използването на електромобили от централната и териториалната администрация на изпълнителната власт. Финансира се със средства от ранните търгове на емисии на парникови газове, като тази година набирането на проекти ще приключи на 1 октомври 2018 г.“, обясни Николай Кънчев. \r\nЗам.-министърът благодари на организаторите от името на министър Нено Димов и пожела успех на участниците в конференцията „Развитие на електромобилността в България“, която се провежда в рамките на изложението. \r\nВ откриването на събитието участва и Ирена Пенчева, вр.и.д. директор на НДЕФ. Тя обяви, че 43 проекта в момента се изпълняват по Схемата от общински и областни администрации, като идеята е да се развие инфраструктурата в страната. Ирена Пенчева допълни, че екипът ѝ работи за усъвършенстване на финансирането.", "date": "2018.09.13", "title": "Зам.-министър Николай Кънчев откри първото специализирано изложение за електромобили в България"}
{"url": "http://www.focus-news.net/news/2018/09/13/2566565/dragomir-stoynev-bsp-nyama-kak-deputatat-georgi-stoilov-da-otgovarya-za-deystviyata-na-brat-si.html", "text": "Няма как народният представител Георги Стоилов да отговаря за действията на своя брат. Това каза пред журналисти в парламента зам.-председателят на ПГ на БСП Драгомир Стойнев, предаде репортер на  Агенция „Фокус“ . „Депутатът Георги Стоилов в момента не е в парламента, може би утре ще бъде тук, в България е“, посочи той. „Чухме от главния прокурор, че всеки е невинен до доказване на противното. Да оставим институциите да работят“, коментира Стойнев. „Жалкото е, че когато днес гледаме АПК - важен законопроект, който касае отнемането на конституционни права на българските граждани, ГЕРБ вкарват тази тема“, заяви той. „Стана излишен скандал, при положение, че има институции, от които зависи какъв ще бъде резултатът“, каза още депутатът. \r\nБиляна ИВАНОВА", "date": "2018.09.13", "title": "Драгомир Стойнев, БСП: Няма как депутатът Георги Стоилов да отговаря за действията на брат си"}
{"url": "http://www.focus-news.net/news/2018/09/13/2566569/pregled-na-mezhdunarodnite-novini-do-13-chasa-agentsiya-fokus.html", "text": "Въоръжена екстремистка група, наричаща себе си „Албанска национална армия“ (АНА), публикува видео, в което иска от правителствата на Албания и Косово да не „търгуват“ с територии, предава  държавната „Македонска информационна агенция“ (МИА) . \r\n„Искаме от политиците да престанат да продават или търгуват с територии за свои лични интереси“, казват въоръжени и маскирани лица на албански език, зад които стои албанското знаме. \r\nХоландският журналист с албански произход Винсент Триесте публикува превод на заканите в „Туитър“. \r\n„Трябва веднага да бъдат прекратени разговорите за търговия с териториите на Северна Митровица и Прешевската долина“, предупреждават от АНА. \r\nКакто предава кореспондентът на МИА, Триесте смята, че става дума за екстремистка организация, която разполага с автомати Калашников и снайпери. \r\nХоландксият журналист посочва, че това е първата въоръжена група, която се обявява против подялба на територията на Косово. Триесте отбелязва и факта, че за първи път е чул „южноалбански акцент“, тъй като обичайно, както обяснява той, лицата, които говорят на подобни видеа имат „косовски акцент“. Според журналистът не трябва да се придава голямо значение на тази група. \r\n***  Европейският съюз продължи индивидуалните санкции срещу Русия с половин година, съобщи пресслужбата на Съвета на ЕС, предава  РИА Новости . \r\nОграничителните мерки ще са в действие до 15 март 2019 година. Те включват замразяване на активите и ограничение за пътуване на територията на Съюза, уточнява руската агенция. \r\nОт Москва, в коментар за мярката, отбелязаха, че Русия върви по своя път и няма да обръща внимание на санкциите. \r\nПрез март 2014 година Брюксел въведе индивидуални ограничения срещу руснаци и украинци, които обвинява в „подриване на териториалната цялост и суверенитета на Украйна“. Оттогава те редовно се продължават за по половин година. \r\n***  Турция предупреди Европейския съюз, че потенциална бежанска вълна от северозападната сирийска провинция Идлиб може да засегне и Европа, пише електронното издание на  вестник „Хюриет“ . \r\n„В момент, когато вече сме приели милиони бежанци, нова вълна от десетки или стотици хиляди бегълци към Турция ще доведе до различни усложнения. Техните последствия ще се налбюдават не само в Турция, но ще се разпространят и към Европа и други страни“, заяви говорителят на турското президентство Ибрахим Калън по време на пресконференция. \r\nТурция публично призова целия свят и по-конкретно западните страни да действат в координация, за да предотвратят възможна атака срещу Идлиб, заяви още говорителят на президента Реджеп Таийп Ердоган. Той отбеляза също, че всички страни трябва да играят конструктивна роля и да се разберат за политическо решение, което ще елиминира всички проблеми отнасящи се до Идлиб. \r\nЕвентуална офанзива във въпросната провинция ще създаде криза в доверието и ще подкопае политическите процеси, предупреди Калън. Той предупреди, че риториката на „западните държави, че ще се намесят ако режимът на Асад използва химически оръжия в Идлиб не е достатъчна и е непостоянна“. \r\nПо неговите думи, 99% от убийствата в Сирия са резултат от използване на  конвенционални оръжия и тези изявления означават, че Западът ще се намеси за предотвратяване на убийствата само ако те се осъществяват с химически оръжия. \r\nМалко по-късно говорителят на президентството пусна съобщение и в „Туитър“, в което продължи да критикува Вашингтон за това, че ще се намеси само при употреба на химическо оръжие в Идлиб. Това изявление „не означава нищо и няма да спре никого“, смята Калън. Стотици хиляди са убити с конвенционални оръжия и е жизнено важно да бъдат предотвратени убийствата, като цяло, отново посочи той. \r\n*** Министерството на отбраната на САЩ предупреди, че Русия ще носи отговорността за хуманитарната криза в Идлиб, ако подкрепяните от Москва сирийски правителствени сили атакуват северозападната сирийска провинция, пише  вестник The New York Times . \r\nЕрик Пахън, говорителят на Пентагона, заяви, че САЩ и техните съюзници са загрижени за ужасните последствия, ако сирийският президент Башар Асад, с подкрепата на Русия и Иран, започне офанзива срещу Идлиб, последният бастион на въоръжената опозиция в Сирия. Правителствената армия е съсредоточила сили в близост до региона, а руските и сирийските ВВС нанасят масирани въздушни удари по Идлиб от няколко седмици. \r\nПо думите на Пахън, САЩ поставя под въпрос присъствието на голям брой руски военни кораби в Средиземно море по сирийското крайбрежие. \r\n***  Парламентарно представените опозиционни партии в Косово – „Демократическата лига на Косово“ (ЛДК), Движение „Самоопределение“ (на алб. – „Ветевендосие“), Социалдемократическата партия на Косово и „Алтернатива“ в сряда са изпратили писмо до върховния представител на ЕС по външните работи и политиката на сигурност Федерика Могерини, в което я информират, че са срещу идеята на косовския президент Хашим Тачи за размяна на територии със Сърбия. Те също казват, че правителството е загубило легитимност да представлява Прищина в диалога с Белград, пише  базираното в Прищина албанско електронно издание Gazeta Express . \r\nЛидерът на ЛДК Абдула Хоти написа във „Фейсбук“, че писмото се отнася до последните събития в Косово: \r\n„Подобни идеи няма да бъдат подкрепени и евентуално споразумение, произтичащо от тази идея, няма да бъде валидирано“, написа Хоти. „Започването на нов преговорен процес без необходимата подготовка, какъвто е случаят с настоящото правителство на Косово, ще доведе до провал. Отговорност на парламента е да одобри платформа за диалога с две трети от гласовете и това е единственият на чин да бъде легитимиран този процес. Всяка друга опция за преговорите е обречена на провал. В интерес на гражданите на Косово е да бъде постигнат консенсус в рамките на народното събрание“, написа още председателят на ЛДК. „Сегашното правителство загуби легитимност да представлява Косово в този процес и подновяването на легитимността на парламента трябва да бъде направено в съответствие с Конституцията“, заяви Хоти. \r\nОпозиционните партии вярват, че ЕС и САЩ трябва да се включат във финалната фаза от преговорите със Сърбия и поискаха окончателното споразумение между двете страни да доведе до пълна нормализация на отношенията между Белград и Прищина. „Пълна нормализация е постижима единствено чрез взаимно признаване. Окончателният договор със Сърбия трябва позволи членството на Косово в международните организации, включително ООН, както и да отвори пътя към членство в ЕС и НАТО“, уточни Хоти. \r\n***  Говорителят на гръцкото правителство Димитрис Цанакопулос е убеден, че договора за името с Македония ще бъде одобрен от депутатите, когато бъде подложен на гласуване в парламента, пише  електронното издание на вестник Kathimerini . \r\nВ изказване пред радио Real FM, Цанакопулос заяви, че има „сигурно мнозинство“ в народното събрание, което ще осигури ратификацията на споразумението. \r\nДумите на говорителя на управляващата гръцка коалиция са изказани във връзка със спекулациите за възможни предсрочни избори през май, предизвикани от председателя на младшия коалиционен партньор – „Независимите гърци“ (АНЕЛ) Панос Каменос, който заяви, че неговата партия няма да подкрепи договора със Скопие, ако той стигне до парламента. \r\n*** Полското правителство даде ясно да се разбере, че ще блокира всякакви опити за налагане на санкции на Унгария от Европейския съюз, който обвинява Унгария в „нарушаване на ключовите европейски ценности“, „нарушаване на върховенството на закона“, „отстъпление от демокрацията“ и много други, предава  Reuters . \r\n„Всяка страна има суверенно право да прави вътрешните реформи, които смята за правилни“, заявиха от Министерството на външните работи на Полша чрез съобщение в сряда. \r\n„Действията, насочени срещу страните-членки ще доведат само до задълбочаване на разделението в Съюза и още по-голямо намаляване на доверието на гражданите в европейските институции“. \r\nАмериканската агенция припомня, че в сряда Европейският парламент гласува да се възбуди санкционна процедура срещу Будапеща за несъобразяване с „демократическите норми“, „гражданските права“ и за „корупция“. \r\n„Ройтерс“ отбелязва още, че унгарския премиер е водач на опозицията срещу германския канцлер Ангела Меркел и другите, които желаят да вкарат още мюсюлманско население в Европа. \r\n***  Лидерът на косовското опозиционно Движение „Самоопределение“ (на алб. – Ветевендосие) Албин Курти смята, че след противопоставянето от страна на международната общност на плановете на косовския президент Хашим Тачи за подялба на Косово и след националистическото изказване на сръбския държавен глава Александър Вучич в Северна Митровица, на Тачи му трябват инциденти на терен, ново напрежение и дестабилизация на страната, пише  скопското електронно издание „Курир“ . \r\nКакто предаде кореспондентът на МИА от Прищина, Курти е направил това предупреждение на срещата с посланика на Германия в Косово Кристиан Хелд, с когото разговарял за актуалната политическа обстановка в страната, с акцент върху преговорите за постигане на окончателно решение на споровете между Косово и Сърбия. \r\nПозицията на Тачи за „корекция на границите“, която подразбира размяна на територии със Сърбия, бе оценено от лидера на „Самоопределение“ като изключително опасна за стабилността на Косово. \r\n„Ние смятаме президентът на Косово Хашим Тачи за отговорен за насилието, което може да последва“, е заявил Курти според съобщението от пресслужбата на неговата партия, в което се казва още, че политикът е благодарил на посланик Хелд за принципността и твърдата позиция на германския канцлер Ангела Меркел за защита на държавността и интегритета на Косово. \r\n***  Полицията в САЩ е арестувала автора на романтични детективски романи Нанси Брофи по подозрение, че е убила своя съпруг Дан Брофи в Портланд, щата Орегон. Сред произведенията на писателката са „Как да убиеш мъжа си“ и „Неправилният мъж“, пише  американското издание The Washington Post . \r\nНейният 63-годишен мъж, по професия главен готвач, е застреляна в Орегонския кулинарен институт на 2 юни при неизяснени обстоятелства. На следващия ден след трагедията Брофи пише съобщение за смъртта на съпруга си във „Фейсбук“. „За моите приятели във „Фейсбук“ и семейството, имам тъжни новини – моят мъж и най-добър приятел Дан Брофи бе убит вчера сутринта. Благодаря ви за думите на подкрепа, но в момента съм съсипана, моля ви изчакайте с телефонните обаждания няколко дни, докато не се окопитя“, написа вдовицата, която е обвинена за убийството след три месеца. \r\nПрез ноември 2011 година тя описва в блога си пет мотива и оръжия за убийството на съпруг, които тя би използвала, ако тя е персонаж от книгите. Нанси Брофи смята, че за „мръсната работа“ не бива да се наема убиец или да се моли любовника. Тя мисли, че не трябва да се използва отрова, тъй като така би било лесно да се намери убиеца, а ако мъжа не умре, то „на нея ще й се наложи да гледа болен мъж“. „в края на краищата, предполагам, че след убийството ще стана свободна, а аз не искам да прекарвам време в затвора“, е написала тогава авторката. \r\nПо данните на полицията, Брофи сама е застреляла мъжа си и са й отказали да излезе от ареста под гаранция. Роднините на двойката не могат да повярват, че това се е случило и казват, че не са очаквали подобно развитие. \r\nДвойката е живяла в брак 27 години. Както съобщава на своята лична страница в социалните мрежи авторката, двамата „са имали „и добри, и лоши моменти“. Не е ясен мотивът за извършването на убийството. \r\n*** Върховният представител на Европейския съюз за външните работи и политиката на сигурност Федерика Могерини и помощник-държавния секретар на САЩ за Европа и Евразия Уес Мичъл в четвъртък са на работно посещение в Македония, за да изразят подкрепа за референдума за името, предава  държавната Македонска информационна агенция (МИА) . \r\nМогерини ще има срещи с премиера Зоран Заев, президента Георги Иванов, както и лидера на опозицията Християн Мицковски. \r\nЦелта на посещението на Могерини, съобщават от пресслужбата на върховният представител, е да разговаря за „бъдещето на отношенията и перспективата за интеграция в ЕС на страната“. \r\nМогерини отново приветства „историческия договор“ с Гърция за името и уверява, че Съюза подкрепя Македония. \r\nМичъл, съобщават от Държавния департамент на САЩ, ще има срещи с премиера Заев и с други официални лица и също ще изкаже подкрепата си за договора. \r\nМИА припомня, че миналата седмица в Македония беше американския сенатор Рон Джонсън, който е един от съавторите на резолюцията в американския Сенат за подкрепа на Договора за името, а идната седмица в Скопие ще пристигне още едно високопоставено официално лице от САЩ – военният министър Джеймс Матис, който също ще изрази подкрепа за референдума, но и опасенията си за възможна намеса на Москва в процеса. \r\n*** В Забайкалска област завърши основната част от маневрите „Восток-2018“, предава  РИА Новости . \r\nКакто информираха от Министерството на отбраната на Русия, в хода на този етап на ученията, военните са отразили настъпление, отработили са преход на подразделенията в атака и са завършили разгром на главните сили на „противника“. \r\nВ чест на завършването на основната фаза, на полигона „Цугол“ се проведе преглед на военната техника и парад на участниците, в който взеха участие военнослужещи от Източния и Централния военни окръзи, както и китайски и монголски подразделения. \r\nНа прегледа са представени танкове Т-72Б3, бойни машини на пехотата БМП-3, БТР-80, БТР-82 и бойни десантни машини БМД-4М. \r\n***  Германският канцлер Ангела Меркел заяви, че разбира „яростта“, която е накарала хората да излязат по улиците на източногерманския град Кемниц, но настоя, че „няма извинение или обяснение“ за нацистките скандирания и нападенията срещу хора, които „изглеждат различно“, пише  европейската редакция на Politico . \r\n„Няма да приемем това, тайничко, цели групи – евреи и мюсюлмани – да бъдат изключени от обществото“, заяви германският канцлер пред Бундестага в сряда, отговаряйки на обвиненията от дясната „Алтернатива за Германия“, че правителството застрашава сигурността на страната, защото не може да се справи с миграционните проблеми. „Те принадлежат към нашето общество, също както Християните и атеистите“. \r\n„Мога да разбера всеки, който е ядосан, когато се разбере след престъпление, че извършителят има досие, или е правно задължен да напусне страната“, заяви Меркел, визирайки демонстрациите в Кемниц, които бяха предизвикани от убийството на германец от двама имигранти. \r\nТя добави, че инцидентът й „е повлиял“ и че извършителите ще бъдат наказани съгласно закона. Но Меркел настоя, че няма извинение за „нечовешките“ демонстрации. „Ние сме категорично против това“. \r\nВ изказване на същата сесия на парламента, председателят на „Алтернатива за Германия“ Александър Гауланд заяви, че „не е имало преследване на хора в Кемниц“ и отбеляза, че обвиненията срещу неговата партия в сътрудничество с екстремно-десни групи, които предполагаемо са стоели зад протестите са „опит да се криминализира опозицията“ и да се установи „народен фронт срещу АзГ“. \r\nНезависимо, че някои от демонстрантите – някои от които правиха забранени нацистки поздрави – са били неприятни, протестът не е бил по-различен от шумните събирания по време на футболни мачове, заяви Гауланд, според цитата на Politico. \r\nБившият председател на Европейския парламент и ГСДП Мартин Шулц нападна Гауланд за неговата позиция, като обяви, че неговите идеи са „на бунището на историята“. Социалдемократът констатира, че хитлеристките поздрави са „криминален акт“ и посочи, че „това е моментът демокрацията да се изправи срещу тези хора“.  \r\nДебатът в парламента, който също се фокусира върху бюджета и миграцията, бе предизвикан, след като правителствен комитет по вътрешните работи привика на обяснения директорът на службата за вътрешна сигурност на Германия Ханс-Георг Маасен заради „спорните“ му изказвания относно протестите в Кемниц, както твърди изданието. \r\nОказва се, че Маасен е поставен под огромно напрежение да предостави доказателства за твърдението си, че видео, което показва предполагаемо нападение на протестиращи срещу чужденци, може да е част от „дезинформационна“ кампания от медиите и че „няма достоверна информация“, която да подкрепи информацията, че хора „са преследвали“ чужденци. Неговите коментари предизвикаха ярост сред политиците, които са на различно мнение. Те поискаха и оставката му. \r\nНачалникът на вътрешната сигурност бе обвинен, че е провел тайни срещи с представители на АзГ, на които да ги съветва как да избегнат поставянето под наблюдение от органите на Министерството на вътрешните работи. Маасен потвърди, че е имал срещи с представители на дясната партия, но отрече да е давал съвети на фракцията. \r\nПо този въпрос Гауланд заяви, че АзГ няма проблем с евентуално „наблюдение“ на нейните дейности от полицията и обяви, че „няма какво да крие“. \r\nВ един момент депутатите от дясната партия са излезли от парламента заради коментарите на народния представител от ГСДП Йоханес Карс, който е заявил от трибуната: „Десните радикали в парламента са отвратителни. Омразата ви прави грозни. Вижте се в огледалото“. „Алтернатива за Германия“ се завърна след края на изказването.", "date": "2018.09.13", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/09/13/2566550/rumen-petkov-abv-ostavkite-na-trimata-ministri-sa-opit-da-se-nosi-politicheska-otgovornost.html", "text": "Оставките на тримата министри са опит да се носи политическа отговорност. Това заяви на пресконференция във Варна председателят на ПП АБВ Румен Петков, предаде репортер на  Радио „Фокус“ – Варна . Той заяви, че още от месец април ПП АБВ е настоявала за оставката на министъра на вътрешните работи Валентин Радев. „Неговото присъствие в правителството беше проблем и за атмосферата във Вътрешно министерство, но и за атмосферата в правоохранителната и правораздавателната система като цяло. Дълбоко вредно явление, което си отива, за съжаление по повод на една трагедия, и в тази трагедия надали основната вина е в министъра на вътрешните работи. Много анализи се изписаха и изговориха, че пътят е тесен, че пътят предполага такива катастрофи. Няма човек, който да минава примерно през Кресненското дефиле и да счита, че пътят там е по-широк. Преди седмица - пак тежка катастрофа в Разградско, за щастие, без смъртни случаи на място. Защо не пометохме още трима-четирима министри“, попита риторично Румен Петков. Той отбеляза, че има тежки проблеми, които са факт, но оставката на тези трима министри - Николай Нанков, Валентин Радев и Ивайло Московски, са показали две неща – опит да се носи политическа отговорност, който заслужава внимание, и спекулата от страна на „Обединените патриоти“ по отношение на оставките. \r\nМарияна ВАЛЕНТИНОВА", "date": "2018.09.13", "title": "Румен Петков, АБВ: Оставките на тримата министри са опит да се носи политическа отговорност"}
{"url": "http://www.focus-news.net/news/2018/09/13/2566566/kyustendil-ot-nachaloto-na-godinata-sa-konstatirani-26-926-narusheniya-po-patishtata-v-oblastta.html", "text": "От началото на годината са констатирани 26 926 нарушения по пътищата в област Кюстендил. Това съобщи началникът на сектор „Пътна полиция” към Областна дирекция на МВР – Кюстендил Радослав Боюклийски в рамките на провелото се заседание на областната комисия по безопасност на движението, предаде репортер на  Радио „Фокус” – Кюстендил . За констатираните нарушения са съставени 4 774 акта, 3720 фиша, издадени са 17 253 електронни фиша. 11 464 са нарушенията в повече, сравнено със същия период на миналата година. Увеличил се е и броят на санкциите. До момента са установени 17 305 водачи, шофирали с превишена скорост. 180 души са шофирали след употреба на алкохол, до 1,2 промила, а 71 са над посочената граница. 49 шофьори са дали положителна проба за употреба на наркотични вещества. От началото на годината са регистрирани 252 пътни произшествия в областта. 42 от катастрофите са тежки, четирима души са загинали, а други 49 са ранени. Отчита се намаляване в броя на катастрофите, загиналите и ранените, в сравнение със същия период на миналата година. \r\nРадослав Боюклийски съобщи също, че са проведени срещи между служители на МВР и директори на училища и детски градини в областта за съгласуване на съвместни действия по обезпечаване на сигурността и обществения ред в училищата и детските градини. Обсъдени са и възможности за допълнителни мерки за физическа защита, начини на охрана, пропускателен режим. Уточнени са и начините за бърза връзка между полицейските управления, охранителните фирми, училищните ръководства. Ще бъдат организирани системни проверки в увеселителни и питейни заведения по отношение спазване на изискванията за пребиваване на малолетни и непълнолетни лица, както и забрана за продажба на алкохол и тютюневи изделия на деца, проверки ще се правят в магазините и кафенетата. \r\nВенцеслав ИЛЧЕВ", "date": "2018.09.13", "title": "Кюстендил: От началото на годината са констатирани 26 926 нарушения по пътищата в областта"}
{"url": "http://www.focus-news.net/news/2018/09/13/2566573/noi-nad-1-500-dushi-sa-platili-za-nedostigasht-stazh-prez-2018-g.html", "text": "Общо 1 538 осигурени лица са се възползвали от законодателната възможност да закупят недостигащ стаж до 5 години през първите шест месеца на 2018 г. Това показват данните на Националния осигурителен институт (НОИ) за зачетените осигурителни периоди срещу заплащане за полугодието, съобщиха от пресцентъра на  институцията . Част от тях са го направили, за да успеят да изпълнят условията за натрупани периоди в осигуряване при пенсиониране. Други пък са платили за времето на обучението си във висше учебно заведение, след като са преценили, че общият осигурителен стаж, които предстои да натрупат, няма да им бъде достатъчен при излизането им в пенсия. Приходите от внесените осигурителни вноски за закупен стаж за периода са общо 4,86 млн. лв. \r\nДо края на юни т.г. е отпусната пенсия на 1 241 лица, които са закупили осигурителен стаж до 5 години и/или са внесли за своя сметка осигурителни вноски за следването си. Средният брой на месеците, които не са им достигали, е 21,74. \r\nВъзможностите за закупуване на осигурителен стаж са регламентирани в чл. 9а от Кодекса за социално осигуряване (КСО). Първата от тях дава право на осигурените лица да закупят времето на обучението си за завършено висше и полувисше образование или времето на докторантура. Те могат да направят това по всяко време, като този стаж може да бъде използван както за набиране на общото количество осигурителен стаж за придобиване на право на пенсия, така и за преизчисление на вече отпусната пенсия. В този случай закупеният осигурителен стаж се удостоверява единствено с удостоверение, което се издава от контролните органи на НОИ на база внесените осигурителни вноски, или чрез наличните данни в Регистъра на осигурените лица. \r\nВторият вариант за придобиване срещу заплащане е приложим за лицата, които са навършили необходимата възраст за пенсиониране по условията на трета категория труд, но не са изпълнили условията за необходимия осигурителен стаж. Те могат да закупят до 5 години от недостигащите им периоди, като впоследствие това закупуване се удостоверява единствено с данните за внесени осигурителни вноски в Регистъра на осигурените лица.", "date": "2018.09.13", "title": "НОИ: Над 1 500 души са платили за недостигащ стаж през 2018 г."}
{"url": "http://www.focus-news.net/news/2018/09/13/2566572/vitseprezidentat-iliyana-yotova-i-vanshniyat-ministar-na-kralstvoto-maroko-naser-burita-se-obyaviha-za-nov-tlasak-na-dvustrannite-otnosheniya-mezhdu-balgariya-i-maroko.html", "text": "За засилване на двустранните отношения между България и Мароко се обявиха на среща на „Дондуков“ 2 вицепрезидентът Илияна Йотова и министърът на външните работи на Кралството Насер Бурита. Това съобщиха от  прессекретариата на държавния глава .„Различните глобални предизвикателства изискват да водим по-задълбочен диалог помежду си“, посочи външният министър на Мароко. Насер Бурита отбеляза, че съществува неизползван икономически потенциал между двете страни. \r\nАкцент в разговорите бяха мигрантската криза като глобален проблем и начините за овладяването ѝ. Като основни причини за нея бяха посочени военните конфликти и климатичните промени. „Мароко се оформи като остров на стабилност, който има решаващо значение за стабилността и на Европа“, отбеляза вицепрезидентът. Министърът на външните работи на Мароко подчерта необходимостта от засилване на сътрудничеството между Кралството и Европейския съюз по въпроса с миграцията. Необходими са усилията на всички страни за справяне с това предизвикателство, затова през декември в Маракеш ще се състои голям международен форум, посветен на проблема. \r\n„Европа лекува последствията, а не се бори с причините за тази криза“, посочи вицепрезидентът. По думите ѝ европейската политика много късно се е ориентирала към създаването на фонд за Африка, чиито резултати са доста скромни. \r\nНа срещата бе изразено общото мнение, че инвестициите на африканския континент са начинът за овладяване на кризата. Вицепрезидентът се обяви за създаването на план „Маршал“ за Африка, за да може младите хора да остават по родните си места и да ги развиват. „Повече вярвам в инвестиционната политика на ЕС, отколкото в хуманитарната помощ“, отбеляза Илияна Йотова. \r\nОт името на държавния глава Румен Радев вицепрезидентът покани краля на Мароко Мохамед VI за посещение в България.", "date": "2018.09.13", "title": "Вицепрезидентът Илияна Йотова и външният министър на Кралството Мароко Насер Бурита се обявиха за нов тласък на двустранните отношения между България и Мароко"}
{"url": "http://www.focus-news.net/news/2018/09/13/2566548/hyuriet-turtsiya-ankara-predupredi-es-za-bezhanska-valna-ot-idlib.html", "text": "Турция предупреди Европейския съюз, че потенциална бежанска вълна от северозападната сирийска провинция Идлиб може да засегне и Европа, пише електронното издание на  вестник „Хюриет“ . \r\n„В момент, когато вече сме приели милиони бежанци, нова вълна от десетки или стотици хиляди бегълци към Турция ще доведе до различни усложнения. Техните последствия ще се налбюдават не само в Турция, но ще се разпространят и към Европа и други страни“, заяви говорителят на турското президентство Ибрахим Калън по време на пресконференция. \r\nТурция публично призова целия свят и по-конкретно западните страни да действат в координация, за да предотвратят възможна атака срещу Идлиб, заяви още говорителят на президента Реджеп Таийп Ердоган. Той отбеляза също, че всички страни трябва да играят конструктивна роля и да се разберат за политическо решение, което ще елиминира всички проблеми отнасящи се до Идлиб. \r\nЕвентуална офанзива във въпросната провинция ще създаде криза в доверието и ще подкопае политическите процеси, предупреди Калън. Той предупреди, че риториката на „западните държави, че ще се намесят ако режимът на Асад използва химически оръжия в Идлиб не е достатъчна и е непостоянна“. \r\nПо неговите думи, 99% от убийствата в Сирия са резултат от използване на  конвенционални оръжия и тези изявления означават, че Западът ще се намеси за предотвратяване на убийствата само ако те се осъществяват с химически оръжия. \r\nМалко по-късно говорителят на президентството пусна съобщение и в „Туитър“, в което продължи да критикува Вашингтон за това, че ще се намеси само при употреба на химическо оръжие в Идлиб. Това изявление „не означава нищо и няма да спре никого“, смята Калън. Стотици хиляди са убити с конвенционални оръжия и е жизнено важно да бъдат предотвратени убийствата, като цяло, отново посочи той. \r\nПревод и редакция:", "date": "2018.09.13", "title": "„Хюриет“ (Турция): Анкара предупреди ЕС за бежанска вълна от Идлиб"}
{"url": "http://www.focus-news.net/news/2018/09/13/2566575/burgas-okrazhniyat-sad-nalozhi-4-godini-i-8-mesetsa-zatvor-na-ukrainski-grazhdanin-za-prichinyavane-na-katastrofa-pri-koyato-e-zaginal-edin-chovek.html", "text": "Окръжният съд наложи 4 години и 8 месеца затвор на украински гражданин за причиняване на катастрофа, при която е загинал един човек. Това съобщиха от пресцентъра на  Окръжна прокуратура - Бургас . Наказанието е постановено само три месеца след извършване на престъпното деяние. По внесен обвинителен акт на Окръжна прокуратура – Бургас, съдът наложи ефективно наказание от 4 г. и 8 м. „Лишаване от свобода“ спрямо украинския гражданин Игор Т. Той е подсъдим за това, че на 11 юни 2018 г. при управление на седлови влекач „Скания“ с прикачено полуремарке, по второкласен път (при Ришки проход), с посока на движение от град Шумен към гр. Карнобат, нарушил правилата за движение и по непредпазливост причинил смъртта на мъж и тежка телесна повреда на жена, като деянието е извършено в пияно състояние – с концентрация на алкохол в кръвта 2.71 промила. \r\nСъдът е постановил наказанието по реда на съкратеното производство. На украинския гражданин е наложена и „забрана да управлява МПС“ за срок от 7 години. Присъдата на Окръжен съд – Бургас може да бъде обжалвана пред Апелативния съд в града.", "date": "2018.09.13", "title": "Бургас: Окръжният съд наложи 4 години и 8 месеца затвор на украински гражданин за причиняване на катастрофа, при която е загинал един човек"}
{"url": "http://www.focus-news.net/news/2018/09/13/2566574/oblastna-komisiya-po-bezopasnost-na-dvizhenieto-kyustendil-336-kilometra-republikanski-patishta-v-oblastta-sa-v-dobro-a-161-v-losho-sastoyanie.html", "text": "336 километра републикански пътища в област Кюстендил са в добро, а 161 - в лошо състояние. Това стана ясно по време на заседание на  Областната комисия по безопасност на движението , предаде репортер на  Радио „Фокус” – Кюстендил . Като средно е определено състоянието на 132 километра. 65 километра от автомагистрала „Струма” преминава през територията на област Кюстендил, а преминаването през този участък става средно за 30 – 40 минути. Общата дължина на републиканските пътища – първи, втори и трети клас, е 577 километра. Участъкът от автомагистрала „Струма”, както и пътищата от първи клас са в добро състояние. В средно и лошо състояние е участък на път ІІ 62, Дупница – Самоков. За него има обещание, че ще бъде реализирано ремонтирането на участъка от 9 км. Близо 50 % от третокласната пътна мрежа е в средно състояние, а останалите са в лошо състояние. На този етап се правят усилия, по линия на текущо поддържане, да се подобрява пътната настилка. В момента се изгражда участък от път 623, където има свлачищни процеси. Старото трасе е разрушено, а в момента приключва изграждането на новия пътен участък, чиято дължина е 750 метра. Това ще позволи да се реализира пътната връзка между общините Бобов дол и Радомир. Извършен е превантивен ремонт в участък от пътя между Долна Козница и Бобов дол. До края на месец октомври ремонтът ще бъде завършен, а пътят ще бъде приведен в много добри експлоатационни условия. \r\nПо време на заседанието стана ясно също, че се работи усилено по обрушване на скални откоси и почистване на платното за движение в района на срутището по пътя за Рилски манастир. Скалният откос ще бъде усилен със стоманени мрежи и съответните анкери за да не се допуска падането на скални късове върху пътното платно. На следващ етап, през следващата година, ще се изградят и сериозни инженерни съоръжения – подпорни стени. Предстои въвеждане в експлоатация на друг участък от този път, в района на „Кирилова поляна”. В този район е имало срутване на пътното тяло заради неблагоприятни атмосферни условия. Там са изградени инженерно-укрепителни съоръжения. Участъкът вече е възстановен, предстои приемателна комисия. Извършен е преглед на хоризонталната маркировка по републиканските пътища. Очаква се, че за автомагистралата, пътищата от първи и втори клас маркировката ще бъде освежена. Направени са постъпки за освежаване на маркировката в участъци от третокласната пътна мрежа, които са най-критични през есенно-зимния период. Вече са завършили проверките на мостовите съоръжения по републиканските пътища. Дадена е заявка за извършване на ремонтни дейности на два моста. Единият е в района на село Четирци, другото съоръжение е надлезът на главенпът Е-79, в района на Дупница. В момента се извършва инвентаризация на цялата пътна мрежа на територията на област Кюстендил. Проверяват се критичните участъци с цел да се вземат допълнителни мерки за тяхното обезопасяване. \r\nВенцеслав ИЛЧЕВ", "date": "2018.09.13", "title": "Областна комисия по безопасност на движението - Кюстендил: 336 километра републикански пътища в областта са в добро, а 161 - в лошо състояние"}
{"url": "http://www.focus-news.net/news/2018/09/13/2566563/mia-makedoniya-ekstremistkata-albanska-natsionalna-armiya-predupredi-prishtina-da-ne-targuva-s-teritorii.html", "text": "Въоръжена екстремистка група, наричаща себе си „Албанска национална армия“ (АНА), публикува видео, в което иска от правителствата на Албания и Косово да не „търгуват“ с територии, предава  държавната „Македонска информационна агенция“ (МИА) . \r\n„Искаме от политиците да престанат да продават или търгуват с територии за свои лични интереси“, казват въоръжени и маскирани лица на албански език, зад които стои албанското знаме. \r\nХоландският журналист с албански произход Винсент Триесте публикува превод на заканите в „Туитър“. \r\n„Трябва веднага да бъдат прекратени разговорите за търговия с териториите на Северна Митровица и Прешевската долина“, предупреждават от АНА. \r\nКакто предава кореспондентът на МИА, Триесте смята, че става дума за екстремистка организация, която разполага с автомати Калашников и снайпери. \r\nХоландксият журналист посочва, че това е първата въоръжена група, която се обявява против подялба на територията на Косово. Триесте отбелязва и факта, че за първи път е чул „южноалбански акцент“, тъй като обичайно, както обяснява той, лицата, които говорят на подобни видеа имат „косовски акцент“. Според журналистът не трябва да се придава голямо значение на тази група. \r\nПревод и редакция:", "date": "2018.09.13", "title": "МИА (Македония): Екстремистката „Албанска национална армия“ предупреди Прищина „да не търгува с територии“"}
{"url": "http://www.focus-news.net/news/2018/09/13/2566576/komisar-pier-moskovitsi-italiya-tryabva-da-predstavi-ubeditelen-byudzhet-za-dogodina-pravitelstvoto-v-rim-e-problem.html", "text": "Европейският комисар по икономическите и финансовите въпроси Пиер Московиси предупреди Италия да представи „убедителен бюджет“ за следващата година и определи евроскептичното правителство в Рим като „проблем“, предава  AFP . \r\nМосковиси призова Италия да изплаща дълга си и да прокара икономически реформи, вместо да прави дефицити. \r\nБюджетът на италианското правителство за следващата година трябва да бъде „убедителен по отношение на числата“, но и по отношение на „структурните усилия“, категоричен е еврочиновникът. \r\n„Икономиката на Италия има нужда от реформи“, заяви той пред репортерите. „Спирането на реформите и печатането на пари вместо това няма да спаси Италия“. \r\n„Франс прес“ припомня, че в момента дългът на Рим възлиза на 132% от брутния вътрешен продукт (БВП), което е вторият най-висок процент в еврозоната след Гърция. \r\n„Не можеш да живееш с публичен дълг на ниво над 120%“, обясни Московиси. \r\nНо евроскептичното правителство на Италия, продължава френската агенция, което е съставено от дясната „Лига“ и антисистемното Движение „Пет Звезди“, е под натиск да изпълни предизборните си обещания и да увеличи разходите, вместо да намалява дефицита, както бе обещало предното правителство, което се провали. \r\n„Има проблем и това е Италия“, заяви Московиси. „Вниманието ми ще е насочено най-вече върху Италия“. \r\nПревод и редакция:", "date": "2018.09.13", "title": "Комисар Пиер Московици: Италия трябва да представи убедителен бюджет за догодина, правителството в Рим е проблем"}
{"url": "http://www.focus-news.net/news/2018/09/13/2566580/sport-fifa-predlaga-na-ispaniya-da-prieme-mondial-2030.html", "text": "Испания е готова да се впусне в битката за домакинство на световното първенство през 2030 година, информира Cadena Ser. Тази идея бе дадена от фИфА на среща между премиера на страната Педро Санчес, шефа на испанската футболна федерация Луис Рубиалес и боса на световната централа Джани Инфантино. Възможностите са две - или иберийската държава да кандидатства със самостоятелна кандидатура, или да бъде част от съвместно домакинство с Мароко и Португалия. До момента страната е организирала само един Мондиал - през 1982 година, когато шампион става Италия, а финалът се състоя на \"Сантяго Бернабеу\". В момента Испания има няколко стадиона от най-висок световен клас като новопостроените \"Уанда Метрополитано\" в Мадрид и \"Сан Мамес\" в Билбао. \r\nДруги варианти за мондиала през 2030 година са съвместните кандидатури на Аржентина, Уругвай и Парагвай, както и на държавите от Обединеното кралство плюс Ирландия. Следващите две световни първенства ще се проведат в Катар през 2022-а и САЩ, Канада и Мексико през 2026 година. Друга идея на испанската федерация е да кандидатства за домакинство на европейското първенство през 2028-а.", "date": "2018.09.13", "title": "Спорт: ФИФА предлага на Испания да приеме Мондиал 2030"}
{"url": "http://www.focus-news.net/news/2018/09/13/2566578/bozhidar-donkov-izpalnitelna-agentsiya-po-lozata-i-vinoto-blagoevgrad-golyam-protsent-ot-proizvoditelite-v-oblastta-iznasyat-vino-za-evropeyskiya-sayuz-i-treti-strani.html", "text": "Голям процент от производителите в Благоевградска област изнасят вино за Европейския съюз и трети страни. Това каза за  Радио „Фокус“-Пирин  Божидар Донков, Изпълнителна агенция по лозата и виното-Благоевград. „Има и малки изби, които разчитат на вътрешен пазар. Доста голям обем от произведеното вино в региона се изнася в чужбина. Произведеното грозде се търгува на българския пазар, като нямам информация да има търговия със съседни страни“, посочи Донков. По думите му тази година изкупната цена на гроздето е по-висока цена. Причината е, че реколтата не е толкова добра за всички, а търсеното определя цената. „Около лев достигат изкупните цени за по малки количества и най-вече търговия между частни стопани. При винарските предприятия се наблюдава леко завишение от предходни години, като там изкупната цена е около 80 стотинки. Цената се определя от качеството и сорта“, отбеляза Донков. По думите му сортът широка мелнишка е малко по-късен, като той е по-високо родовит. „Едва ли ще успее да натрупа нужното количество захар и цените ще бъдат значително по-ниски от ранните и средно зреещите - мерло, каберне совиньон и белите“, каза още Донков. \r\nТой съобщи също, че на територията на Благоевградска и Кюстендилска област са регистрирани около 40 винопроизводители, а географското положение на региона, особено района между Струма и Места, се очертава като една контактна зона, в която от дълбока древност се отглежда грозде и се произвеждат вина. „Заедно с всички забележителности го правят доста интересен регион. Винопроизводителите имат различен капацитет на производство на вино“, коментира Донков. По думите му гроздето, което се произвежда в региона, е с доста интересни и различни качества. „Тук се натрупват доста високи захари, а слънчевото зреене през годината е най-силно в района на Петрич и Сандански. Тук могат да виреят сортове, които в други райони не могат да бъдат застъпени. Широка мелнишка лоза е сорт, който се отглежда само тук“, посочи Донков \r\nЛора КАЛЧЕВА", "date": "2018.09.13", "title": "Божидар Донков, Изпълнителна агенция по лозата и виното-Благоевград: Голям процент от производителите в областта изнасят вино за Европейския съюз и трети страни"}
{"url": "http://www.focus-news.net/news/2018/09/13/2566579/s-polagane-na-ventsi-pred-memoriala-na-zaginalite-ognebortsi-v-gd-pbzn-shte-bade-otbelyazan-profesionalniyat-praznik-na-balgarskite-pozharnikari-na-14-septemvri.html", "text": "С полагане на венци пред мемориала на загиналите огнеборци в ГД ПБЗН ще бъде отбелязан професионалният празник на българските пожарникари - 14 септември. Това съобщиха от пресцентъра на  МВР . Церемонията ще се състои в двора на ГД „Пожарна безопасност и защита на населението” на ул. „Пиротска” 171А на 14 септември от 10.00 часа. От 16.30 часа пред сградата на УПБЗН – Нови Искър на ул. „Стое Джуров” ще бъде открит паметник на пожарникаря инж. Богдан Личев.", "date": "2018.09.13", "title": "С полагане на венци пред мемориала на загиналите огнеборци в ГД ПБЗН ще бъде отбелязан професионалният празник на българските пожарникари на 14 септември"}
{"url": "http://www.focus-news.net/news/2018/09/13/2566571/rumen-petkov-abv-za-lipsata-na-prezidentski-ukaz-za-osvobozhdavane-na-glavniya-sekretar-na-mvr-tova-e-institutsionalno-podritvane-na-nizko-nivo-ot-prezidenta-kam-pravitelstvoto.html", "text": "Липсата на указ от президента за прекратяване на правомощията на главния секретар на Министерството на вътрешните работи главен комисар Младен Маринов, предложен за министър на вътрешните работи, е институционално подритване на низко ниво от президента към правителството. Това заяви на пресконференция във Варна председателят на ПП АБВ Румен Петков, предаде репортер на  Радио „Фокус“ – Варна . „Правителството предлага на президента назначаване и освобождаване на главния секретар на МВР и директорите на национални служби, в случая говорим за главния секретар. Президентът Радев е подписал указа за назначаването на този главен секретар. Ако не е подписал указ за освобождаването му, при положение, че има внесено предложение на Министерски съвет и това не е обяснено на българските граждани, е много лош знак за заяждане на дребно, за подритване, за катерене по нечий гръб, от което губи обществото и държавата“, заяви Румен Петков. По думите му това не е начинът да се спре назначаването на министър на вътрешните работи.  \r\n„Ако президентът Румен Радев има резерви по кандидатурата на министъра на вътрешните работи, почтената, достойната позиция е да излезе и да ги каже. Ако няма, защо не подписва указа. Това е институционално подритване на низко ниво от страна на президента към правителството. Това няма да го направи по-силен, нито ще направи правителството по-слабо“, подчерта Румен Петков. Той посочи, че в тази ситуация има решение на институцията Министерски съвет за освобождаване на главния секретар и няма нищо по-логично от това президентът да подпише указа, още повече, че е ясно какво се предвижда в перспектива. „Президентът по най-бързия начин трябва да обясни поведението си. Обяснението, че е в чужбина, не е обяснение. Това е изключително сериозен въпрос, не може да бъде бавен във времето с неясни мотиви и съображения, а и изборът практически не се възпрепятства. Нито се възпрепятства изборът на главен секретар за вътрешен министър, нито с нещо може да се попречи. Просто се създава впечатление за нехигиенични отношения между институциите в страната и това ерозира доверието на българските граждани в институционализма“, отбеляза Румен Петков. \r\nМарияна ВАЛЕНТИНОВА", "date": "2018.09.13", "title": "Румен Петков, АБВ, за липсата на президентски указ за освобождаване на главния секретар на МВР: Това е институционално подритване на низко ниво от президента към правителството"}
{"url": "http://www.focus-news.net/news/2018/09/13/2566581/prof-valeriya-fol-trakolog-legendite-za-zmeyove-v-strandzha-sa-urok-mladite-momichetata-da-se-pazyat-ot-slantseto-po-vreme-na-goreshtnitsite.html", "text": "Легендите за змейове в Странджа са урок младите момичетата да се пазят от слънцето по време на Горещниците. Това каза за предаването „Легенди за България“ на  Радио „Фокус“  тракологът проф. Валерия Фол, във връзка с мястото на преданията за змейове в странджанско още от дълбока древност. Тя обясни, че Странджа съхранява сериозни реликти от тракийските вярвания, а местните хора пазят представите и преданията. Странджа е именно едно от местата, където през вековете са съхранени много долмени, допълни проф. Фол. „Долмените са гробници на ранната тракийска аристокрация, мегалити, направени от много големи каменни плочи. Още в античността възбуждат въображението на хората, според които долмените са изградени от елини – не древните гърци, а гиганти, изчезнали, тъй като били толкова високи, че не виждали къде ходят, спъвали се в къпините, чупели си крайниците и така са умрели. Това  са антични разкази, останали в странджанския фолклор. Другите легенди гласят, че там живеят змейове и затова ги наричат и „змейови къщи“, разказа проф. Валерия Фол. Дори представите за самите змейове се различават, уточни тя. „В някои легенди те са здрави и едри мъже или жени с крилца под мишниците, в други – грамадни змии с овнешка, кучешка или конска глава. Те летят, но няма крила, и приличат на кросно – това разказваха възрастните хора. Появяват се между хората по време на най-топлите дни – Горещниците, по време на жътвата, когато е лятното слънцестоене, за да си изберат най-хубавото момиче и да го отвлекат. Защо смятаме, че тази легенда идва от най-дълбока древност? Има съхранен текст, който разказва, че по време на Горещниците там, където е пещерата на тракийската Велика Богиня, наричана Зеринтия, в днешна Северна Гърция, излиза една много голяма змия. Тя се казва Кенхринес и преследва овчарите, които в последствие се разболяват и умират. Тази змия се свързва с тракийската Велика богиня майка. Този разказ го има още от древността“, разказа още тракологът. Според проф. Валерия Фол имената на селища, които съдържат „еврен“ или преведено от турски „змей“, са показател, че в тази местност трябва да се търсят мегалити. Това е така заради представата, че тези фантастични градежи всъщност принадлежат на дълбоката древност на тази земя, обясни тракологът.  \r\nАнна АНГЕЛОВА Цялото интервю четете по-късно в „Мнение“", "date": "2018.09.13", "title": "Проф. Валерия Фол, траколог: Легендите за змейове в Странджа са урок младите момичетата да се пазят от слънцето по време на Горещниците"}
{"url": "http://www.focus-news.net/news/2018/09/13/2566583/pp-abv-organizira-publichna-diskusiya-za-razvitieto-na-otnosheniyata-s-makedoniya-i-predlozheniya-za-merki-v-zashtita-na-natsionalnite-interesi-na-balgariya.html", "text": "ПП АБВ организира публична дискусия на тема: „Развитието на отношенията между Р България и Р Македония и предложения за мерки в защита на националните интереси на страната ни“. Това съобщиха от пресцентъра на  ПП АБВ . Дискусията ще се състои на 15 септември 2018 г. от 16.30 часа в конферентната зала в централата на ПП АБВ в София на ул. „Врабча“ 23. Във форума ще вземат участие представители на българската академична общност, на неправителствени организации, общественици и интелектуалци. Покана за участие в дискусията е изпратена и до членовете на Мултидисциплинарната комисия по договора за добросъседство с Р Македония.", "date": "2018.09.13", "title": "ПП АБВ организира публична дискусия за развитието на отношенията с Македония и предложения за мерки в защита на националните интереси на България"}
{"url": "http://www.focus-news.net/news/2018/09/13/2566585/sliven-kmetat-stefan-radev-se-sreshtna-s-noviya-generalen-konsul-na-ruskata-federatsiya-vav-varna-vladimir-klimanov.html", "text": "Новият генерален консул на Руската Федерация във Варна Владимир Климанов беше посрещнат вчера от кмета на Сливен Стефан Радев. Това е първо работно посещение на консула в града, съобщиха от пресцентъра на  Община Сливен . Кметът Стефан Радев запозна госта с основните характеристики на Сливенския регион. \r\nВ рамките на срещата беше обсъдено общото сътрудничество в сферата на образованието, както и възможностите за партньорство в различни области. \r\nОт своя страна дипломатът благодари за сърдечното посрещане и изрази готовност за реализиране на бъдещи общи проекти. \r\nКметът покани новоназначения консул да бъде официален гост на традиционния Национален фестивал на руската песен и танц и му подари плакет на община Сливен. \r\nВладимир Александрович Климанов има дипломатически ранг Извънреден и пълномощен Посланик 2-ри клас, присъден на 2 септември 2013 г. В системата на Министерство на външните работи от 1992 година. Има голям опит в централния апарат на министерството в чужбина. От 2008 до 2010 г. е началник отдел в 4-ти Европейски Департамент на Министерство на външните работи. От 2010 до 2014 г. е Генерален консул на Русия в Русе, България. От ноември 2014 г. е началник отдел в 4-ти Европейски Департамент на Министерство на външните работи.", "date": "2018.09.13", "title": "Сливен: Кметът Стефан Радев се срещна с новия генерален консул на Руската Федерация във Варна Владимир Климанов"}
{"url": "http://www.focus-news.net/news/2018/09/13/2566584/kyustendil-170-peshehodni-pateki-sa-osvezheni-na-teritoriyata-na-obshtinata.html", "text": "170 пешеходни пътеки са освежени на територията на община Кюстендил. Това стана ясно по време на заседание на Областна комисия по безопасност на движението – Кюстендил, предаде репортер на  Радио „Фокус” – Кюстендил . Освежени са 154 пешеходни пътеки от типа „Зебра”, сред които и 11 пешеходни пътеки върху изкуствени неравности. Останалите пешеходни пътеки са маркирани на кръстовища със светофарно регулиране. На всички пешеходни пътеки е поставен надписът „Погледни”. Извършено е и освежаване върху 45 изкуствени неравности, както и 11 велосипедни пътеки и пресичания. Положена е надлъжна пътна маркировка на 11 кръстовища. 39 са освежените места за паркиране на моторни превозни средства, управлявани от хора с уреждания. Положена е маркировка и на пет обществени паркинга. Направена е маркировка на автобусните отбивки. За освежаването на хоризонталната маркировка са изразходвани около 3 000 кг бяла висококачествена боя. Маркирани са повече от 3 000 кв. метра. 42 са монтираните нови пътни знаци. От началото на месец септември се извършва повторно освежаване на пешеходните пътеки около училищата и детските градини. \r\nВенцеслав ИЛЧЕВ", "date": "2018.09.13", "title": "Кюстендил: 170 пешеходни пътеки са освежени на територията на общината"}
{"url": "http://www.focus-news.net/news/2018/09/13/2566587/momchil-nikolov-obshtina-smolyan-v-ou-yuriy-gagarin-v-grada-tazi-godina-nyama-da-ima-paralelka-s-uchenitsi-v-parvi-klas.html", "text": "В ОУ „Юрий Гарагин“ в Смолян тази година няма да има паралелка с ученици в първи клас. Това каза за  Радио „Фокус“ – Смолян  секретарят на Община Смолян Момчил Николов. „От ръководството на учебното заведения бяха подали маломерна паралелка в първи клас с 12 деца, но се оказа, че децата са само 5 и тя беше спряна от Общински съвет – Смолян. Няма законово основание да се допусне такава паралелка в града, като има училище на около 1 км от него,а и тези деца имат алтернатива да отидат в друго училище в града по преценка на родителите“, коментира Николов. Той отбеляза, че от седем паралелки в това учебно заведение, само две не са с брой ученици под минимума. Всички останали са маломерни с по 12-13 деца. \r\nНиколов посочи, че в СУ „Отец Паисий“ в Смолян също има две маломерни паралелки след 8 клас, които функционират като такива от няколко години, но тези деца трябва да завършат в тези условия. „Останалите маломерни паралелки в общината са в училищата в селата. Те обаче са защитени училища и получават допълнително финансиране, а този тип училища могат без проблем да имат маломерни паралелки по наредбата за финансиране“, каза още Николов. \r\nНели ГЕРГЬОВСКА", "date": "2018.09.13", "title": "Момчил Николов, Община Смолян: В ОУ „Юрий Гагарин“ в града тази година няма да има паралелка с ученици в първи клас"}
{"url": "http://www.focus-news.net/news/2018/09/13/2566586/shveytsarski-grazhdanin-e-zadarzhan-pri-opit-da-premine-s-kontrabandni-orazhiya-prez-gkpp-kapitan-andreevo-na-pat-za-siriya.html", "text": "Швейцарски гражданин е задържан при опит да премине с контрабандни оръжия през ГКПП „Капитан Андреево“ на път за Сирия. Това съобщиха от пресцентъра на  Апелативна специализирана прокуратура . Специализираната прокуратура повдигна обвинения на задържания мъж за тероризъм и контрабанда на оръжия. \r\nНа 11 септември 2018 г. вечерта на ГКПП „Капитан Андреево“ при операция на ГД „Гранична полиция“, ДАНС и Специализираната прокуратура е задържан гражданин на Конфедерация Швейцария. Той е направил опит да премине в Република Турция с намерение да продължи пътуването си до Сирия. В управлявания от него джип с швейцарска регистрация са открити три пушки (две автоматични карабини и една гладкоцевна ловна пушка), пистолет „Зиг Зауер“, около 400 броя патрони за тях, както и множество хладни оръжия (24 ножа и др.). В личните вещи на швейцарския гражданин е намерена и карта с отбелязвания на маршрута му, с крайна цел гр. Идлиб, Сирия. \r\nМъжът и автомобилът са били обявени за издирване от швейцарските власти в Шенгенската информационна система, с информацията, че лицето е въоръжено. \r\nПредоставена е и информация, че неговият баща е сигнализирал полицията, че синът му е изчезнал заедно с автомобила, като от жилището им липсват огнестрелни оръжия и боеприпаси. \r\nНа 12 септември 2018 г. на швейцарския гражданин са повдигнати от Специализираната прокуратура обвинения за тероризъм и контрабанда на оръжия през държавната граница, като с постановление на наблюдаващия прокурор той е задържан за срок до 72 часа. Според първоначалните му обяснения, задържаният искал да окаже помощ на цивилни граждани в Сирия. \r\nНа 14 септември 2018 г. в Специализирания наказателен съд ще бъде внесено искане за задържане под стража. На обвиняемия е назначена и съдебно-психиатрична експертиза.", "date": "2018.09.13", "title": "Швейцарски гражданин е задържан при опит да премине с контрабандни оръжия през ГКПП „Капитан Андреево“ на път за Сирия"}
{"url": "http://www.focus-news.net/news/2018/09/13/2566589/b92-sarbiya-ruski-ministar-pristiga-na-poseshtenie-v-sarbiya-prez-oktomvri.html", "text": "Министърът на извънредните ситуации на Русия Евгений Зиничев ще пристигне на посещение в Сърбия през октомври, съобщи радио Sputnik, предава  белгарското радио „Б92“ . \r\nКакто твърди изданието, Зиничев е много близък на руския президент Владимир Путин и поради тази причина се смята, че визитата може да е свързана с евентуалното посещение на самия руски лидер в Белград в началото на ноември. \r\nПо информация на Sputnik, руският политик ще бъде посрещнат от министърът на вътрешните работи на Сърбия Небойша Стефанович и ще посети сръбско-руския хуманитарен център в Ниш, където експерти от Русия обучават спасители и пожарникари от Сърбия и региона. \r\nВзимайки предвид биографията на Зиничев, след назначението му през май т.г. е ясно, че има сериозни планове за по-нататъшното развитие на обучението на персонала, както и за осъвременяването на техническото оборудване на министерството, което често разчита на военното ведомство в работата си. \r\nМинистърът на извънредните ситуации на Русия е прослужил много време в армията – в Северния флот на руските ВМС, който е специфичен в много отношения. Той се присъединява към КГБ през 1987 година, а след промените през 1991 година, продължава кариерата си във Федералната служба за охрана (ФСО). Зиничев е бил и на отговорни постове във ФСБ (Федералната служба за сигурност), на която става и заместник директор. \r\nОт 2006 до 2015 година той е член на личната охрана на руския президент и постоянно е в непосредствена близост до Путин. Зиничев влиза в политиката по предложение на руския премиер Дмитрий Медведев преди две години, когато временно заема поста губернатор на Калининградска област. \r\nПревод и редакция:", "date": "2018.09.13", "title": "„Б92“ (Сърбия): Руски министър пристига на посещение в Сърбия през октомври"}
{"url": "http://www.focus-news.net/news/2018/09/13/2566588/ministar-rumen-porozhanov-v-novata-lozaro-vinarska-programa-sme-slozhili-po-nastoyavane-na-bransha-i-myarka-za-safinansirane-na-zastrahovatelnite-premii.html", "text": "В новата лозаро-винарска програма сме сложили, по настояване на бранша, и мярка за съфинансиране на застрахователните премии. Това каза министърът на земеделието, храните и горите Румен Порожанов, който откри гроздобера в село Могилово, община Чирпан, област Стара Загора, предаде репортер на  Агенция „Фокус“ . „Досега акцентът беше в преструктурирането, сега пак ще е така. Но ще дадем фокус и на промоциите в страната, както и в други страни. Това ще даде един допълнително припознаване на България във винения сектор“, каза Порожанов. \r\nКрасимир Коев от Изпълнителна агенция по лозата и виното (ИЛАВ) отрече появилата се в някои медии информация, че биопроизводителите на лозя имат проблеми с намирането на места за преработка. „7 са биологичните винарни в страната и те работят и изнасят основно продукция в Германия. Няма подобен проблем. Единственото, което може би може да се каже, че е проблем е при идентификацията на лозовите масиви. И по-скоро кой сорт какъв е – дали е био за консумация или за вино. Има сортове, които стават и за двете“, коментира Коев.", "date": "2018.09.13", "title": "Министър Румен Порожанов: В новата лозаро-винарска програма сме сложили, по настояване на бранша, и мярка за съфинансиране на застрахователните премии"}
{"url": "http://www.focus-news.net/news/2018/09/13/2566582/kmetat-na-svishtov-gencho-genchev-remonti-za-500-000-leva-zapochvat-v-selata-v-obshtinata.html", "text": "Ремонти за 500 хиляди лева започват в селата в община Свищов. Средствата са отпуснати от правителството и ще бъдат вложени в рехабилитация и преасфалтиране на улиците в малките населени места, съобщи за  Радио „Фокус“ – Велико Търново  кметът на Свищов Генчо Генчев. Той уточни, че дейностите ще бъдат извършени във всички 15 села.  \r\n„За първи път кметствата получават такъв финансов ресурс за текущи ремонти, допълнителен от общия бюджет на Общината. Средствата, вложени в населените места през тази година възлизат на повече от 1.2 млн. лв., което е прецедент“, заяви Генчо Генчев. Той подчерта също, че за всички села е направено много през летните месеци и посочи, че в част от тях са реализирани проекти по Програмата за управление на отпадъците, като ма и няколко одобрени проекта по ПУДООС. Освен това са извършени ремонти и на повечето от църквите и храмовете. Средства за тях са отпуснати от Комисията по вероизповедания към Министерски съвет. Осъществени са и дейности, реализирани с пари по програма „Местни инициативи“ на Община Свищов. \r\nЛуиза ТРАНЧЕВА", "date": "2018.09.13", "title": "Кметът на Свищов Генчо Генчев: Ремонти за 500 000 лева започват в селата в общината"}
{"url": "http://www.focus-news.net/news/2018/09/13/2566590/rumen-petkov-abv-makedonskoto-izdanie-na-zhelezniyat-svetilnik-e-porednoto-posegatelstvo-varhu-istoriyata-ni.html", "text": "Македонското издание на „Железният светилник“ е поредното посегателство върху историята ни и мултидисциплинарната комисия по договора за добросъседство с Република Македония трябва да се произнесе по този въпрос. Това заяви на пресконференция във Варна председателят на ПП АБВ Румен Петков, предаде репортер на  Радио „Фокус“ – Варна . Той отбеляза, че българското издание е от 1987 година, а македонското издание е от 2006 година, като между двете книги има над 40 страници разлика. „Има очевидно посегателство върху текста, но вътре България не се споменава никъде, както е описано в автентичния текст на Димитър Талев, България навсякъде е заменена с Македония. Това е издание на Народната университетска библиотека в Скопие със съдействието на Министерството на културата на Македония. Много е важно мултидисциплинарната комисия да се произнесе по този въпрос, защото тук има и анализ, който определя Димитър Талев  като македонски автор“, заяви Румен Петков. Той подчерта, че ПП АБВ ще организира дискусии с участие на академичната общност, издатели, писатели и поети, които имат ясни позиции по въпроса.  \r\n„Ще продължим да настояваме пред българските институции да се гарантира обективната, реалната оценка на общата ни история. Ние ще искаме мултидисциплинарната комисия да предложи много ясен текст, който да представлява формулировка какво е общата ни история. От ПП АБВ считаме, че нейните корени са в средновековието, минават през турското робство. Признаваме самоидентификацията на македонската държава, нещо повече – като държава сме първите, признали Република Македония, но считаме, че посегателствата върху нашата история са недопустими“, посочи Румен Петков. По думите му един от членовете на мултидисциплинарната комисия от македонска страна преди месец е обявил, че имаме обща история, която се заключва само в рамките на турското робство.  \r\n„Това е дълбоко неистинно и дълбоко непочтено и за съжаление на този акт не реагира никой, включително и нашата мултидисциплинарна комисия. Предупреждаваме, че когато днес всички подкрепяме европейското евроатлантическо бъдеще на Македония, утре след референдума, който и да е представител на македонските институции ще каже: „Скъпи български братя,  вие ни подкрепихте с тези позиции, че общата ни история е заключена в рамките на турското робство, че Димитър Талев е македонски творец, че тази наша история няма нищо преди и нищо след турското робство като общи действия, че илинденското въстание е македонско въстание, а България и българите нямат участие. Какво се е променило до и след 30 септември, че сега да проявявате претенции“, и ще бъдат прави, ако българските институции си мълчат по този оглушаващ, зашлевяващ нашата история и национално самосъзнание начин“, добави Румен Петков. \r\nМарияна ВАЛЕНТИНОВА", "date": "2018.09.13", "title": "Румен Петков, АБВ: Македонското издание на „Железният светилник“ е поредното посегателство върху историята ни"}
{"url": "http://www.focus-news.net/news/2018/09/13/2566568/parlamentat-vavede-elektronni-vinetki-za-godina-3-mesetsa-mesets-sedmitsa-i-uikend.html", "text": "С окончателни промени в Закона за пътищата депутатите решиха винетните такси да бъдат годишна, тримесечна, месечна, седмична и уикенд, предаде репортер на  Агенция „Фокус“ . Винетките ще бъдат електронни и ще важат от деня, посочен като начална дата при заплащането им. Минималната пътна такса, която се дължи за ползване на платената пътна мрежа, е тази за уикенд винетка. Винетките ще се заплащат след деклариране на регистрационния номер на превозното средство и ще важат само за него. В случай на прехвърляне на собствеността на превозното средство, винетката ще запазва валидността си. На винетката ще бъде регистрационният номер на пътното превозно средство, категорията му, датата на плащане и валидността.  Винетна такса ще се заплаща от МПС за превоз на пътници и за превоз на товари, както и такива с повишена проходимост. Ако към превозното средство има ремарке и за него ще се заплаща винетна такса. \r\nБиляна ИВАНОВА", "date": "2018.09.13", "title": "Парламентът въведе електронни винетки за година, 3 месеца, месец, седмица и уикенд"}
{"url": "http://www.focus-news.net/news/2018/09/13/2566593/komisar-mariya-gabriel-shte-otkrie-obnovena-kompyutarna-zala-v-haskovo.html", "text": "На 14 септември българският комисар по цифровата икономика и общество Мария Габриел ще посети Хасково, където ще открие обновената компютърна зала на компютърна школа „Вале“, съобщава  пресслужбата на Европейската комисия . \r\nПартньорството им датира от години, а сега еврокомисарят осигурява нови компютърни конфигурации за талантливите възпитаници на школата, които са лауреати на многобройни национални и международни награди. Мария Габриел ще бъде придружена от областния управител на Хасково Станислав Дечев и председателя на Общинския съвет Таня Захариева.", "date": "2018.09.13", "title": "Комисар Мария Габриел ще открие обновена компютърна зала в Хасково"}
{"url": "http://www.focus-news.net/news/2018/09/13/2566592/stara-zagora-obshtinata-osiguryava-bezplaten-gradski-transport-za-uchenitsi-i-studenti-na-parviya-ucheben-den.html", "text": "За поредна година градският транспорт в Стара Загора ще е безплатен за всички ученици и студенти за първия учебен ден – 17 септември. Това съобщиха от пресцентъра на  Общината . Инициативата е на кмета Живко Тодоров и е жест към всички учащи се, с пожелания за здрава и успешна учебна година. От нея могат да се възползват 17 600 деца, от които 1400 първолаци и над 9 000 студенти от Тракийския университет. \r\nПреди първия учебен ден са освежени пешеходните пътеки около училищата и детските градини. Местата за пресичане са обозначени със съответната вертикална пътна сигнализация, която да гарантира безопасността на учениците.  \r\nОбщина Стара Загора отправя призив към всички водачи на пътя - Да пазим децата, не само когато се очаква голямо оживление около училищата и детските градини, а всеки ден, защото това е наша отговорност. \r\nОбщина Стара Загора напомня за възможността при пътуване учениците и студентите редовно обучение, да ползват месечни абонаментни карти за цяла градска мрежа на стойност 10 лв.", "date": "2018.09.13", "title": "Стара Загора: Общината осигурява безплатен градски транспорт за ученици и студенти на първия учебен ден"}
{"url": "http://www.focus-news.net/news/2018/09/13/2566591/spored-prezidentite-rumen-radev-i-prokopis-pavlopulos-balgariya-i-gartsiya-spodelyat-obshta-otgovornost-za-utvarzhdavane-na-stabilnostta-i-dobrosasedstvoto-na-balkanite.html", "text": "България и Гърция споделят обща отговорност за укрепване на стабилността в Югоизточна Европа и за развитието на добросъседски отношения в нашия регион. Това беше общата позиция на президентите на България и Гърция - Румен Радев и Прокопис Павлопулос, които проведоха днес среща в Рига в рамките на XIV среща на държавните глави от групата „Арайолуш“, съобщиха от  прессекретариата на държавния глава . Държавите членки на ЕС от Балканите трябва да бъдат много по-активни при формирането и запазването на фокуса върху цялостния процес на европейска интеграция в региона, подчертаха Румен Радев и Прокопис Павлопулос. Реализацията на европейската перспектива за страните от Балканите, които се стремят към пълноправно членство в ЕС, е процес, който изисква както външна подкрепа, така и ясна политическа воля и реални реформи от страна на нашите съседи, за да отговорят на критериите за членство, беше посочено още на срещата. Румен Радев заяви, че не трябва да се допуска фрагментацията на региона дори и когато възниква напрежение между отделни държави в Югоизточна Европа.  \r\nРумен Радев и Прокопис Павлопулос откроиха позитивната тенденция на увеличаване на двустранния стокообмен между България и Гърция, който надхвърля 3 млрд. евро през 2017 г., и по думите на двамата президенти развитието на свързващата двете държави инфраструктура и туризма е  фактор за последващо увеличение на взаимните инвестиции. Според президента Радев окуражаващите сигнали за възстановяване на гръцката икономика след финансовата криза в страната ще стимулират както двустранната търговия, така и икономическия обмен в региона.", "date": "2018.09.13", "title": "Според президентите Румен Радев и Прокопис Павлопулос България и Гърция споделят обща отговорност за утвърждаване на стабилността и добросъседството на Балканите"}
{"url": "http://www.focus-news.net/news/2018/09/13/2566595/nelina-tsarova-obshtina-veliko-tarnovo-chestvaniyata-po-sluchay-110-ata-godishnina-ot-obyavyavaneto-na-nezavisimostta-sa-vklyucheni-v-evropeyskite-dni-na-kulturnoto-nasledstvo.html", "text": "Честванията по случай 110-ата годишнина от обявяването на Независимостта са включени в Европейските дни на културното наследство. Това съобщи пред журналисти Нелина Църова, директор на Дирекция „Култура, туризъм и международни дейности“ в Община Велико Търново, предаде репортер на  Радио „Фокус“ – Велико Търново . 2018 година е обявена за Европейска година на културното наследство. През месец септември акцентът пада върху Европейските дни на наследството.  \r\n„В тази връзка Министерство на културата обяви една отворена сесия за събития в цялата страна, които да бъдат посветени на тези дни на европейското наследство и съответно тези, които са одобрени,  са включени в националния календар на културното наследство на Министерството и в европейския календар на дните на културното наследство. Тези събития получиха и правото да използват съответния лейбъл. Честването на 110-годишнината е едно от тези събития като цяла програма с всички включени събития. Другото  събитие в тази връзка е Нощ на Самоводската чаршия и Фестивалът на занаятите“, уточни още Нелина Църова. \r\nМария НЕДЕВА", "date": "2018.09.13", "title": "Нелина Църова, Община Велико Търново: Честванията по случай 110-ата годишнина от обявяването на Независимостта са включени в Европейските дни на културното наследство"}
{"url": "http://www.focus-news.net/news/2018/09/13/2566596/yambol-obshtinata-e-v-gotovnost-za-normalnoto-zapochvane-na-novata-uchebna-godina-zapisani-sa-719-parvoklasnitsi.html", "text": "Община Ямбол е в готовност за нормално започване на новата учебна година. Това съобщиха от пресцентъра на  Общината . Във всички учебни заведения са обезпечени условията за безпроблемно протичане на учебния процес.  \r\nПрез учебната 2018/2019 година на територията на община Ямбол ще функционират 2 начални училища, 5 основни училища, 1 обединено училище, 1 средно училище, 1 спортно училище, три профилирани гимназии и две професионални гимназии. В тях са обхванати 7 409 ученици І - ХІІ клас, разпределени в 332 паралелки, в т.ч. 1 ученик на самостоятелна форма на обучение, 138 ученици в задочна форма на обучение, 21 ученици със СОП, както и 719 първокласници, разпределени в 32 паралелки. Подготовката на 5- и 6-годишните деца за училище ще се осъществява в 16 подготвителни групи с 366 деца. През учебната 2018/2019 г. са планирани 73 полуинтернатни групи с 1882 ученици. Своите възпитаници на 17 септември ще посрещнат още и 5 професионални гимназии. \r\nЗа нормалното протичане на учебния процес в Ямбол училищата са обезпечени кадрово със 615,75 бройки педагогически персонал. В училищата са извършени ремонти на обща стойност 275 725 лева. \r\nВ готовност за новата учебна година са и детските градини в общината. През учебната 2018/2019 година на територията на община Ямбол ще функционират 9 детски градини. В тях са обхванати 2245 деца, разпределени в 90 групи. \r\nДетските градини са обезпечени кадрово със 173,25 щатни бройки педагогически специалисти. Извършени са текущи ремонти  на обща стойност 206 217 лева. Всички детски заведения са готови и за новия отоплителен сезон.  \r\nЗадължителната документация за началото на учебната година и комплектите познавателни книжки за децата в задължителна предучилищна възраст са заявени и доставени.", "date": "2018.09.13", "title": "Ямбол: Общината е в готовност за нормалното започване на новата учебна година, записани са 719 първокласници"}
{"url": "http://www.focus-news.net/news/2018/09/13/2566598/ana-mpa-lockheed-martin-zapochva-modernizatsiyata-na-85-gratski-f-16-v-ponedelnik.html", "text": "Програмата за модернизиране на 85 гръцки изтребителя F-16 със система Block 70/72 Viper ще започне официално в понеделник, съобщиха на пресконференция в Солун от Lockheed Martin, предава  гръцката държавна агенция АНА-МПА . \r\nПо време на презентация на корпорацията на Международния панаир в Солун, представителят на фирмата Денис Плесас представи графика на модернизацията и заяви, че „голяма част от работата ще бъде извършена в Гърция“. \r\nЦялата програма по модернизацията и обучението на пилотите трябва да се осъществи в рамките на 4 години. По думите на Плесас, подобрението на 85-те самолета до тип Viper „ще оборудва гръцките военновъздушни сили с изцяло нови самолети, като единственият елемент, който ще бъде запазен от старите е фюзелажа“. \r\nТой добави, че F-16 и изтребителите от пето поколение F-22 и F-35 имат някои еднакви технологии, включително новите радари, които ще бъдат инсталирани (APG83). \r\nПревод и редакция:", "date": "2018.09.13", "title": "АНА-МПА: Lockheed Martin започва модернизацията на 85 гръцки F-16 в понеделник"}
{"url": "http://www.focus-news.net/news/2018/09/13/2566597/vitsepremierat-ekaterina-zaharieva-maroko-mozhe-da-bade-vrata-za-balgarskiya-biznes-kam-afrika-a-balgariya-vrata-za-marokanskiya-biznes-v-evropa.html", "text": "Мароко може да бъде врата за българския бизнес към Африка, а България – врата за мароканския бизнес в Европа. Това каза вицепремиерът и министър на външните работи Екатерина Захариева на пресконференция след среща с министъра на външните работи и международното сътрудничество на Кралство Мароко Насер Бурита, предаде репортер на  Агенция „Фокус“ . \r\n„За мен е чест и радост, че за първи път от 38 години на гости в България е моят колега от Мароко. Убедена съм, че след това посещение в чудесните двустранни отношения, които имаме, ще се даде нов тласък с увеличаване на икономическата активност, повече туристи, повече обмяна на научен опит. Защото България и Мароко имат много общи неща. Ние споделяме еднакви принципи във външната политика – поддържане на добри отношения с всички държави, зачитане на демократичните принципи и етническата толерантност“, каза още Захариева и посочи, че сега всички тези принципи трябва да намерят и практическа насоченост. \r\nТя посочи, че Мароко може да бъде подкрепа за българския бизнес и врата за цяла Африка, а България, от своя страна, може да бъде врата на бизнеса от Мароко за страните от Европа. „Имаме много общи задачи в борбата с тероризма, екстремизма и радикализацията. И срещите между нашите две разузнавателни служби ще помогне за борбата с този феномен, опасен за целия свят“, каза Захариева. \r\nВицепремиерът изрази надежда скоро да има и директна авиолиния между България и Мароко. „Така че наистина мароканските граждани да имат по-лесен достъп до нашата красива родина, така и българските туристи – по-лесен достъп до красотите в Мароко“, коментира Захариева. \r\nЦветилена СИМЕОНОВА", "date": "2018.09.13", "title": "Вицепремиерът Екатерина Захариева: Мароко може да бъде врата за българския бизнес към Африка, а България – врата за мароканския бизнес в Европа"}
{"url": "http://www.focus-news.net/news/2018/09/13/2566599/sofiya-ogranichenie-na-skorostta-e-vavedeno-po-parvoklasen-pat-i-6-v-rayona-na-km-136-i-km-148-zaradi-propadane-na-patnoto-platno.html", "text": "Ограничениe на скоростта e въведено по първокласен път I-6 в района на км 136 и км 148 заради пропадане на пътното платно. Това съобщиха от  ОДМВР - София . Пропаданията са на територията на общините Елин Пелин и Горна Малина в района на км 136+262 и км 148+815 от пътя. Незабавно са уведомени компетентните органи. Засегнатите участъци са обозначени със съответните пътни знаци и е въведено ограничение на скоростта до 60 км/ч.", "date": "2018.09.13", "title": "София: Ограничениe на скоростта e въведено по първокласен път I-6 в района на км 136 и км 148 заради пропадане на пътното платно"}
{"url": "http://www.focus-news.net/news/2018/09/13/2566600/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ на  Радио „Фокус“ – Пловдив  днес ще разберем каква е подготовката на Община Асеновград за новата учебна година, до началото на която остават броени дни, както и колко са първокласниците там. Всичко това ще ни каже Величка Стойчева, директор на Дирекция „Хуманитарни дейности“ към Община Асеновград. Според закона за училищното и предучилищното образование от тази година в училищата се въвеждат електронни дневници. По темата отново ще чуем Величка Стойчева. \r\nЕжегодно в местността „Свети Трифон“ край Асеновград се провежда Средновековен панаир. Той ще се състои тази събота и неделя. Кои са участниците и предвидените събития в панаира тази година научим от Жасмин Първанов, председател на Сдружение за възстановяване и съхранение на българските традиции „Авитохол“-Варна. \r\nВ края на предаването ще насочим вниманието си към пещерите на територията на Община Асеновград. Колко са те, опасни ли са и как се поддържат ще разберем от Крум Сираков от пещерен клуб „Черни връх“. Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. \r\nВодещ на предаването е Цветана Тончева.", "date": "2018.09.13", "title": "Акценти в предаването „Асеновград – Богоизбран пред портите на Родопите“ по Радио „Фокус”-Пловдив"}
{"url": "http://www.focus-news.net/news/2018/09/13/2566594/veliko-tarnovo-obshtinata-e-podgotvila-bogata-programa-ot-sabitiya-za-chestvaniyata-na-110-godishninata-ot-nezavisimostta-na-balgariya.html", "text": "Общината е подготвила богата програма от събития за честванията на 110-годишнината от Независимостта на България. Това съобщиха от пресцентъра на  Община Велико Търново . Празничната програма ще продължи няколко дни. Акцентите бяха анонсирани от директора на общинската дирекция „Култура, туризъм и международни дейности“ Нелина Църова по време на пресконференция.  \r\nНационалните чествания, чийто исторически център е Велико Търново, ще бъдат под патронажа на министър-председателя на Република България Бойко Борисов. Отбелязването на 110-годишнината от Независимостта е част от международната инициатива „Европейски дни на културното наследство“. \r\nПредпразничната програма започва на 17 септември с откриването на изложбата, посветена на големия държавнически акт, честването на празника през годините и паметните знаци, напомнящи за Независимостта. Експозицията ще бъде подредена на паната пред Факултета по изобразителни изкуства.  \r\nВ навечерието на 22 септември Велико Търново ще бъде домакин на Международния фестивал на военните оркестри. Музикалното събитие започва на 21 септември в 16.30 часа с дефиле на участниците по ул. „Васил Левски“. Същия ден е стартът и на популярния есенен празник „Нощ на Самоводската чаршия и съпътстващия го Фестивал на занаятите“. В продължение на четири дни алеята на занаятите ще оживее чрез атрактивни демонстрации, открити уроци, изложения, изпълнения на улични артисти, концерт на певци и музиканти. Голямото събитие на Чаршията също е част от българския календар за Европейските дни на културното наследство. \r\nВ 19.15 часа на 21 септември камбаните на Царевец ще проехтят в празничен звън. По този начин Велико Търново ще се включи в световната кампания „Нека камбаните звънят за мир“, инициирана от Германия. По същото време зад крепостните стени на Царевец ще бъде подредена изложбата „Звънът - миналото среща бъдещето”. Експозицията включва фотографии на камбани в целия великотърновски регион. \r\nСъбитията в празничния 22 септември започват още в 7.30 часа сутринта с празнична литургия в средновековния храм „Свети Четиридесет мъченици“. Историческа възстановка в двора на църквата ще пресъздаде прочитането на царския манифест за Независимостта. С военен ритуал в 10.30 часа на крепостта Царевец ще бъде издигнато националното знаме, а по същото време трибагреникът ще се извиси и над крепостта Трапезица. След това кметът на Велико Търново Даниел Панов и официалните гости ще произнесат слова. Венци и цветя ще бъдат положени пред Пирамидата на Независимостта. Следват шествие до паметника „Майка България”, а пред сградата на Общината ще има спектакъл на военните оркестри и концерт на любителски формации.  \r\nВ 14.00 часа жителите и гостите на Велико Търново ще могат да се включват в безплатния екскурзоводски тур „По стъпките на българската държавност”. Обиколката включва църквите в квартал „Асенов”.  \r\nПрез целия ден входът за крепостта Царевец и храма „Св. Четиридесет мъченици” ще бъде свободен. \r\nВ 15.00 часа на 22 септември с кратка церемония ще бъде открит реставриран по инициатива на „Ротари клуб“ Багрилов надпис. Монументът , който символизира  борбата за българско национално обединение, се намира върху скален масив на хълма „Света гора“, в близост до жп гарата.  \r\nВ 17.00 часа на сцената пред общината започва празничният концерт на Поли Паскова и формация „Гераците“. Час по-късно по главната улица ще се извие Голямото търновско хоро. В 19.00 часа на площад „Цар Асен I” пред Царевец ротите на Националния военен университет „Васил Левски“ ще демонстрират строеви хватки с оръжие, а вечерното небе над Царевец ще бъде обагрено в различни цветове  по време на тържествената заря – проверка. В 20.15 часа е излъчването на Аудио-визуалния спектакъл „Царевград Търнов – звук и светлина”. \r\nПразничната програма продължава на 23 септември с атрактивен концерт на военните оркестри, участващи в международния фестивал, който ще бъде пред крепостта Царевец.  \r\nВ 12.00 часа на 23 септември княз Фердинанд отново ще бъде посрещнат на жп гара „Трапезица“. Както преди 110 години, монархът ще слезе от царския влак и с манифест ще обяви Независимостта на България. В историческата възстановка участват близо 40 артисти, а в главната роля е великотърновският актьор Милен Иванов. Събитието е съчетано и с атракционно пътуване с царския влак „Корона експрес“, чийто маршрут е Горна Оряховица – Велико Търново – Трявна. \r\nВ неделната вечер великотърновци и гостите на града ще могат да наблюдават ефектния триизмерен спектакъл „Царевград Търнов“. Шоуто започва в 21.00 часа и ще бъде прожектирано върху фасадата на Художествената галерия „Борис Денев” и в пространството около Паметника на Асеневци. 3D мапинг спектакълът ще се вижда от цялата стара част на Велико Търново.", "date": "2018.09.13", "title": "Велико Търново: Общината е подготвила богата програма от събития за честванията на 110-годишнината от Независимостта на България"}
{"url": "http://www.focus-news.net/news/2018/09/13/2566602/plenumat-na-visshiya-sadeben-savet-edinodushno-prie-proektobyudzheta-na-sadebnata-vlast-za-2019-g-i-aktualiziranite-byudzhetni-prognozi-za-2020-g-i-2021-g.html", "text": "Пленумът на Висшия съдебен съвет единодушно с 19 гласа „за“ прие внесения от министъра на правосъдието проектобюджет на съдебната власт за 2019 г. и актуализираните бюджетни прогнози за 2020 г. и 2021 г., с доклад и приложенията към него, които ще бъдат внесени в Министерство на финансите и Министерски съвет за включване в проекта на Закона за държавния бюджет на Република България за 2019 г. Това съобщиха от пресцентъра на  Висшия съдебен съвет . \r\nПленумът на Висшия съдебен съвет възложи мандат на представляващия ВСС, председателите на Върховния касационен съд и Върховния административен съд, и главния прокурор на Република България да проведат срещи и консултации с компетентните органи във връзка с проекта на бюджет на съдебната власт за 2019 г. и актуализираните бюджетни прогнози за 2020 г. и 2021 г. \r\nСъгласно решение на Министерски съвет № 51/31.01.2018 г. за бюджетната процедура за 2019 г. и Указания за подготовката и представянето на проектобюджетите на първостепенните разпоредители с бюджет за 2019 г. и на актуализираните им бюджетни прогнози за 2020 и 2021 на Министерство на финансите до органите на съдебната власт бяха изпратени указания за подготовка на поектобюджета за 2019 г. и разчетите за периода 2020-2021 г. \r\nПо бюджета на Висшия съдебен съвет са предвидени средства за основен ремонт на органите на съдебната власт в размер на 31 млн. лв., както и средства за застраховки на съдебните сгради и за местни данъци и такси в размер на 2,8 млн. лв., а по бюджета на съдилищата средства за обезпечаване разкриването на 190 нови щатни бройки. В предложенията на съдилищата по години са предвидени следните нови щатни бройки: \r\n- 2019 г. – 190 бр., в т. ч. 18 магистрати, 3 съдия изпълнители и 169 бр. служители; \r\n- 2020 г. – 22 бр. (спрямо 2019 г.), в т.ч. 8 магистрати и 14 служители; \r\n- 2021 г. – 18 бр. (спрямо 2020), в т.ч. 7 магистрати и 11 служители. \r\nПланираните приходи за всяка една от трите години - 116 млн. лв. са в размер утвърден със ЗДБРБ за 2018 г. \r\nРазходите по проектобюджета на съдебната власт са разработени като за база е използван бюджета на съдебната власт за 2018 г. и предложенията на органите на съдебната власт. Общият размер на разходите по години е: \r\n- 2019 г. – 769,4 млн. лв.; \r\n- 2020 г. – 811,4 млн. лв.; \r\n- 2021 г . – 870,8 млн. лв. \r\nПроектобюджетът за 2019 г. е разработен на базата на предложенията от органите на съдебната власт и заетата численост, като допълнително са предвидени средства за 44 бр. магистрати във връзка с текущи и предстоящи конкурси за първоначално назначаване – съществуващи щ. бр. и 45 нови щ. бр. за съдебни служители в съдилищата, във връзка с решения на Комисия „Съдебна администрация“ към Съдийската колегия на ВСС.   \r\nПредвидена е актуализация на работните заплати в размер на 17% за 2019 г., за да се приложат законоустановените изисквания, с които се определят възнагражденията в съдебната система. За 2020 г. и 2021 г. е планирано увеличение в размер на 10%. \r\nСредствата за основен ремонт и придобиване на сгради за всички органи на съдебната власт са предвидени по бюджета на ВСС и са в размер на 31 млн. лв. за 2019 г., 16 млн. лв. за 2020 г. и 10 млн. лв. за 2021 г. Капиталовите разходи по години са както следва: \r\n- 2019 г. – 45 млн. лв.; \r\n- 2020 г. – 25,9 млн. лв.; \r\n- 2021 г. – 17,7 млн. лв. \r\nПри разработването на разходната част в проектобюджета за 2019 г. и актуализираните бюджетни прогнози за 2020 и 2021 г. е предвидено оптимално финансово осигуряване на седемте основни политики, на които е подчинена дейността на всички работещи в съдебната система и 18-те бюджетни прогнози по програми.", "date": "2018.09.13", "title": "Пленумът на Висшия съдебен съвет единодушно прие проектобюджета на съдебната власт за 2019 г. и актуализираните бюджетни прогнози за 2020 г. и 2021 г."}
{"url": "http://www.focus-news.net/news/2018/09/13/2566605/tass-evropeyskiyat-parlament-glasuva-za-zapochvane-na-protsesa-za-vizova-liberalizatsiya-s-kosovo.html", "text": "Депутатите в Европейския парламент в четвъртък, в хода на гласуване на пленарна сесия в Страсбург, подкрепиха стартирането на преговори със Съвета на ЕС за либерализация на визовия режим с Косово, предава  ТАСС . \r\nЗа започването на този процес гласуваха 420 от 628 депутата, против бяха 186, а 22 се въздържаха. \r\nПревод и редакция:", "date": "2018.09.13", "title": "ТАСС: Европейският парламент гласува за започване на процеса за визова либерализация с Косово"}
{"url": "http://www.focus-news.net/news/2018/09/13/2566606/parvi-natsionalen-sabor-na-zapasnoto-voinstvo-shte-se-provede-v-obshtina-kazanlak-na-15-septemvri.html", "text": "Министърът на отбраната Красимир Каракачанов ще участва в откриването на първия Национален събор на запасното воинство, което ще се състои от 11.00 часа на 15 септември в местността Крънска кория край град Казанлък. Това съобщиха от пресцентъра на  Министерство на отбраната . Организатор на събитието е Съюзът на офицерите и сержантите от запаса и резерва със съдействието на Министерството на отбраната и Община Казанлък. В Националния събор на запасното воинство ще участват представители на военно-патриотичните организации в страната.   \r\nВ различните прояви по време на събора на 15 и 16 септември ще се включат военнослужещи от 68-ма бригада „Специални сили“ и 61-ва механизирана бригада от състава на Сухопътните войски. В първия ден на събора военнослужещите от 68-ма бригада ще демонстрират своите умения при изпълнения на бойни техники и елементи от мисиите на специалните сили, а  на втория ден - военнослужещите от 61-ва механизирана бригада ще представят образци военна техника и оръжия.  \r\nВ художествената програма на събора ще участва Представителният ансамбъл на въоръжените сили. \r\nНа 14 септември в Дома на културата на „Арсенал“ АД в град Казанлък ще се проведе конференция на тема „Ролята на доброволната служба в армията и службата в резерва и запаса за укрепване отбраната и сигурността на страната“. Тя е организирана от Съюза на офицерите и сержантите от запаса и резерва (СОСЗР), Военна академия „Г. С. Раковски“ и Централното военно окръжие. Форумът ще бъде открит в 13.00 часа от председателя на СОСЗР генерал о.з. Златан Стойков. В работата на конференцията ще участва министърът на отбраната Красимир Каракачанов, който ще се включи в 15.30 часа в дискусиите.", "date": "2018.09.13", "title": "Първи национален събор на запасното воинство ще се проведе в община Казанлък на 15 септември"}
{"url": "http://www.focus-news.net/news/2018/09/13/2566603/rumen-petkov-pp-abv-imeto-severna-makedoniya-e-unizhenie-za-pirinskiya-kray.html", "text": "Името Северна Македония е унижение за Пиринския край. Това заяви на пресконференция във Варна председателят на ПП АБВ Румен Петков във връзка с взаимоотношенията на страната ни с Македония и перспективите пред държавата за евроатлантическата й ориентация и приобщаване, предаде репортер на  Радио „Фокус“ – Варна . „Единствено АБВ алармира още миналата година, в началото на август, когато са честванията на Илинденско-Преображенско въстание, че македонският министър-председател и председателят на парламента на Македония много грубо и цинично погазват общата ни история – изреждат шест нации, които са участвали във въстанието, но не споменават българи. Тогава алармирахме, че подобно поругаване на историческата истина е изцяло в ущърб на българската държава, на националното ни достойнство и на хилядите избити българи за свободата на тази съседна нам и много близка територия, близка във всеки смисъл на думата. Същото се повтори тази година след подписване на договора между двете държави. АБВ реагира остро на огласеното намерение за име на Република Македония – Илинденска Македония, защото това е цинично пренаписване на историята отпреди над 100 години. Следващото огласено и прието намерение – Северна Македония, също е посегателство върху историята ни и заявка за териториални претенции – Пиринска Македония къде е, Благоевградска област къде е, това не е ли Северна Македония. И само ние реагирахме остро и проведохме среща с министър-председателя. След тази среща ще проведем и среща с Комисията по външна политика в Народното събрание, защото за съжаление всички парламентарни партии подкрепиха в една или друга степен името Северна Македония без да си дават сметка, че това е унижение за целия Пирински край“, допълни Румен Петков. \r\nМарияна ВАЛЕНТИНОВА", "date": "2018.09.13", "title": "Румен Петков, ПП АБВ: Името Северна Македония е унижение за Пиринския край"}
{"url": "http://www.focus-news.net/news/2018/09/13/2566601/natsionalno-tol-upravlenie-kam-api-shte-sabira-patnite-taksi.html", "text": "С окончателни промени в Закона за пътищата депутатите решиха Национално тол управление към АПИ да събира пътните такси, предаде репортер на  Агенция „Фокус“ . Тол таксата ще се заплаща за всички превозни средства над 3,5 тона. Плащането ѝ дава право за изминаване на определено разстояние. Създава се възможност собствениците или ползвателите на превозното средство да закупят еднократна пътна карта. С нея ще могат да изминат предварително заявено от тях разстояние по определен маршрут. Превозните средства от екологична категория ще заплащат по-ниски такси.  \r\nЗа днес депутатите приключиха с гласуването на предложените промени в Закона за пътищата. За гласуване остават преходните и заключителни разпоредби. Предстои парламентът да реши от кога да влязат в сила тол таксите и електронните винетки, както и дали в автобусите задължително да има колани.  \r\nБиляна ИВАНОВА", "date": "2018.09.13", "title": "Национално тол управление към АПИ ще събира пътните такси"}
{"url": "http://www.focus-news.net/news/2018/09/13/2566609/podp-manush-hristov-dobrich-zasluzhava-da-poluchi-statut-na-grad-geroy-zashtoto-dobrichkata-epopeya-e-simvol-na-reshimostta-na-balgarina-da-zashtitava-svoyata-rodna-zemya.html", "text": "Отговорът на въпроса дали Добрич заслужава да бъде обявен за „Град на българската бойна слава“ е еднозначен - той заслужава да получи статут на град герой. Това каза в предаването „Добрич - Блян вихрен, понесен над степ ековита...“ на  Радио „Фокус“  подполковник д-р Мануш Христов, преподавател по военна история във Военновъздушното училище в Долна Митрополия. Множество факти от нашата история подкрепят подетата от Общината идея. Подполковник Христов припомни, че сме в навечерието на отбелязването на една от най-кръвопролитните и опустошителни войни в човешката история – Първата световна война. „България, като една от страните, които са намесени в това епохално събитие, има своето забележително участие, което е изпълнено с много драматизъм, динамика, прояви на героизъм и бойно майсторство. Това е част от събитията на голямата война и няма как да бъде пропуснато и отминато с мълчание. В този смисъл и в тази насока бих казал Добрич и добричките събития в периода от 5 до 7 септември формират един спомен, който днес с основание всички ние наричаме Добричка епопея. Значимостта на боевете е забележителна както в националната ни история, така и в историята на европейската война като цяло. Името на Добрич напълно основателно може да бъде поставено редом с тези, които вече са известни, като Париж, Вердюн и много други“, каза подп. Христов. При добруджанци става въпрос за мъжество, себеотрицание и високо бойно майсторство. По думите на специалиста само две години след началото на войната на западния фронт кавалерията се превръща в романтичен спомен поради позиционния характер на войната. В същото време обаче в началото на месец септември в района на Добрич и на добруджанския фронт българската конница провежда вихрени кавалерийски атаки, побеждавайки елитни части на противника, в които се бият румънци, руснаци, хървати и сърби. „Българските пехотинци, артилеристи и кавалеристи се бият срещу четири народности, които са се обединили от идеята да заграбят нови български земи. Основание Добрич да бъде наречен град герой дава и фактът, че в района на Добрич и по целия добруджански северен фронт българският войник доказва, че няма цена, която да не е готов да заплати, за да види разпокъсаното си отечество цяло и неделимо“, каза подп. Христов. С решителност и непоколебимост българите се изправят срещу своята бивша освободителка. По памет подп. Мануш Христов цитира думи на ген. Колев: „Кавалеристи, Бог ми е свидетел, че съм признателен на Русия за освобождението, но аз ще се изправя срещу руската войска, за да защитя нашата земя“. По думите на специалиста трябва да се отбележи моралния погром на противниковите части след сражението при Добрич. „Непобедимата казашка кавалерия от така наречената дикая дивизия е разгромена и е принудена да се оттегли от бойното поле. Провалени са също така плановете на румънската армия за настъпление в Североизточна България и по този начин да заграби нови територии. Събитията на десния фланг при Добрич облекчават действията на нашите съединени части при Тутракан и Силистра. След Добрич и Тутракан, бих казал, че Трета българска армия получава възможност за излизане на оперативен простор и насочва своите действия впоследствие за овладяване на Кубадинската позиция, на Кюстенджа, Черна вода, Хърсово и разбира е да влезе триумфално заедно с германския си съюзник в Букурещ. Считам, че така изложените аргументи са напълно достатъчни, за да твърдим, че Добрич е едно от имената, които следва да се наредят сред имената на бойната слава от така наречената голяма или европейска война“, каза подп. Христов. По думите му Добричката епопея е символ на решимостта на българина да защитава своята родна земя и да я види единна, а не разпокъсана по волята на великите чужди сили.  \r\nЖулиета НИКОЛОВА", "date": "2018.09.13", "title": "Подп. Мануш Христов: Добрич заслужава да получи статут на град герой, защото Добричката епопея е символ на решимостта на българина да защитава своята родна земя"}
{"url": "http://www.focus-news.net/news/2018/09/13/2566577/rumen-petkov-abv-kolkoto-po-barzo-narodat-razbere-che-obedinenite-patrioti-nito-sa-obedineni-nito-sa-patrioti-tolkova-po-dobre-za-otechestvoto.html", "text": "Колкото по-бързо народът разбере, че „Обединените патриоти“ нито са обединени, нито са патриоти, толкова по-добре за Отечеството. Това заяви на пресконференция във Варна председателя на ПП АБВ Румен Петков във връзка с оставката на министрите Валентин Радев, Николай Нанков и Ивайло Московски след трагичния инцидент край Своге, предаде репортер на  Радио „Фокус“ – Варна . „Мисля, стана ясно, че другата формация, която подкрепя правителството – тъй наречените „Обединени патриоти“, нито са обединени, нито са патриоти, защото тази спекула – не приемаме оставките, напускаме, се видя, че всъщност е лаене за вдигане на цената, без да мога да кажа какво е ценообразуването в случая, но сметката я плаща българският народ. Дали тя е некадърно направена ограда по границата, дали е спекула по плажовете, или нещо друго, сметката я плащаме ние, гражданите на България. Колкото по-бързо народът разбере, че нито са обединени, нито са патриоти, толкова по-добре за Отечеството“, заяви Румен Петков. \r\nМарияна ВАЛЕНТИНОВА", "date": "2018.09.13", "title": "Румен Петков, АБВ: Колкото по-бързо народът разбере, че „Обединените патриоти“ нито са обединени, нито са патриоти, толкова по-добре за Отечеството"}
{"url": "http://www.focus-news.net/news/2018/09/13/2566604/ministarat-na-vanshnite-raboti-na-maroko-naser-burita-balgariya-i-maroko-imat-edni-i-sashti-problemi-i-mogat-da-rabotyat-zaedno-po-reshavaneto-im-v-globalen-mashtab.html", "text": "България и Мароко имат едни и същи проблеми и могат да работят заедно по решаването им в глобален мащаб. Това каза министърът на външните работи и международното сътрудничество на Кралство Мароко Насер Бурита по време на пресконференция след среща с вицепремиера Екатерина Захариева, предаде репортер на  Агенция „Фокус“ . \r\n„Нашите взаимоотношения винаги са били чудесни и основани върху искрено приятелство, взаимно уважение и плодотворно сътрудничество. Благодаря за срещите с най-високите институции и се радвам, че можем да изготвим съвместно пътен лист за скорошни и по-далечни срещи, защото искаме да превърнем приятелството в партньорство. В икономическата област трябва да укрепим контактите и връзките между деловите среди за допълване на нашите юридически рамки, което ще подпомогне бизнес средите ни да се срещат и да предприемат действия за съвместна дейност“, каза още Бурита. \r\nТой посочи, че Мароко може да бъде платформа за България към Африка, както и България може да бъде такава за Мароко към Европа. „Нашите взаимоотношения се вписват и във взаимоотношенията на Мароко и ЕС. И изказваме нашето задоволство от успеха на Българското председателство на Съвета на ЕС. Благодарим на България за подкрепата що се отнася до взаимодействието на Европа и Африка. И особено благодарим на България за нейното участие в укрепването на отношенията между Мароко и ЕС в областта на риболовството и земеделието. Поради географското ни разположение ние сме близки до Европа и нас ни вълнуват същите проблеми – миграцията, борбата срещу тероризма, климатичните промени. И във връзка с тези важни приоритети България и Мароко ще могат да се консултират взаимно, за да допринесат в глобален мащаб за решаването на проблемите“, посочи Бурита. По думите му бъдещото посещение на министър-председателя Бойко Борисов в Мароко ще даде добра възможност за укрепване на взаимоотношенията на двете държави. \r\nЦветилена СИМЕОНОВА", "date": "2018.09.13", "title": "Министърът на външните работи на Мароко Насер Бурита: България и Мароко имат едни и същи проблеми и могат да работят заедно по решаването им в глобален мащаб"}
{"url": "http://www.focus-news.net/news/2018/09/13/2566611/burgas-22-godishen-mazh-e-postradal-pri-verizhna-katastrofa-na-ulitsa-stefan-stambolov.html", "text": "22-годишен мъж е пострадал при верижна катастрофа на улица „Стефан Стамболов“. Това съобщиха от  ОДМВР - Бургас . Инцидентът е станал около 17.40 часа вчера на бургаската улица „Стефан Стамболов“ на около 20 м преди кръстовището с ул. „Тракия“. При дъждовно време и мокра асфалтобетонна настилка по неустановени до момента причини настъпва верижна катастрофа между четири леки автомобила. От катастрофата е пострадал пътник в един от автомобилите – 22-годишен американски гражданин с инициали П.Х., който със съмнения за комоцио и е откаран в УМБАЛ – Бургас.", "date": "2018.09.13", "title": "Бургас: 22-годишен мъж е пострадал при верижна катастрофа на улица „Стефан Стамболов“"}
{"url": "http://www.focus-news.net/news/2018/09/13/2566610/b92-sarbiya-delegatsiya-ot-voyvodina-e-razvyavala-znamena-na-oblastta-na-marsha-za-nezavisimost-v-barselona.html", "text": "Освен многобройните знамена на Каталуния, няколко флага на сръбската провинция Войводина и местната партия ЛСВ (Лига на социалдемократите от Войводина) са забелязани на марша за независимост в Барселона във вторник, предава  белградското радио „Б92“ . \r\nСръбската агенция „Бета“ е успяла да потвърди, че делегация на опозиционната партия, оглавявана от генералния секретар Боян Кострес, действително е била в Барселона. Те са пътували до каталунската столица по покана на „Републиканската левица на Каталуния“, а заедно с тях са били и представители на Европейския свободен алианс и Европейския парламент, обясняват от социалдемократическата партия на Войводина. \r\nПревод и редакция:", "date": "2018.09.13", "title": "„Б92“ (Сърбия): Делегация от Войводина е развявала знамена на областта на марша за независимост в Барселона"}
{"url": "http://www.focus-news.net/news/2018/09/13/2566607/balgariya-i-maroko-podpisaha-memorandum-za-satrudnichestvo.html", "text": "България и Мароко подписаха Меморандум за сътрудничество между Дипломатическия институт към министъра на външните работи на Република България и Дипломатическата академия на Кралство Мароко, предаде репортер на  Агенция „Фокус“ . Документът беше подписан от вицепремиера и министър на външните работи Екатерина Захариева и министъра на външните работи и международното сътрудничество на Кралство Мароко Насер Бурита, който е на официално посещение в България по нейна покана. \r\nЦветилена СИМЕОНОВА", "date": "2018.09.13", "title": "България и Мароко подписаха Меморандум за сътрудничество"}
{"url": "http://www.focus-news.net/news/2018/09/13/2566612/ministar-rumen-porozhanov-ima-realni-predpostavki-da-se-uvelichi-tsenata-na-hlyaba.html", "text": "Има реални предпоставки да се увеличи цената на хляба. Това каза пред журналисти министърът на земеделието, храните и горите Румен Порожанов, предаде репортер на Агенция  „Фокус“ . „Темата за цената на хляба е наистина чувствителна. В момента имаме едни достигнати нива на пшеницата, които са близо 350 лева на килограм, при стартиране на кампанията от около 250-295 лв. Това е едно увеличение от близо 20%, което когато започваме да го пречупваме през различните себестойности, първо на брашното, после на хляба, има реални предпоставки в рамките на производството на хляба да се увеличава цената“, заяви Порожанов. Министърът отбеляза и факта, че цената на природния газ и електричеството се повишиха, което оказва своето влияние и върху цената на хляба. \r\nПорожанов коментира, че през последните години консумацията на хляб у нас е спаднала от 109 кг на човек от населението на осемдесет и няколко килограма на човек. \r\n„Започнал съм разговори с веригите. Ще предложа на премиера след като направя индивидуалните срещи, да направим и при него среща именно по цените на хляба, защото те са регулатор. Истината е, че веригите имат една своя надценка, която включително и на млечните продукти, ако едно сирене или кашкавал отидат на 10 лева, едни 30 % си стоят в тези вериги. Направихме безкрайно много разговори тези месеци с производители, преработватели на млечния сектор, кой прибира разликите. При калкулацията на сиренето и на кашкавала, надценките отиват във веригите. Така че ще направим тези разговори, особено в цената на хляба. Надявам се да няма увеличение“, завърши той.", "date": "2018.09.13", "title": "Министър Румен Порожанов: Има реални предпоставки да се увеличи цената на хляба"}
{"url": "http://www.focus-news.net/news/2018/09/13/2566616/predsedatelyat-na-pg-na-gerb-tsvetan-tsvetanov-razgovarya-s-predstaviteli-na-asotsiatsiyata-na-grazhdanite-s-uvreden-sluh.html", "text": "Председателят на ПГ на ГЕРБ и зам.-председател на партията Цветан Цветанов разговаря днес в Народното събрание с представители на Асоциацията на гражданите с увреден слух. Това съобщиха от пресцентъра на  ПП ГЕРБ . С тях той обсъди напредъка по приемането на Закона за българския жестов език, който е изготвен с тяхното дейно участие. В срещата участваха и председателят на Комисията по образованието и науката Милена Дамянова, председателят на бюджетната комисия Менда Стоянова и зам.-председателят на социалната комисия Светлана Ангелова. Представителите на Асоциацията на гражданите с увреден слух посетиха Народното събрание по покана на депутата от ГЕРБ - Пловдив област Младен Шишков, който също участва в разговора. \r\nМиналата година парламентът отхвърли Законопроект на БСП за жестомимичния език, тъй като той не отговаряше на потребностите на хората. Тогава ПГ на ГЕРБ пое ангажимент да подготви законопроект, който да е адекватен спрямо техните нужди.  \r\nПо време на срещата стана ясно, че вече има готови становища от Министерството на труда и социалната политика и от Министерството на образованието, като единствено остава и Министерството на финансите да изготви такова. Предстои създаването и на междуведомствена работна група, в която да бъдат прецизирани текстовете в законопроекта преди да се пристъпи към неговото внасяне в Народното събрание.", "date": "2018.09.13", "title": "Председателят на ПГ на ГЕРБ Цветан Цветанов разговаря с представители на Асоциацията на гражданите с увреден слух"}
{"url": "http://www.focus-news.net/news/2018/09/13/2566617/14-septemvri-e-obyaven-za-den-na-traur-v-obshtina-pavlikeni-v-pamet-na-chetirimata-mladi-futbolisti-koito-zaginaha-pri-katastrofata-na-patya-pleven-ruse.html", "text": "14 септември е обявен за ден на траур в община Павликени в памет на четиримата млади футболисти, които загинаха при катастрофата на пътя Плевен-Русе. Това каза за  Радио „Фокус“ – Велико Търново  кметът на Павликени инж. Емануил Манолов. „Определих ден на траур на територията на цялата община, не само за град Павликени. Ще включва снемане на знамената – националното и павликенското, както и забрана за празненства.  Чакаме експертизите да се обявят, датите за погребенията. Събираме футболистите от днес от обяд, Управителния съвет ще се събере, обмисляме как да подпомогнем почернените семейства. Всички скърбим“, коментира Емануил Манолов. \r\nЧетиримата загинали младежи на разклона за свищовското село Горна Студена са били действащи футболисти в ОФК „Павликени“. Те са се връщали от футболна среща с ФК „Козловец“, играли са мач от турнира за Купата на аматьорската лига. По думите на кмета инж. Манолов, за близки разстояния не се организира транспорт, а футболистите сами се групирали с няколко автомобила. „Останали са до по-късно, връщали са се обратно, шофьорът е съвсем млад, от два месеца бе при нас, от село Българене, познат му е пътят, не е пил със сигурност“, коментира още градоначалникът. \r\nСпоред първоначалната информация на Областна дирекция на МВР – Велико Търново вероятната причина за инцидента е неспазване на знак „Стоп“ от водача на лекия автомобил. Подробностите около случая се изясняват от разследващите органи. \r\nМария НЕДЕВА", "date": "2018.09.13", "title": "14 септември е обявен за ден на траур в община Павликени в памет на четиримата млади футболисти, които загинаха при катастрофата на пътя Плевен-Русе"}
{"url": "http://www.focus-news.net/news/2018/09/13/2566613/kyustendil-obshtina-dupnitsa-sadeystva-za-bezplatni-zdravni-pregledi-v-grada.html", "text": "Община Дупница съдейства за безплатни здравни прегледи в града. Това каза пред  Радио „Фокус” – Кюстендил  Христо Апостолов, експерт по връзки с обществеността в Община Дупница. По думите му безплатни измервания на здравни показатели се извършват в разположена на площад „Свобода” линейка. „Със „Зелената линейка” на Фондация АДРА в следващите дни се провеждат измервания на здравни показатели и консултации”, каза Христо Апостолов. Всеки желаещ може да се подложи на изследванията – тегло, ръст, процент на мазнините в тялото, обем на бял дроб, кръвна захар, еластичност на кръвоносните съдове, костна плътност, кръвно налягане, ЕКГ по преценка на лекар, както и консултации. Предвидени са и здравни беседи. Те ще се провеждат между 18.00 ч. и 19.30 часа в заседателната зала на Общината. \r\nВенцеслав ИЛЧЕВ", "date": "2018.09.13", "title": "Кюстендил: Община Дупница съдейства за безплатни здравни прегледи в града"}
{"url": "http://www.focus-news.net/news/2018/09/13/2566615/d-r-emiliya-baeva-zam-kmet-na-dobrich-prozrachnost-na-priema-v-detskite-zavedeniya-e-edna-ot-stapkite-za-podobryavane-grizhata-za-podrastvashtite.html", "text": "Прозрачност на приема в детските заведения е една от стъпките за подобряване грижата за подрастващите. Това каза в предаването „Добрич - Блян вихрен, понесен над степ ековита...“ на  Радио „Фокус“  д-р Емилия Баева, зам.-кмет „Хуманитарни дейности“ в Община град Добрич. Общината от две години е въвела електронен прием в детските ясли и градини. След първата година са извлечени поуки. Тогава заради класирането е било наблюдавано масово сменяне на адреси на местоживеене. Най-голям е интересът към централните детски градини – 8,9 и 10, които и отвън изглеждат бляскаво. „Смея да уверя майките, че всички детски градини вътре са направени добре. Условията са много хубави и това е постигнато с помощта на училищните настоятелства, на персонала и на родителите, към които изказвам огромна благодарност. Затова ние започнахме да работим и по фасадите“, каза д-р Баева. От тази година по отношение на електронния прием за детските заведения е въведено условие за уседналост за повече коректност. И тъй като принципът на класиране е на случайните числа, на практика без изискване за уседналост може семейство сменило адреса си заради случая да ощети друго, което живее реално в района на дадена детска градина. Принципът на лотарията се прилага там, където местата в дадено заведение са по-малко от желаещите да постъпят в него. Според зам.-кмета електронната система не може да бъде манипулирана. С огорчение д-р Баева добави, че на практика е имало опити Общината да бъде подведена чрез подаване на невярна информация за местоживеене. През миналата година е имало драстичен случай, при който 8 класирани деца не са записани в дадената детска градина, защото в декларациите родителите да подали невярна информация, че в живеят в района. Това се е случило след проверки от страна на Общината. Д-р Емилия Баева заяви, че няма дете, което да е прието в детско заведение извън електронния прием. В Добрич към момента броят на свободните места е повече от желаещите да постъпят в детските градини. Продължават ремонтите на детските заведения и това е израз на желанието на Общината за подобряване на битовите условия там. Сменена е дограмата на ЦДГ №7, Детска ясла №4 и ЦДГ №32. Поетапно ще бъде сменена дограмата във всички детски заведения. Сложени са комарници и щори там, където няма. Д-р Баева каза още, че не спират вандалските прояви спрямо детски заведения. „Дано хората виждат хубавото, аз виждам, че майките го оценяват, радват се и виждат, че Общината прави нещо и също се включват активно. Изключително съм им благодарна“, каза зам.-кметът. По думите на д-р Баева всички участват не само със средства, но и с личен труд, както персонал в детските заведения, така и родители, което е белег на обществена зрялост. Ремонтират се покривите на много от детските заведения. Д-р Баева изрази желанието на целия кметски екип постепенно всички детски заведения в града да станат цветни, приветливи и слънчеви, както подобава на едно място, където се отглеждат и възпитават деца.  \r\nЖулиета НИКОЛОВА", "date": "2018.09.13", "title": "Д-р Емилия Баева, зам.-кмет на Добрич: Прозрачност на приема в детските заведения е една от стъпките за подобряване грижата за подрастващите"}
{"url": "http://www.focus-news.net/news/2018/09/13/2566614/nelina-tsarova-obshtina-veliko-tarnovo-kambanite-na-krepostta-tsarevets-shte-biyat-ednovremenno-s-tezi-v-tsyala-evropa-v-ramkite-na-initsiativata-evropeyski-dni-na-kulturnoto-nasledstvo.html", "text": "Камбаните на крепостта Царевец ще бият едновременно с тези в цяла Европа в рамките на инициативата  Европейски дни на културното наследство. Това каза пред журналисти Нелина Църова, директор на Дирекция „Култура, туризъм и международни дейности“ в Община Велико Търново, предаде репортер на  Радио „Фокус“ – Велико Търново .  По думите й тази инициатива тръгва от Федерална Република Германия и ще се случи на 21 септември, когато е кулминационния ден. \r\n„Озаглавена е „Нека първият им звън изрече думата мир“ и е с адресат камбаните, които са разположени на територията на цяла Европа. В европейската култура камбаните заемат едно много съществено място, в цялата европейска цивилизация те са оповестявали и добро, и лошо, така че това е един от елементите,  които са общи за всички европейци. Инициативата е в един точно  определен час за нашата географска ширина на 21 септември, в 19.15 ч. едновременно ще бият камбаните на цяла Европа“, обясни Нелина Църова. \r\nВсеки град ще участва с тази камбана, с която може да се включи, било на съответното кметство, на часовникова кула и пр. Велико Търново се включва с камбаните на крепостта Царевец. \r\n„Тъй като един от значимите големи проекти на Велико Търново в кандидатурата за Европейска столица на културата се казваше точно „Камбаните“, ние решихме да доразвием този проект и на 21 септември на входа на крепостта Царевец след третата порта ще бъде експонирана изложба, която е част от проекта „Камбаните“. Тя се осъществява със съдействието на едно проучване, което е проведено по инициатива и със съдействието на Института по математика и информатика към БАН с филиала му във Велико Търново. Предмет на това изследване бяха камбаните в нашия регион. Ще бъдат представени 20 табла с фотоси на камбанарии с кратка информация в коя леярна са направени, къде са експонирани, какво е тяхното състояние към момента“, уточни още Нелина Църова. \r\nЩе бъде пуснат и звуков запис на техния звън. В 19.15 ч. камбаните на крепостта ще бият в рамките на Аудио-визуалния спектакъл „Звук и светлина“. \r\nМария НЕДЕВА", "date": "2018.09.13", "title": "Нелина Църова, Община Велико Търново: Камбаните на крепостта Царевец ще бият едновременно с тези в цяла Европа в рамките на инициативата Европейски дни на културното наследство"}
{"url": "http://www.focus-news.net/news/2018/09/13/2566619/dimitar-stefanov-kmet-na-tutrakan-grupoviya-lov-na-diva-svinya-nyama-da-bade-zabranen.html", "text": "Груповия лов на дива свиня няма да бъде забранен. Това каза за  Радио „Фокус“  кметът на Тутракан и член на УС на Национално ловно рибарско сдружение - съюз на ловците и риболовците Димитър Стефанов. Той допълни, че комуникацията между  БАБХ и Националното сдружение на ловците и риболовците е много добра. С изпратената декларацията от Централния ловен съвет, Димитър Стефанов каза, че се очаква да се хвърли светлина от институциите върху изграждането на трупни ями по казуса с африканската чума по свинете. Той добави, че декларацията е адресирана до Министъра на земеделието, до БАБХ и до Изпълнителната агенция по горите.  \r\n“За да се изгради една такава яма, ако тя е от бетон, защото се изисква да е с непропусклива повърхност, това е строеж. В тази връзка трябва да има разрешение от РИОСВ, РИОКОЗ и ветеринарните власти. Отделно трябва да се посочи собственикът на терена, който трябва да даде съгласие да се изградят такива ями на негова земя. На този етап ловджиите са притеснени и не знаят по какъв начин и как биха могли да изградят една такава  яма. И съответно откъде биха намерили този финансов ресурс“, коментира още той. \r\nСпоред Димитър Стефанов след тази декларация ще се създаде синхрон между Министерството на земеделието, храните и горите и Националното сдружение на ловците и риболовците.", "date": "2018.09.13", "title": "Димитър Стефанов, кмет на Тутракан: Груповия лов на дива свиня няма да бъде забранен"}
{"url": "http://www.focus-news.net/news/2018/09/13/2566620/burgas-s-predstavyane-na-knigata-lyubimata-banya-na-imperatori-tsare-i-sultani-shte-zapochnat-tarzhestvata-po-povod-praznika-na-turisticheski-kompleks-akve-kalide.html", "text": "„Любимата баня на императори, царе и султани“ - така се нарича книгата, събрала в себе си най-интересното от историята на „Акве калиде“ - минералните бани край град Бургас. С нейното представяне на 14 септември в 17.00 часа започват тридневните тържества по повод празника на туристическия и археологически комплекс. Това съобщиха от пресцентъра на  Община Бургас . Тържествата започват на 14 септември В програмата са включени още средновековен фестивал, огнено шоу, интересни исторически беседи, демонстрации, дегустации. Ще има и празнично издание на инициативата Арт-И-Факти. В творческите работилнички на открито децата ще си изработят за спомен гривна или медальон от керамични елементи, както и сувенири от щампована кожа. Закупилите билет за изработване на изделия могат да посетят музея на „Акве калиде\" и да гледат 3D мапинг филма безплатно. Таксите са съответно 3 лв. за едно изделие и +1 лв. за второ изделие. \r\nПразненствата обещават да са интересни, а посетителите ще могат да видят напредъкът на проекта за разкриване, експониране и лесен достъп до археологията там. Изградени са пасарелки за туристи и гости, по които могат да се движат удобно и да разглеждат внушителните останки на най-посещавания СПА комплекс на открито в Източна Европа през последните 3000 години. В близост се намира и парк „Минерални бани“, поддържан от Общината, в който има барбекю зони и детски кътове за игра.", "date": "2018.09.13", "title": "Бургас: С представяне на книгата „Любимата баня на императори, царе и султани“ ще започнат тържествата по повод празника на Туристически комплекс „Акве калиде“"}
{"url": "http://www.focus-news.net/news/2018/09/13/2566608/gl-inspektor-yanko-todorov-rdpbzn-burgas-428-broya-proverki-sa-izvarsheni-po-otnoshenie-na-turisticheskiya-sezon-konstatirani-sa-82-narusheniya.html", "text": "428 броя проверки са извършени по отношение на туристическия сезон. Това каза пред журналисти гл. инспектор Янко Тодоров, началник на сектор „Превантивна и контролна дейност“ в Регионална дирекция „Пожарна безопасност и защита на населението“ (РДПБЗН)-Бургас, предаде репортер на  Радио „Фокус“ – Бургас . По думите му след извършените проверки са констатирани 82 нарушения и са издадени 65 предписания, 15 акта за установяване на административни нарушения, на база на които са издадени и наказателни постановления. Приложена е и една принудителна административна мярка - запечатване на инсталация в хотел в град Приморско. \r\n„Относно жътвената кампания, имаме засети 9 000 декара пшеница, ечемик – 121 000 декара, ръж и овес - около 6 000 декара. Проверени са 134 зърно-комбайни и 368 друга техника – трактори, ремаркета и т. н. Констатирани са нарушения и са съставени 13 акта за установяване на административни нарушения и по всички актове има издадени наказателни постановления“, добави Тодоров. \r\nСпоред него финалната оценка за жътвената кампания е, че се наблюдавал спад с около 10% на засетите площи в сравнение с предходните 3 години. \r\nМария КУРТЕВА", "date": "2018.09.13", "title": "Гл. Инспектор Янко Тодоров, РДПБЗН-Бургас: 428 броя проверки са извършени по отношение на туристическия сезон, констатирани са 82 нарушения"}
{"url": "http://www.focus-news.net/news/2018/09/13/2566621/ministar-neno-dimov-shte-predstavi-v-ruse-aparat-za-izmervane-kontsentratsiyata-na-intenzivno-mirisheshti-veshtestva-na-14-septemvri.html", "text": "Министърът на околната среда и водите Нено Димов ще представи в Русе апарат за измерване концентрацията на интензивно миришещи вещества. Това съобщиха от пресцентъра на  Министерството на околната среда и водите . От 13.00 часа на 14 септември на територията на Автоматичната измервателна станция „Възраждане“ на ИАОС на ул. „Ниш“ (до Руското консулство) ще бъде демонстрирана работата на устройството.  \r\nНа 15 септември в Русе министър Димов ще се включи в кампанията „Да изчистим България заедно“. От 10.00 часа с екип на екоинспекцията министърът ще участва в почистването на  лесопарк „Липник“ (от района на паркинга). \r\nЗа седма поредна година МОСВ е партньор и участва активно в инициативата „Да изчистим България заедно“. Подкрепата при подготовката на националната кампания се осигурява от Предприятието за управление на дейностите по опазване на околната среда (ПУДООС) с предоставяне на чували за събиране на отпадъци и ръкавици за еднократна употреба, които са раздадени чрез  структурите на МОСВ – Регионалните инспекции по околна среда и води, Басейновите дирекции и Националните паркове. През 2018 г. МОСВ осигури 40 000 чувала и 80 000 чифта ръкавици. 3590 бона за гориво са изпратени  на областните управи за транспортиране на събраните отпадъци до регионалните депа на останали неизвозени отпадъци, събрани от доброволци в рамките на кампанията.", "date": "2018.09.13", "title": "Министър Нено Димов ще представи в Русе апарат за измерване концентрацията на интензивно миришещи вещества на 14 септември"}
{"url": "http://www.focus-news.net/news/2018/09/13/2566623/zhivko-markov-istorik-7-septemvri-e-sakralna-data-za-istoriyata-na-regiona-na-dobrudzha.html", "text": "7 септември е сакрална дата за историята на региона на Добруджа. Това каза в предаването „Добрич - Блян вихрен, понесен над степ ековита...“ на  Радио „Фокус“  Живко Марков, уредник в Музея за нова и най-нова история в Добрич. 7 септември е третият ден от Добричката епопея 1916 година, когато българската армия се сражава по време на Първата световна война срещу обединените армии на Румъния, Русия и една сърбо-хърватска дивизия. Българите постигат победа благодарение на военния гений на ген. Иван Колев и съвсем заслужено той е наречен „спасителят на град Добрич“. Датата съвпада и с подписването на Крайовският договор през 1940 година, когато условията на спогодбата налагат на Кралство Румъния да върне на Царство България територията на Южна Добруджа. „Политиката на всички български правителства след Първата световна война е насочена към едно мирно ревизиране на Ньойския договор и особено в частта за Южна Добруджа, защото се вижда, че това е една историческа несправедливост – изцяло българска територия, населена с българско население, да бъде дадена на чужда държава. И всички български правителства се стремят към това, към едно мирно ревизиране на Нойския договор. В края на 30-те години и началото на 1940 година имаме благоприятни условия за това. Септември месец 1939 година избухва Втората световна война и вече всички велики сили се стремят да привлекат на своя страна държавите, които са неутрални. Добруджанският въпрос и неговото разрешаване между България и Румъния е повод България да бъде привлечена в сферата на влияние на Германия. Интересното е, че тази страна оказва натиск върху Румъния да се започнат тези преговори. Другото интересно е, че всички велики сили и цялата международна общественост, че така нареченият Добруджанският въпрос трябва да бъде разрешен в полза на България“, каза Живко Марков. Преговорите започват на 19 август 1940 година в румънския град Крайова. Българската делегация е била водена от пълномощния министър Светослав Поменов. Въпреки мудните преговори и разногласията договорът е подписан и носи името на града, където това се е случило. Ратифициран е седмица по-късно и от 15 септември започва неговото прилагане. Първи в Южна Добруджа влизат административните власти, начело с ген. Атанас Жилков. В Музея в Добрич се пазят интересни артефакти, свързани с това историческо събитие. Сред тях е писалката на ген. Георги Попов, с която той разписва новата граница между България и Румъния. Писалката е придружена с паметна бележка, на която е написано: „С тази писалка аз разписах картата с новата граница между България и Румъния с румънския ген. Потопяну. Нека тази писалка бъде запазена за идните поколения“. Първите градове, които посрещат българската армия, са Балчик и Тутракан. Хрониките разказват как балчиклии понасят на ръце ген. Попов и всичко е много емоционално. След 27 години свободата отново изгрява над Добруджа. В Добрич, обявен за център на Южна Добруджа, българската армия е посрещната на 25 септември 1940 година. Сред първите пристигнали е ген. Попов. Той е бил посрещнат на варненския път от кмета на Добрич Кирил Старцев, назначен временно, като преди това той е бил кмет на Русе. Голяма част от нещата, свързани с ген. Попов, негови лични вещи, ордени, медали, неща, свързани с дейността му, са подарени на Музея в Добрич от неговата дъщеря Анастасия Попопва. Дарения са направени два пъти – през 1990 и 200 година. Живко Марков припомни думи на ген. Попов, които отекват и до днес: „Ние сме вече тук и тук ще останем завинаги!“, изречени при посрещането му в Добрич от добруджанското население, понесло го на ръце. Тържествено са били посрещнати пехота, конница, моторизирани части. Спомените на очевидци разказват, че тогава на центъра на Добрич се стичат всички, за да изразят своята радост и благоговение пред българските герои. Целият център е бил обсипан с цветя. Специално за случая са били поръчани 50 000 кърпички с образа на Стефан Караджа и текст „На освободителното войнство“. С тях са били закичвани всички в града. По думите на Живко Марков очевидци на събитията с умиление споделят, че всичко това трябва да бъде преживяно и е трудно да бъде преразказано.  \r\nЖулиета НИКОЛОВА", "date": "2018.09.13", "title": "Живко Марков, историк: 7 септември е сакрална дата за историята на региона на Добруджа"}
{"url": "http://www.focus-news.net/news/2018/09/13/2566626/ruse-zadarzhan-e-35-godishen-mazh-za-palezh-na-lek-avtomobil-v-selo-dolno-ablanovo.html", "text": "Задържан е 35-годишен мъж за палеж на лек автомобил в село Долно Абланово. Това съобщиха от пресцентъра на  МВР . Сигналът за горящ лек автомобил \"Волво\" в село Долно Абланово е получен час след полунощ на вчерашния ден. Пристигналите на място бързо успели да погасят пламъците, а при извършения впоследствие оглед били установени данни за умишлен палеж. По случая било образувано досъдебно производство. В хода на последвалите оперативно-издирвателни действия бил установен извършителят - 35-годишен мъж от Русе. Работата по образуваното досъдебно производство продължава.", "date": "2018.09.13", "title": "Русе: Задържан е 35-годишен мъж за палеж на лек автомобил в село Долно Абланово"}
{"url": "http://www.focus-news.net/news/2018/09/13/2566570/v-konfederatsiyata-na-nezavisimite-sindikati-shte-se-sastoi-preskonferentsiya-na-sindikalnata-organizatsiya-na-knsb-v-nimh-na-14-septemvri.html", "text": "В Конфедерацията на независимите синдикати ще се състои пресконференция на синдикалната организация на КНСБ в НИМХ. Това съобщиха от пресцентъра на  НИМХ . Събитието ще се състои от 13.30 часа на 14 септември в залата на 11-тия етаж на КНСБ. В пресконференцията ще участват президентът на КНСБ Пламен Димитров, доц. Лиляна Вълчева, председател на ВОН-КНСБ, членове на синдиката и работещи в института. Целта е да бъдат представени начините за разрешаване на кризата в научното заведение, както и проблемите на работещите в институцията.", "date": "2018.09.13", "title": "В Конфедерацията на независимите синдикати ще се състои пресконференция на синдикалната организация на КНСБ в НИМХ на 14 септември"}
{"url": "http://www.focus-news.net/news/2018/09/13/2566624/ria-novosti-zapodozrenite-po-sluchaya-skripal-rusnatsi-sa-bili-na-turizam-v-solsbari-britanskite-vlasti-sa-sasipali-zhivota-im.html", "text": "Александър Петров и Руслан Боширов заявиха в интервю пред главния редактор на Sputnik и RT Маргарита Симонян, че британските власти са „обърнали живота им с главата надолу“ и че са били в Солсбъри с цел туризъм, предава  РИА Новости . \r\n„А как бихте изглеждали вие? ... Когато вашият живот изведнъж се обърне с главата надолу? Само за един ден“, отговори Бошаров на забележка, че изглежда напрегнат. \r\nПетров и Боширов сами са се свързали със Симонян. Двамата са потвърдили, че това са истинските им имена и са признали, че на публикуваните от Лондон снимки са именно те. Петров и Буширов разказаха, че са пътували във Великобритания, „за да разпуснат, а не по бизнес дела“. \r\n„На четвърти се върнахме,защото в Лондон беше много топло. Целенасочено искахме да посетим Олд Сарум и църквата, решихме да свършим товеа четвърти“, отбеляза Петров. \r\nПо думите на мъжете, те не са носили със себе си никакви отравящи вещества и даже не са знаели къде е домът на Скрипалите в Солсбъри. \r\n„Може и да сме минали до него, може и да не сме, не знам“, добави Боширов. \r\nПревод и редакция:", "date": "2018.09.13", "title": "РИА Новости: Заподозрените по случая „Скрипал“ руснаци са били на туризъм в Солсбъри, британските власти са съсипали живота им"}
{"url": "http://www.focus-news.net/news/2018/09/13/2566618/aleksandar-manolev-se-otkaza-ot-posta-ministar-na-transporta.html", "text": "Александър Манолев се отказа от поста министър на транспорта, предаде репортер на  Агенция „Фокус“ . Това обяви самият той на брифинг в Министерски съвет. Като мотив за решението си Манолев посочи „координирана атака от определена група, която със скалъпени твърдения се опитва да саботира работата му като министър“. „Предстои да се срещна с адвокати, за да защитя името си“, заяви Манолев. Той допълни, че оставя на премиера да реши дали да остане зам.-министър на икономиката. Манолев бе предложен да заеме мястото на Ивайло Московски, който заедно с министрите на регионалното развитие и вътрешните работи - Николай Нанков и Валентин Радев. подаде оставка заради трагичния инцидент край Своге. \r\nВесела АЛЕКСАНДРОВА", "date": "2018.09.13", "title": "Александър Манолев се отказа от поста министър на транспорта"}
{"url": "http://www.focus-news.net/news/2018/09/13/2566622/pp-abv-fondat-za-zooprofilaktika-koyto-e-s-nad-stogodishna-istoriya-tryabva-speshno-da-bade-vazstanoven.html", "text": "Фондът за зоопрофилактика, който е с над стогодишна история, трябва спешно да бъде възстановен. Това бе посочено на пресконференция на ПП АБВ във Варна с участието на председателя на партията Румен Петков и лидера на местната структура на АБВ доц. Георги Кючуков, предаде репортер на  Радио „Фокус“ – Варна . През 1892 година, преди повече от 120 години, е създаден Фонд „Зоопрофилактика“ който, освен да се занимава с профилактика на животните, се занимава и с компенсация при наличие на епизоотия. Доц. Георги Кючуков посочи, че този фонд е закрит с въвеждането на валутния борд, а в момента има крещяща нужда от възстановяването му. По отношение на установеното огнище на африканска чума по свинете в провадийското село Тутраканци Румен Петков отбеляза, че има грубо неспазване на нормативната уредба от страна на държавата във връзка с липсата на комисия, която е трябвало да вземе решение за евтаназия на животните, включително и при ситуацията с огнищата на чума по дребните преживни животни в района на Странджа.  \r\n„Ние сме смаяни, че в парламента никой не поставя този въпрос. Имаме грубо нарушение на закона, което не смущава народните представители. Имахме изключително грозна спекулация с трагедията на хората от Странджа, там са избити стотици животни, ликвидиран е поминък, човешки съдби. Бяхме свидетели на грозна спекулация, умилителни сцени, политици прегръщат бабки и на другия ден ги забравиха, загърбиха ги и никой не се интересува от техните съдби, как се определиха обезщетенията, изплащат ли се, адекватни ли са“, коментира Румен Петков. \r\nМарияна ВАЛЕНТИНОВА", "date": "2018.09.13", "title": "ПП АБВ: Фондът за зоопрофилактика, който е с над стогодишна история, трябва спешно да бъде възстановен"}
{"url": "http://www.focus-news.net/news/2018/09/13/2566629/parvoto-zasedanie-na-tsentralniya-epizootichen-savet-shte-se-provede-v-ministerski-savet-na-14-septemvri.html", "text": "Първото заседание на Централния епизоотичен съвет ще се проведе в Министерския съвет на 14 септември от 10.00 часа. Това съобщиха от  правителствената информационна служба . В него ще участват заместник министър-председателят Томислав Дончев, министърът на земеделието, храните и горите Румен Порожанов, министърът на финансите Владислав Горанов, министърът на вътрешните работи Валентин Радев, министърът на икономиката Емил Караниколов, изпълнителният директор на Българската агенция по безопасност на храните Дамян Илиев. \r\nОсновните теми от дневния ред на заседанието са обстановката по отношение на болестта африканска чума по свинете и болестта чума по дребните преживни животни на територията на страната.", "date": "2018.09.13", "title": "Първото заседание на Централния епизоотичен съвет ще се проведе в Министерски съвет на 14 септември"}
{"url": "http://www.focus-news.net/news/2018/09/13/2566628/obshtina-sliven-tarsyat-se-pomoshtnitsi-za-kulinarnoto-shou-na-festivala-na-stote-voyvodi.html", "text": "Около 30 помощници, които да се включат в приготвянето на ястието миш-маш търси Ути Бъчваров. Известният кулинар е предвидил това да се случи по време на тазгодишния Фестивал на Стоте войводи, в който той отново ще участва. Това съобщиха от пресцентъра на  Община Сливен . За тази цел се търсят ентусиасти на възраст между 9 и 13 години, които не е задължително да имат кулинарни умения. \r\nУти е подготвил изненада за жителите на града под Сините камъни и ще се опита да постави пореден кулинарен рекорд. \r\nОбщина Сливен кани жителите и гостите на града да се включат в мероприятията, предвидени за Фестивала на Стоте войводи, който ще се проведе на 14 и 15 септември.", "date": "2018.09.13", "title": "Община Сливен: Търсят се помощници за кулинарното шоу на Фестивала на Стоте войводи"}
{"url": "http://www.focus-news.net/news/2018/09/13/2566630/kmetat-na-sofiya-yordanka-fandakova-shte-proveri-predostavyaneto-na-komposteri-po-programa-na-stolichna-obshtina.html", "text": "На 14 септември от 10.30 часа кметът на София Йорданка Фандъкова ще провери предоставянето на компостери по програма на Столична община. Това съобщиха от пресцентъра на  Общината . Предоставянето на домашни компостери в район „Панчарево“, с Железница ще започне пред сградата на кметството. Компостерите се предоставят безплатно на гражданите по направена предварителна заявка. Чрез тях се произвежда компост, който се използва за наторяване на зелени площи и градини.", "date": "2018.09.13", "title": "Кметът на София Йорданка Фандъкова ще провери предоставянето на компостери по програма на Столична община"}
{"url": "http://www.focus-news.net/news/2018/09/13/2566632/zam-kmetat-na-sofiya-evgeni-krusev-shte-proveri-remontnite-deynosti-na-ul-tsar-simeon-na-14-septemvri.html", "text": "На 14 септември в 12.00 часа зам.-кметът на София Евгени Крусев ще провери ремонтните дейности на ул. „Цар Симеон“. Това съобщиха от пресцентъра на  Столична община . Проверката ще се състои в участъка между ул. „Христо Ботев“ и „Опълченска“. (на 50 - 100 метра от ул. „Христо Ботев“).", "date": "2018.09.13", "title": "Зам.-кметът на София Евгени Крусев ще провери ремонтните дейности на ул. „Цар Симеон“ на 14 септември"}
{"url": "http://www.focus-news.net/news/2018/09/13/2566634/burgas-9-filma-sa-klasirani-za-nagradata-na-mezhdunarodniya-festival-na-istoricheskoto-dokumentalno-kino.html", "text": "9 филма са класирани за наградата на Международния фестивал на историческото документално кино. Това съобщиха от пресцентъра на  Община Бургас . От 19 до 22 септември Бургас ще бъде домакин на най-големия форум за международно историческо документално кино - DOCK. Специална комисия селектира предварително филмите, които ще се оценяват от авторитетно жури на световно ниво. Сред финалистите попадат ленти от Италия, Русия, Сърбия, САЩ, Холандия, копродукция между Естония, Германия и Финландия, Норвегия, България. \r\nПървото издание на фестивала ще бъде в три части, които ще се състоят на три места в града. В Експо център \"Флора Бургас\" ще се проведе официалната конкурсна програма, в която ще се състезават селектираните заглавия. Специалната програма, посветена на 100 години от края на Първата световна война, ще бъде в Културен център \"Морско казино\", а на открита сцена \"Охлюва\" в три поредни вечери ще бъдат излъчени три от най-добрите филми от световното документално кино. \r\nЕто и селекцията на филмите-финалисти: \r\n- \"Walking on water\", режисьор: Дианмарко Дагостино, Италия; \r\n- \"Шесть музыкантов на фоне городе\", режисьор: Татяна Данильонц, Русия. Този филм е носител на \"Грами\" и Световната музикална награда; \r\n- \"The Red Soul\", режисьор: Джесика Гортер, Холандия; \r\n- \"Тhe Soviet Hippies\", копродукция между Естония, Германия и Финландия, режисьор Тере Тоумисту; \r\n- \"Golden Dawn girls\" режисьор Хювърд Бустнес, Норвегия; \r\n- \"Червено, твърде червено\", режисьор Божина Панайотова, България; \r\n- \"The other side of everything\", режисьор Мила Турайлич, Сърбия, също носител на престижни награди; \r\n- \"Our new president\", режисьор Максим Поздоровкин, САЩ; \r\n- \"Жертва на пешки\" режисьор: Асен Владимиров, България. \r\nСред журито, което ще оценя одобрените предварително филми, са проф. Владимир Игнатовски - председател на журито, проф. Марин Марчевски, Мартичка Божилова, Зоран Хамович и Торстен Липсток.", "date": "2018.09.13", "title": "Бургас: 9 филма са класирани за наградата на Международния фестивал на историческото документално кино"}
{"url": "http://www.focus-news.net/news/2018/09/13/2566625/aleksandar-manolev-zashto-tochno-sega-nyakoy-reshi-da-sashiva-tvardeniya-za-men-pri-polozhenie-che-sam-zaemal-rakovodni-pozitsii-i-predi.html", "text": "Поисках от премиера номинацията ми за министър на транспорта, информационните технологии и съобщенията да бъде оттеглена. Това обяви Александър Манолев, който бе предложен за бъдещ министър на транспорта, предаде репортер на   Агенция „Фокус“ . „Причината за това е координираната атака, която се провежда срещу мен от една определена група от момента, в който номинацията ми бе обявена. Със скалъпени твърдения и без никакви доказателства се опитват явно да блокират работата ми в Министерство на транспорта“, обоснова се Манолев. „Ясно ми е, че по този начин се атакува не само мен като кандидатура, но и целия кабинет. Давам си ясна смета, че всички тези съшити твърдения няма нищо общо с истината. Напротив – има доказателства точно в обратната посока. Те обаче не са в интерес явно“, допълни той, визирайки излязлата медийна публикация за него, в която се твърди, че е бил замесен в пътен инцидент и съмнителни бизнес отношения. „Много въпроси си задавам. Сигурен съм, че и вие имате. Най-важният за мен е – защо точно сега някой реши да съшива подобни твърдения, при положение, че аз съм заемал ръководни позиции и преди?“, запита Манолев.  \r\nВесела АЛЕКСАНДРОВА", "date": "2018.09.13", "title": "Александър Манолев: Защо точно сега някой реши да съшива твърдения за мен, при положение, че съм заемал ръководни позиции и преди"}
{"url": "http://www.focus-news.net/news/2018/09/13/2566637/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание  на предаването „Дупница – ключът към Рила“ по  Радио „Фокус“ – Пирин  ще се насочим към планината. Много натоварени са били последните два месеца за членовете на планинският спасителен отряд в Дупница, който действа на голяма територия, включително и циркуса на Седемте рилски езера. . Събеседник в предаването ще бъде ръководителят на Планинския спасителен отряд в Дупница Кирил Чолаков. \r\nЗа четвърта година Исторически музей – Дупница продължи археологическото проучване на обекта „Раннохристиянска базилика при средновековна църква „Св. Спас“ в село Червен брег.  Колегата Венцеслав Илчев разговаря с Д-р Светла Петрова от Национален археологически институт с музей – БАН и ръководител на проучването на обект „Раннохристиянска базилика” край село Червен брег. Ако и вие, нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, може теда ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти можете да поставяте и въпроси от различно естество, които касаят Дупница, а ние ще ги отправим към съответните експерти в Общината. \r\nПредаването „Дупница – ключът към Рила“ се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2018.09.13", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/09/13/2566627/reuters-premierat-na-chehiya-zastana-zad-ungariya-vav-vrazka-s-protsedurata-sreshtu-stranata-v-evropeyskiya-parlament.html", "text": "Правителството на Чешката република застана зад премиера на Унгария Виктор Орбан, след като Европейският парламент гласува за започване на наказателна процедура срещу Будапеща за нарушаване на европейските ценности, заяви чешкият премиер Андрей Бабиш в четвъртък, предава  Reuters . \r\n„Тези глупости само засилват негативното отношение към Европейския съюз“, заяви Бабиш пред чешкото електронно издание Parlamentarni Listy. „Вместо да се обединим, се прокарват тези политики“, цитира думите на чешкия министър председател US News. \r\n„Така че, заставам зад Орбан. Ние сме съюзници“, добави той. \r\nПревод и редакция:", "date": "2018.09.13", "title": "Reuters: Премиерът на Чехия застана зад Унгария във връзка с процедурата срещу страната в Европейския парламент"}
{"url": "http://www.focus-news.net/news/2018/09/13/2566633/magdalena-miltenova-konfederatsiya-na-avtobusnite-prevozvachi-vsyaka-edna-transportna-firma-predi-da-poluchi-svoya-litsenz-tryabva-da-bade-registrirana-po-dds.html", "text": "Всяка една транспортна фирма преди да получи своя лиценз трябва да бъде регистрирана по ДДС. Това каза в интервю за  Агенция „Фокус“  председателят на новоучредената Конфедерация на автобусните превозвачи и на Браншовия съюз за стопанска инициатива на транспорта (БССИТ) Магдалена Милтенова. Тя обяви, че пред пред Конфедерацията на автобусните превозвачи стоят много задачи. „Не сме спирали да работим в посока за подобряване качеството на услугата и нивото на обслужване на потребителите“, заяви тя. „Смятаме, че всяка една транспортна фирма преди да получи своя лиценз трябва да бъде регистрирана по ДДС. При заварено положение, разбира се всички превозвачи би следвало да се регистрират по ДДС, защото изначално това създава условия за нелоялна конкуренция между самите превозвачи. Фирми, които не са регистрирани по ДДС, изначално работят с 20% по-малка тарифна ставка“, обясни Милтенова.  \r\n„Друга част от нелоялната конкуренция се явяват всъщност училищните автобуси, с които проблемът е голям, тъй като те не са регламентирани в закона. В закона няма глава, която да регламентира собствеността на ученическите автобуси от училищата и Общините, както и начинът, по който те трябва да извършват ученическите пътувания. Ако това нещо не се регламентира, дори и да се приеме законът за коланите, ще стане така, че всъщност учениците и децата няма да бъдат обезопасени с тези колани, което е абсурдно“, каза още тя. \r\nМилтенова добави, че членове на Конфедерацията ще бъдат браншови организации, а не самите превозвачи. „Конфедерацията е начинът, по който ще комуникираме с държавата и институциите в страната. От друга страна тя има за задача да защитава интересите на бранша, интересите на хората, които членуват“, отбеляза Магдален Милтенов. \r\nЦветелин ДИМИТРОВ  Пълния текст на интервюто четете по-късно в „Мнение”", "date": "2018.09.13", "title": "Магдалена Милтенова, Конфедерация на автобусните превозвачи: Всяка една транспортна фирма преди да получи своя лиценз трябва да бъде регистрирана по ДДС"}
{"url": "http://www.focus-news.net/news/2018/09/13/2566639/blagoevgrad-intenziven-e-trafikat-na-gkpp-kulata-v-dvete-posoki.html", "text": "Интензивен е трафикът на ГКПП „Кулата“ в двете посоки. Това съобщиха за  Радио „Фокус“ – Пирин  от „Гранична полиция“. Няма данни за образуване на колони от леки и товарни автомобили. Нормално натоварен е и трафикът през граничен пункт „Илинден“, както и на пунктовете на границата между България и Македония, които се намират в Благоевградска област. \r\nЛора КАЛЧЕВА", "date": "2018.09.13", "title": "Благоевград: Интензивен е трафикът на ГКПП „Кулата“ в двете посоки"}
{"url": "http://www.focus-news.net/news/2018/09/13/2566642/kmetat-na-plovdiv-ivan-totev-na-ekspertno-nivo-proektat-za-probiva-pod-tsentralna-gara-koyto-da-svarzva-bulevardite-vasil-aprilov-i-makedoniya-e-pravilen.html", "text": "На експертно ниво проектът за пробива под Централна гара в Пловдив, който да свързва булевардите „Васил Априлов“ и „Македония“, е правилен. Това каза пред журналисти кметът на Пловдив Иван Тотев, предаде репортер на  Радио „Фокус”-Пловдив . „На експертно ниво проектът е добър, но на политическо ниво не е обсъден добре и затова е необходима среща на общинските съветници на Пловдив с екип на НКЖИ”, коментира още Тотев.  \r\nПо думите му, експертният съвет към общината работи по тази тема повече от три години. През тези години е имало жалби, които са били съблюдавани. „Но понеже Общинският съвет взима политически решения, то тогава нека направим среща с екипа на НКЖИ, на която да бъдат разяснени мотивите, поради които са избрали трасето и тогава да бъде одобрен проекта”, добави кметът на Пловдив. Според него технически проблем за това да бъде извършен този пробив няма. „Ние още преди четири години взехме решение, че пътната връзка между Кючук Париж и Централната градска част на Пловдив ще бъде подземно преминаване през гарата. То е заложено и в Общия устройствен план на Пловдив, който се прие през 2007 година. Тези неща не са от днес за утре, те се развиват повече от 10 години”, добави още пловдивският кмет Иван Тотев. \r\nКметът поясни още веднъж, че основният проект е „ЖП възел Пловдив“, а пробивът е само една част от него. За този подлез, включително и за подходите към него, ще има държавно финансиране. Сумата за пробива на 465-метров тунел е 40-50 милиона лева. Според Тотев това е по-добрият вариант от запазване на Бетонния мост. Чрез новото съоръжение преминаването ще е по-бързо и без светофари. Ще се работи безизкопно. \r\nПловдивските общински съветници днес отложиха точката за одобряване на проект за изменение на Подробен устройствен план – План за улична регулация във връзка с мегапроекта за пробив под Централна гара. Решено бе ръководството на ОбС да организира среща с екип на НКЖИ. \r\nЦветана ТОНЧЕВА", "date": "2018.09.13", "title": "Кметът на Пловдив Иван Тотев: На експертно ниво проектът за пробива под Централна гара, който да свързва булевардите „Васил Априлов“ и „Македония“, е правилен"}
{"url": "http://www.focus-news.net/news/2018/09/13/2566631/komisar-ivan-ivanov-rdpbzn-shumen-obuchenieto-na-naselenieto-za-deystvie-pri-bedstveni-situatsii-e-prioritet.html", "text": "Обучението на населението за действие при бедствени ситуации е приоритет. Това заяви комисар Иван Иванов, директор на Регионална дирекция \"Пожарна безопасност и защита на населението\"-Шумен, на брифинг по повод професионалния празник на пожарникарите, предаде репортер на  Радио \"Фокус\"-Шумен . Той посочи, че до края на годината трябва да завърши изграждането на обучителния център за Североизточна България, един от шестте за страната. В теоретично и практично обучение ще бъдат обхванати различни целеви групи. Ще  се започне с ученици, на по-късен етап доброволците към доброволните формирования, работещи възрастни, неработещи възрастни и др. Обучението в учебния център ще продължи до 2022 година. Комисар Иванов посочи, че тенденцията е обучителният център да се доразвие и за професионалисти. \"До края на годината да завършат строителните дейности. В момента сме обучили обучители за цяла Североизточна България, за да може от Нова година да започнем обучение отначало с ученици, а на по-късен етап и с други групи хора, в зависимост от създадената организация\", обясни комисар Иванов. Учебната база се намира на ул. \"Строител\", в сграда на Гражданска защита, а полигонът се изгражда на ул.»Марица», над кооперативния пазар. Комисар Иванов посочи, че дотук 2018 година е преминала без сериозни наводнения и пожари. До момента на територията, обслужвана от Регионална дирекция „Пожарна безопасност и защита на населението“ – Шумен са възникнали 1156 произшествия, като пожарите са 619, аварийно спасителни дейности и техническа помощ са  445 и 92 други произшествия. При пожари от началото на годината са загинали двама души. \r\nКомисар Иванов заяви също, че се работи както по превенция за недопускане на наводнения, така и по превенция на снегонавяванията. Той посочи, че служители на Пожарната участват в проверките за състоянието на язовирите и почистването на речни корита, като ще се работи и по отношение на подготовката за зимата. Освен проверка на техниката, която ще участва в снегопочистването, ще се дават и предписания за поставяне на снегозадържащи бариери. \"Местата, в които традиционно се образуват големи преспи са указани, надяваме се, че тази година ще има по- голямо разбиране за нуждата от снегозащитни бариери, вече има разбиране и от страна на земеделските производители, че това и за тяхно добро, тъй като снегът се задържа на полето, а не на пътя\", коментира комисар Иванов. \r\nИвелина ИВАНОВА", "date": "2018.09.13", "title": "Комисар Иван Иванов, РДПБЗН-Шумен: Обучението на населението за действие при бедствени ситуации е приоритет"}
{"url": "http://www.focus-news.net/news/2018/09/13/2566644/sport-cheferin-izklyuchi-finala-na-shampionskata-liga-izvan-evropa.html", "text": "Президентът на УЕФА Александър Чеферин изключи засега възможността за провеждането на финала на Шампионска лига извън Европа, съобщи „Мундо Депортиво“. През седмицата различни публикации твърдяха, че има преговори финалът на най-големия мач от европейския клубен футбол да се състои в Ню Йорк, но предстоящият финал на Шампионска лига вече е насрочен за 1 юни 2019 година, а мястото е стадионът на Атлетико Мадрид \"Уанда Метрополитано\". \r\nИспанската Примера дивисион планира провеждането на няколко мача извън страната, именно в Съединените щати и Канада, но идеята вече срещна неодобрението на играчите.", "date": "2018.09.13", "title": "Спорт: Чеферин изключи финала на Шампионската лига извън Европа"}
{"url": "http://www.focus-news.net/news/2018/09/13/2566638/demokraticheskata-fraktsiya-na-vmro-dpmne-slabata-matematika-skroi-shapkata-na-hristiyan-mitskovski-negovoto-vreme-izteche.html", "text": "Демократическата фракция на ВМРО-ДПМНЕ в писмено изявление разкритикува председателят на партията, тъй като той не излезе с твърда позиция по нито един въпрос в ключови моменти за Македония, предава  скопското електронно издание „МКД“ . \r\n\"Демократичната фракция на ВМРО-ДПМНЕ и всички честни и искрени вмровци страдат от \"пресметливи\" политици с двойни и тройни стандарти, особено наложените в нашите редици. Възможно ли е най-голямата държавна партия да няма твърда позиция по какъвто и да е въпрос, и особено когато държавните служители с разбити гръбначни стълбове разединяват държавата на всички основания?“ \r\n„Да не се излезе с твърда и ясна позиция пред членовете и обществеността, да не се поведе народът в тези ключови моменти е характеристика на страхливци и хора, които имат други приоритетни интереси. Дългото мълчание, манипулациите на обществото и членовете, тайното кокетничене с представители на международната общност и опитът да се защитят престъпниците в собствените редове доразбиха партията. На вмровците и на македонците им е много по-важна държавата, отколкото стемежът на лидера бързо да седне на удобното премиерско кресло“, пише в съобщението. \r\nОт демократическата фракция на ВМРО-ДПМНЕ напомнят: \r\n„Ако водя, следвайте ме, ако се двоумя, свалете ме, ако ви предам, убийте ме“. Мицковски...!, Благодарение на престъпниците в нашите редове, които те насадиха на лидерската позиция ти ни водеше, заради партията, ние те следваме, а ти ни предаде. Когато се колебаеше, ние те бутахме и насърчавахме заради доброто на всички. Но, ти ни остави да решаваме сами заради твоите математически пресмятания, въпреки че нашата позиция ясна и твърда, бойкот на референдума, чиято основа е Договорът от Преспа. Твоето време и твоя шанс изтекоха, ти докара партията на срамни позиции и затова си тръгни преди да се проведе референдума. Ние искаме лидер и ръководство, което ще застане пред народа, а не, който се крие зад него“, заявяват от фракцията. \r\nСпоред тях, ВМРО-ДПМНЕ и Македония се нуждаят от ново, решително и смело лидерство, с ясна позиция по всички въпроси, а не лидер, който се колебае и постоянно е зает с „математика“. \r\n„Нужно е партийно ръководство, което има свои принципно изложени червени линии и позиции за защита на държавата, името на държавата и националните интереси“, се допълва в изявлението. \r\nПревод и редакция:", "date": "2018.09.13", "title": "Демократическата фракция на ВМРО-ДПМНЕ: Слабата математика скрои шапката на Християн Мицковски, неговото време изтече"}
{"url": "http://www.focus-news.net/news/2018/09/13/2566645/kmetat-na-svishtov-gencho-genchev-tsyalostna-rekonstruktsiya-shte-bade-napravena-na-tsarkvata-sv-troitsa.html", "text": "Цялостна реконструкция ще бъде направена на църквата „Св. Троица“ в Свищов. Средствата за ремонтите са отпуснати от Община Свищов, Великотърновската света митрополия и Комисията по вероизповедания към Министерски съвет. Това съобщи за  Радио „Фокус“ – Велико Търново  кметът на Свищов Генчо Генчев. Той уточни, че предстои пълно пребоядисване, освежаване на стените и таваните, както и изграждане на подложка за стенописи, която ще гарантира задържане на цветовете и предпазване на тяхното обезцветяване. „За съжаление средствата няма да стигнат за изографисване на храма, но и това което предстои да бъде направено никак не е малко,  защото стените са опушени и потекли, а такъв ремонт не е правен от много години. Очаква  се дейностите да приключат през месец октомври“, каза още Генчев. \r\nХрамът „Св. Троица“ е един от емблематичните за Свищов. Сегашната сграда е осветена през септември 1867 година. Тя е построена от уста Колю Фичето и се смята за един от образците на църковната архитектура от Късното възраждане. \r\nЛуиза ТРАНЧЕВА", "date": "2018.09.13", "title": "Кметът на Свищов Генчо Генчев: Цялостна реконструкция ще бъде направена на църквата „Св. Троица“"}
{"url": "http://www.focus-news.net/news/2018/09/13/2566641/rumen-petkov-abv-nastoyavame-da-se-tarsi-politicheska-i-sadebna-otgovornost-za-izbivaneto-na-stotitsi-zhivotni.html", "text": "Настояваме да се търси политическа и съдебна отговорност за избиването на стотици животни във връзка със заболяванията чума по дребните преживни животни в района на Странджа и африканска чума по свинете в провадийското село Тутраканци. Това каза на пресконференция във Варна председателя на ПП АБВ Румен Петков, предаде репортер на  Радио „Фокус“ – Варна . Той посочи, че по време на приемната, проведена от представители на партията тази сутрин във Варна, потърпевши от село Тутраканци са заявили, че собствениците на животни, които са били евтаназирани, не са получили документ или протокол за броя на умъртвените прасета.  \r\n„Нерегистрацията не означава, че не трябва да има документ какво е било ликвидирано. Няма следа от минаването на държавата, а това минаване хората го приемат като опустошение и не без основание“, коментира Румен Петков. Той допълни още, че в района на селото не е осъществено второ обезпаразитяване след това в деня на умъртвяването на животните, а това е трябвало да бъде направено в едноседмичен срок. „По твърдение на жителите на Тутраканци ремаркето, в което са товарили труповете на прасетата, е обикаляло цялото село и е оставяло кървави следи. Ако е имало зараза, държавата е създала предпоставки тази зараза да стане масова“, добави Румен Петков, изразявайки съмнение за наличието на зараза. В подкрепа на тези факти той представи протокол от лабораторията, в която е посочено, че пробите за изследване са постъпили на 31 август, като датата на изпитване също е 31 август, а комисията се е състояла от едно лице.  \r\n„Имам достатъчно дълъг административен и управленски стаж и мога да кажа, че няма комисия от един човек с три подписа, това е подигравка с тези хора и те нямат никакво основание да вярват на този протокол. Затова там се ширят твърдения, че става дума за натравяне от слънчоглед. Това е административен управленски нихилизъм, нищета и нищо повече. Затова от ПП АБВ ще искаме среща с министъра на земеделието, ще изложим нашите оценки за действията и бездействията на институциите и ще настояваме да се търси политическа отговорност от тази комисия, която не е провела съответното заседание и вземане не решение за действия съобразно констатираното в лабораториите заболяване, включително и съдебна отговорност на директора на Българската агенция по безопасност на храните, защото той си е позволил еднолично да разпореди избиването на стотици животни без да има никакво основание за това. Такъв тип престъпно отношение към производителите и съхраняващите остатъците от българското селско стопанство е недопустим“, каза още Румен Петков. \r\nМарияна ВАЛЕНТИНОВА", "date": "2018.09.13", "title": "Румен Петков, АБВ: Настояваме да се търси политическа и съдебна отговорност за избиването на стотици животни"}
{"url": "http://www.focus-news.net/news/2018/09/13/2566646/zamestnik-ministar-milko-berner-predstavya-balgariya-na-ministerska-konferentsiya-sigurnost-i-migratsiya-nasarchavane-na-partnyorstva-i-ustoychivost.html", "text": "Заместник-министър Милко Бернер участва министерска конференция „Сигурност и миграция – насърчаване на партньорства и устойчивост“, която се провежда на 13-14 септември 2018 г. във Виена в рамките на Австрийското председателство на Съвета на ЕС, съобщиха от пресцентъра на  МВР . Дискусиите в първия ден са свързани със задълбочаване на сътрудничеството на ЕС с региона на Западните Балкани, а през втория ден – с региона на Северна Африка.  \r\nОбсъдени са конкретните действия за прилагане на мерките в областта на сигурността и вътрешните работи, набелязани в Декларацията от срещата на върха ЕС-Западни Балкани в София през май, както и в Стратегията на ЕК за Западните Балкани от февруари 2018. Поставен е акцент върху подобряването и ускоряването на обмена на информация, с цел укрепване на оперативното сътрудничество, както и върху по-активното участие на държавите от Западните Балкани в дейностите в рамките на компетентните европейски агенции – Европол, Фронтекс, СЕПОЛ, ЕСПОУ.  \r\nВ рамките на конференцията държавите, страни по Конвенцията за полицейско сътрудничество в Югоизточна Европа (Австрия, Албания, Босна и Херцеговина, България, Унгария, Македония, Молдова, Черна гора, Румъния, Словения и Сърбия), подписаха споразумение за автоматизиран обмен на ДНК данни, дактилоскопични данни и данни за регистрация на МПС. Споразумението дава възможност за въвеждане в държавите от Югоизточна Европа на вече утвърдените в рамките на ЕС стандарти за сътрудничество в тези области (Решенията Прюм).", "date": "2018.09.13", "title": "Заместник-министър Милко Бернер представя България на министерска конференция „Сигурност и миграция – насърчаване на партньорства и устойчивост“"}
{"url": "http://www.focus-news.net/news/2018/09/13/2566648/pernik-izlozhba-s-detski-tvorbi-shte-otvori-vrati-na-17-septemvri-v-regionalniya-istoricheski-muzey.html", "text": "Изложба с детски творби ще отвори врати от 16.00 часа на 17 септември в Регионалния исторически музей в Перник. Това съобщиха от пресцентъра на  Община Перник . Изложбата е посветена на първия учебен ден, а творбите на децата са създадени по време на превърналата се вече в традиция инициатива „Ваканция в музея”. Ще бъдат показани рисунки върху стъкло, декупаж и глинени съдове.  \r\nИ през тази година „Ваканция в музея” събра много деца, които истински се забавляваха както с творческите занимания под ръководство на специалисти и майстори от музея, така и с позабравени стари детски игри. Занимания бяха през юли и целия август, а в тях освен децата от Перник се включиха и завърнали се през лятото в родния си Перник малчугани, които живеят с родителите си в чужбина.", "date": "2018.09.13", "title": "Перник: Изложба с детски творби ще отвори врати на 17 септември в Регионалния исторически музей"}
{"url": "http://www.focus-news.net/news/2018/09/13/2566647/zam-ministar-atanaska-nikolova-izmenenieto-na-klimata-e-fakt-i-e-vreme-za-deystvie.html", "text": "Изменението на климата е факт, затова е време за действие. Това каза зам.-министърът на околната среда и водите Атанаска Николова на форум, организиран от МОСВ и Световната банка във връзка с подготовката на Националната стратегия за адаптация към изменението на климата и плана за действие, съобщиха от  МОСВ . По време на форума на тема „Изменение на климата – Време за действие!“ в хотел „Балкан“ в София беше представен напредъкът по разработването на стратегическия документ, който ще очертае рамката и приоритетни направления за адаптация към изменението на климата в периода до 2030 г.  \r\nПодготовката на стратегията е в изпълнение на проекта „Национална стратегия за адаптация към изменението на климата и План за действие“, финансиран по Оперативна програма „Добро управление 2014-2020 г.“. Бенефициент по договор BG05SFOP001-2.001-0007/10.04.2018 г. е МОСВ, а изпълнител – екип на Световната банка (СБ). \r\n„Последиците от климатичните промени оказват въздействие не само върху секторите на икономиката, но и в социалната сфера и здравеопазването, биоразнообразието и екосистемите“, каза зам.-министър Атанаска Николова. Тя беше категорична, че страната ни трябва ясно да постави своите стратегически цели в по-широк времеви хоризонт, за да може максимално да се приспособим към необратимите климатични процеси. Николова подчерта, че България се намира в един от регионите, особено уязвими от изменението на климата главно чрез повишаване на температурите и интензивни екстремни валежи, бури, наводнения и периоди на суша, горски пожари и свлачища. „Рискът е по-голям за хората и бизнеса, които са по-малко подготвени и по-уязвими“, заяви зам.-министърът. Стратегията е подкрепена от оценки на уязвимостта и риска за 9 ключови сектора: „Селско стопанство“, „Енергетика“, „Транспорт“, „Туризъм“, „Градска среда“, „Горско стопанство“, „Воден сектор“, „Биоразнообразие и екосистемни услуги“ и „Здравеопазване“.  \r\n„Необходимо е адаптацията към измененията на климата да се включва във всички регионални планове за развитие. Мерки за това ще залегнат и в бюджета на ЕС през следващия програмен период“, каза Нарцис-Полин Йелер от Звеното за адаптация към климатичните промени в ЕК, DG CLIMA. Според ръководителя на екипа от СБ Еолина Милова макроикономическите анализи сочат, че България би загубила предвидения до 2050 г. икономически растеж от 1,5% до 3%, ако не се предприемат мерки. На пресконференция в рамките на форума Милова посочи като пример, че само в земеделието с всяко инвестирано eвро ще се предотвратят щети в размер на 4 евро. Зам.-министър Атанаска Николова допълни, че се предвижда ЕС да увеличи средствата за мерки по адаптация към климатичните промени от 20% на 25% през бъдещия период 2021-2027 г. Очаква се стратегията да бъде приета от Министерския съвет до края на годината. \r\nВ плана за действие към стратегията се определят цели и приоритети за подобряване на адаптивния капацитет и мерки по сектори с график за изпълнение, необходими ресурси и отговорни институции. Основните типове дейности са насочени към: изграждане на институционален капацитет; повишаване на осведомеността по въпросите, свързани с адаптация към климатичните промени; изграждане на устойчивост към изменението на климата, което включва и укрепване управлението на инфраструктурата и материалните активи – с особен акцент към защитата на т.н. критична ифраструктурата като ВиК, електропреносна мрежа и пътна мрежа.", "date": "2018.09.13", "title": "Зам.-министър Атанаска Николова: Изменението на климата е факт и е време за действие"}
{"url": "http://www.focus-news.net/news/2018/09/13/2566640/volen-siderov-obedineni-patrioti-premierat-boyko-borisov-sas-sigurnost-e-reshil-aleksandar-manolev-da-se-ottegli-za-da-nyama-syanka-na-samnenie.html", "text": "Познавайки как Бойко Борисов реагира в такива случаи, той със сигурност е решил Александър Манолев да се оттегли, за да няма никаква сянка на съмнение. Това каза пред журналисти в парламента председателят на ПГ на „Обединени патриоти“ Волен Сидеров по повод отказа на Александър Манолев да заеме поста транспортен министър, предаде репортер на  Агенция „Фокус“ . „Има една доста концентрирана атака, на който се сетим могат да му извадят неща от 15-20 години, които така да се навържат, че той да изглежда лош“, посочи той. „Коалиционният съвет е насрочен за понеделник. Квотата е на ГЕРБ, така че те ще предложат кой да замести Манолев“, заяви Волен Сидеров. „Квотата не се променя и не виждам основание да търсим квотни рокади. ГЕРБ ще трябва да посочат друг кандидат и много по-внимателно да се вгледат в биографията му“, каза още председателят на ПГ на „Обединени патриоти“. „Решението го взима Бойко Борисов. Не виждам основание ние да претендираме за министерството“, обяви Сидеров. \r\n Биляна ИВАНОВА", "date": "2018.09.13", "title": "Волен Сидеров, „Обединени патриоти“: Премиерът Бойко Борисов със сигурност е решил Александър Манолев да се оттегли, за да няма сянка на съмнение"}
{"url": "http://www.focus-news.net/news/2018/09/13/2566643/gazeta-express-kosovo-e-s-edna-stapka-po-blizo-do-sazdavane-na-svoya-armiya.html", "text": "Министърът на Силите за сигурност на Косово (ССК) Рустем Бериша официално предложи в четвъртък наброяващата 2500 души служба за гражданска защита да бъде трансформирана в Армия на Косово, пише  базираното в Прищина албанско електронно издание Gazeta Express . \r\nПо време на заседание на правителството, министърът на ССК предложи поправки към три съществуващи закона за силите за сигурност, чрез което те да бъдат преобразувани в армия. Проектозаконите, обясни Бериша, ще позволят на ССК да разшири правомощията си, а Министерството на ССК да се преобразува в Министерство на отбраната.  \r\nИзданието коментира, че решението на Прищина не се одобрява от НАТО и САЩ, които искат Косово да създаде армия чрез поправка на Конституцията. Но, за да може страната да промени Конституцията си, тя се нуждае от две трети от гласовете в 120-местния парламент, включително две трети от гласовете на депутатите от партията на косовските сърби – „Сръбска листа“, които твърдо се противопоставят на инициативата.  \r\nGazeta Express отбелязва още, че сръбските министри в косовското правителство са бойкотирали гласуването в четвъртък, с което да се сложи началото на трансформацията на ССК. \r\nПревод и редакция:", "date": "2018.09.13", "title": "Gazeta Express: Косово е с една стъпка по-близо до създаване на своя армия"}
{"url": "http://www.focus-news.net/news/2018/09/13/2566650/rayonniyat-sad-v-plovdiv-osadi-na-10-godini-zatvor-i-40-hil-lv-obezshtetenie-mazh-iznasilil-dve-zheni.html", "text": "Районният съд в Пловдив осъди на 10 години затвор и 40 хил. лв. обезщетение мъж, изнасилил две жени . Това съобщиха от пресцентъра на  съда . Подсъдимият В. П. е признат за виновен в това, че на 7 декември 2017 г. в Пловдив при условията на опасен рецидив се е съвкупил с лице от женски пол – 19-годишно момиче, като я е принудил към това със сила и заплашване – престъпление по чл. 152 ал.3 т.5 във връзка с ал.1 т.2 във връзка с чл. 29 ал.1 б. А от НК във връзка с чл. 54 и чл. 58 ал.1 от Наказателния кодекс. Със същата присъда подсъдимият В. П. е признат за виновен в това, че няколко дни по-късно, на 20.12.2017 г. в гр. Пловдив, при условията на опасен рецидив се е съвкупил и с 21-годишна жена, като също я е принудил към това със сила  и заплашване – престъпление по чл. 152 ал.3 т.5 във връзка с ал.1 т.2 във връзка с чл. 29 ал.1 б. А от НК във връзка с чл. 54 и чл. 58 ал.1 от Наказателния кодекс. \r\nЗа извършените две деяния съдът наложи на подсъдимия В. П. едно общо най-тежко наказание от  ДЕСЕТ ГОДИНИ „лишаване от свобода“, което ще трябва да изтърпи при първоначален строг режим. \r\nНа всяка от пострадалите жени подсъдимият ще следва да заплати и по 20 000 /двадесет хиляди/ лева обезщетение за претърпените неимуществени вреди – болки и страдания.  \r\nПрисъдата подлежи на обжалване и протест в 15-дневен срок пред Пловдивския окръжен съд.", "date": "2018.09.13", "title": "Районният съд в Пловдив осъди на 10 години затвор и 40 хил. лв. обезщетение мъж, изнасилил две жени"}
{"url": "http://www.focus-news.net/news/2018/09/13/2566651/voenniy-obozrevately-nastaplenieto-v-provintsiya-idlib-mozhe-da-bade-otlozheno.html", "text": "Съдейки по постъпващите от Сирия съобщения, готвещата се вече повече от месец настъпателна операция в провинции Идлиб и Хама се отлага, независимо от значителното съсредоточаване на сили и средства на ключови участъци от фронта. Главната причина, пише  руският военен портал „Военний обозреватель“ , е неспособността на Русия и Иран да съгласуват всички въпроси по демилитаризацията на региона с Турция. \r\nНа състоялата се наскоро среща страните са обсъждали не само конституционните промени в Сирия, но и ситуацията в провинция Идлиб, отбелязва изданието. Резултатите от обсъждането на този въпрос не попаднаха в медиите, а значи на преговорите не е имало никакъв пробив, смята военният портал. \r\nКакто пише „Военний обозреватель“, Турция няма намерение да сдава позициите си и има намерение да отстоява своя контрол над северозападна Сирия по силов път. За последните две седмици турското командване е изпратило през провинция Хатай в сирийските провинции Идлиб и Хама най-малко два възможно най-големи конвоя с техника и личен състав. Ако по-рано в Сирия влизаха колони по няколко десетки камиона, то сега те са стотици (единият е наброявал повече от 200 единици техника, а вторият около 300, пише изданието). \r\nЕдновременно с това, посочва порталът, по линия на турските спецслужби е активизирано снабдяването с оръжие, както на „умерените“, така и на радикалните ислямистки групировки. По някои данни, част от турското оръжие е попаднало в ръцете даже на джихадистите от откровено терористичната групировка „Ислямска партия на Туркестан“. \r\nЧислеността на самите турски войски в Сирия за последния месец значително се е увеличила. Присъствието на все повече турски войници на сирийска територия вече не може да се обясни с усилването на наблюдателните постове в „зоната на деескалация“, отбелязва „Военний обозреватель“. Формирани са достатъчно силни групировки за артилерийско и танково прикритие на бойците от най-различни въоръжени формирования, твърди още военният портал. \r\nЗаплахата от директно участие на турските военни в конфликта поставя под въпрос участие на Военно-космическите сили (ВКС) на Русия, а без подкрепата на руската авиация ще бъде трудно да се води настъпление, смята изданието. Как ще постъпи в тази сложна ситуация руското ръководство засега не е ясно, но сирийски източници вече съобщиха, че през последните два дни руските самолети са се пренасочили от удари по провинция Идлиб към атаки срещу позиции на терористичната групировка „Ислямска държава“ в Източна Сирия. \r\nНа свой ред, сирийското военно ръководство също не може продължително време да държи в бездействие ударните групировки на войските на ключови участъци на фронта, затова трябва да вземе решение дали ще започва настъпление в близките седмици, коментира още военният портал. Освен това, Русия има интерес да ликвидира анклава на ислямистите в провинция Идлиб, защото сред тях, както пише „Военний оборзреватель“, има много рускоезични бойци от Северен Кавказ и Средна Азия. \r\nИзданието отбелязва, че в провинцията се водят бойни действия всеки ден и без да има активни настъпателни действия от двете страни. Има вариант настъпателната операция да бъде силно сакратена по мащаб и на армейските части да бъдат поставени по-локални задачи, за да проверят реакцията на бойците, както и на техните спонсори в Турция и западните страни, заключва „Военний Обозреватель“. \r\nПревод и редакция:", "date": "2018.09.13", "title": "Военний Обозреватель: Настъплението в провинция Идлиб може да бъде отложено"}
{"url": "http://www.focus-news.net/news/2018/09/13/2566652/ministar-krasimir-valchev-uchebnata-godina-shte-zapochne-navreme-vav-vsichki-blizo-2-400-uchilishta-i-1-844-detskite-gradini-u-nas.html", "text": "Учебната година ще започне навреме във всички близо 2 400 училища и 1 844 са детските градини и над 100 центрове за обща подкрепа. Това каза министърът на образованието и науката Красимир Вълчев по време на семинар в Боровец, предаде репортер на  Агенция \"Фокус\" . \"В детските градини има филиали - в много места може да се видят няколко под една шапка\", уточни министър Вълчев.  \r\nОт Министерството на образованието и науката (МОН) съобщиха, че общо над 680 000 ученици ще започнат новата учебна година, като близо 60 000 са първокласниците. Педагогическият персонал възлиза на около 89 000 души - учители възпитатели, психолози, директори на възпитателни институции. По отношение на броя на институциите, от министерството уточняват, че в началото на новата учебна година 2 367 са училищата - държавни, частни и духовни, а броят на детските градини е 1 844. 2 003 са общинските учебни заведения, 85 са частните и 3 са духовните училища. 1 166 са основните, началните са 134, а 71 са обединените училища в страната, за ученици от 1 до 10 клас. 21 са училищата по изкуства, по култура са 2, профилираните гимназии са 110, професионалните - 354, спортните са 24, а средните училища - 475.  \r\nОт образователното ведомство уточняват, че 13 училища са закрити или слети. Иновативните учебни заведения са 290. Най-много са те в София - 77. Защитените училища са 185, като в момента се провежда процедура, след която от октомври броят им ще се актуализира в Министерския съвет.  \r\nС най-много ученици, 2 400, е 18-то училище в София.  \r\nМилослава АнГЕЛОВА", "date": "2018.09.13", "title": "Министър Красимир Вълчев: Учебната година ще започне навреме във всички близо 2 400 училища и 1 844 детските градини у нас"}
{"url": "http://www.focus-news.net/news/2018/09/13/2566635/georgi-svilenski-bsp-otteglyaneto-na-aleksandar-manolev-pokazva-bezsilieto-na-pravitelstvoto-i-na-premiera.html", "text": "Оттеглянето на Александър Манолев показва безсилието на правителството и на премиера. Това каза пред журналисти в парламента зам.-председателят на ПГ на БСП Георги Свиленски по повод отказа на Александър Манолев да заеме поста транспортен министър, предаде репортер на  Агенция „Фокус“ . „Когато предлагаш екип, с който да работиш, трябва да го познаваш. Да знаеш миналото на хората, с които ще работиш“, коментира той. „Действа се в ситуация на паника, което няма как да не доведе до допускането на такива грешки“, посочи Свиленски. „В последната седмица виждаме непрекъснато чудене какво да се прави с предложения за министри, съгласуване с коалиционни партньори. Не можем да кажем какво ще се случи утре, камо ли другата седмица“, каза още депутатът от БСП. \r\nБиляна ИВАНОВА", "date": "2018.09.13", "title": "Георги Свиленски, БСП: Оттеглянето на Александър Манолев показва безсилието на правителството и на премиера"}
{"url": "http://www.focus-news.net/news/2018/09/13/2566653/evrodeputatat-momchil-nekov-dovolen-sam-che-ep-dade-silen-mandat-za-kray-na-dvoyniya-standart.html", "text": "Европейският съюз (ЕС) ще предприеме мерки срещу двойното качество на продуктите на единния пазар, за да няма двойни стандарти при храните и другите потребителски продукти между държавите от Западна и Източна Европа. Това стана ясно от гласувания и приет с мнозинство на пленарната сесия в Страсбург доклад за двойното качество на продуктите на евродепутата от Групата на социалистите и демократите към ЕП Олга Сехналова.  \r\nВ окончателния текст на доклада бяха приети ключови препоръки от становището на Комисията по земеделие към ЕП, чийто автор е Момчил Неков.   \r\n„Няма да има „Европа на две скорости“, когато няма „двоен стандарт срещу различните европейски граждани. Проведените анализи в редица страни, сред които и моята - България, показаха, че въпреки многогодишните усилия и апели, порочната практика „еднакъв продукт и опаковка, но различно съдържание и пропорции“ продължава. Приветствам усилията на комисар Йоурова за изменение на Директива 29 от 2005 г., но силно вярвам, че амбицията на предложението трябва да бъде по-голяма, защото милиони европейци очакват повече. Това ще стане чрез изричното включването на забраната на т.нар. „двоен стандарт“ в Приложение 1 към директивата. Крайно време е „продуктовата дискриминация“ спрямо милионите европейци от Централна и Източна Европа да спре. Крайно време е Съюзът да постави всички европейци под общ знаменател“, заяви Неков по време на обсъждането на Доклада, съобщиха от  пресофиса на евродепутата . \r\nЕвродепутатите осъдиха продажбата на привидно идентични продукти с по-ниско качество в някои европейски страни като несправедливо и опасно поведение. Те обещаха да работят за намирането на европейски решения, които да третират европейските потребители като равни, независимо от страната им на пребиваване.  \r\n„Трябва да се погрижим да няма европейски граждани от втора класа, що се отнася до хранителните продукти. Същата опаковка трябва да съдържа същия продукт, независимо дали купувачът е в София или Стокхолм\", допълни Неков. \r\nЧрез доклада за двойното качество на продуктите се приканва производителите да обмислят въвеждането на лого върху опаковките, което да показва, че съдържанието и качеството на продуктите от една и съща марка и с еднаква опаковка са еднакви в различните държави членки. \r\nСпоред евродепутатите предпочитанията на потребителите не трябва да се използват като извинение за по-ниско качество, а потребителите трябва да бъдат информирани, че продуктът е пригоден за техния пазар, като това да не се приема за даденост. \r\nВ доклада се подчертава нуждата от създаването на ефективно, прозрачно и международно сътрудничество и споделяне на данни между национални органи, отговарящи за защита на потребителите; \r\nПризовава се ЕК да очертае съществуващите национални стандарти за хранителни и нехранителни продукти в ЕС и да се даде оценка на проявата на двойно качество на единния пазар.", "date": "2018.09.13", "title": "Евродепутатът Момчил Неков: Доволен съм, че ЕП даде силен мандат за край на „двойния стандарт“"}
{"url": "http://www.focus-news.net/news/2018/09/13/2566636/aleksandar-manolev-yavno-nyakoy-se-pritesnyava-ot-reformite-koito-bih-provezhdal-v-ministerstvoto-na-transporta.html", "text": "Явно някой се притеснява от реформите и политиката, които бих провеждал в Министерството на транспорта. Това обяви Александър Манолев, който бе предложен за бъдещ министър на транспорта, но се отказа от поста, заради медийна публикация, намесваща името му със съмнителни бизнес отношения, предаде репортер на   Агенция „Фокус“.  „Аз съм прагматичен човек. Не мога да допусна да ме вкарат в обяснителен режим. Още по-малко ГЕРБ и премиера“, заяви Манолев. „Днес имахме много открит и мъжки разговор с премиера и с нашия ресорен вицепремиер Валери Симеонов. Получих над 6700 преференции, срещал съм се с много хора по време на последните парламентарни изброи и подобни „твърдения“ никога не са били тема. Явно е, че точно сега е моментът да се атакува. Разбирам много добре каква щета се цели с това и не мога да го допусна“, коментира още той. По думите му това е най-правилната стъпка в този момент. „Предстои да се срещна с адвокати, за да обсъдим и моите контрадействия, за да мога да защитя името си“, допълни Манолев.  \r\nВесела АЛЕКСАНДРОВА", "date": "2018.09.13", "title": "Александър Манолев: Явно някой се притеснява от реформите, които бих провеждал в Министерството на транспорта"}
{"url": "http://www.focus-news.net/news/2018/09/13/2566655/s-obnoven-iztsyalo-fizkulturen-posreshta-novata-uchebna-godina-su-m-gorki-v-stara-zagora.html", "text": "Средно училище „Максим Горки“ в Стара Загора, което разполага от 2005 г. със собствена самостоятелна сграда с четири корпуса, посреща новата учебна 2018/2019 година с основно ремонтиран физкултурен салон. За целта Община Стара Загора осигури 97 000 лв. от капиталовата си програма. Това съобщиха от пресцентъра на  Община Стара Загора . \r\nБившата Руска езикова гимназия, с повече от 50-годишна история, се намира в централната градска част. През 2013 г. Община Стара Загора изпълни проект по фонд \"Козлодуй\" за 2 300 000 лв., с които беше поставена нова PVC дограма и положена фасадна изолация на училището и покрива.  \r\nВ залата на физкултурния салон са подменени всички вътрешни врати, стени и тавани са шпакловани и боядисани. Цокълът на височина 2.0 м е направен с винилова  настилка, на основата е положена саморазливна циментова замазка. \r\nСанитарните помещения и съблекалните са с нова фаянсова облицовка, преустроени са като са обособени по-големи помещения със санитарен възел и душове. Изпълнен е окачен таван от  ламели, а подът е с настилка от гранитогресни плочи. \r\nОбособени са две отделни прилежащи помещения с винилов под и авариен изход. Стените са шпакловани, грундирани и боядисани с латекс. \r\nИзградена е изцяло нова ВиК инсталация, подменена е санитарната  арматура.  Изградена е нова тръбна мрежа и нови радиатори за отоплителната инсталация на салона. Навсякъде са поставени нови луминесцентни лампи, покриващи критериите за необходимата осветеност.  \r\nФизкултурният салон със съблекални, санитарни и други помещения в южната част на сградата бяха в недобро състояние - следи от стари течове от покрива и подкожушена мазилка, частично разрушени облицовки и настилки, захабена санитарна арматура, силно амортизирани врати, отоплителна и ел. инсталация  и осветителни тела. \r\nНа 17.09.2018 г., в 9,30 ч., кметът Живко Тодоров ще присъства на откриването на новата учебна година и обновения физкултурен салон.", "date": "2018.09.13", "title": "С обновен изцяло физкултурен посреща новата учебна година СУ „М.  Горки“ в Стара Загора"}
{"url": "http://www.focus-news.net/news/2018/09/13/2566649/pp-abv-predlaga-darzhavata-da-initsiira-sazdavaneto-na-edin-veterinarnomeditsinski-sayuz.html", "text": "ПП АБВ предлага държавата да инициира създаването на един ветеринарномедицински съюз. Това стана ясно на пресконференция на ПП АБВ във Варна с участието на председателя на партията Румен Петков и лидера на местната структура на АБВ доц. Георги Кючуков, предаде репортер на  Радио „Фокус“ – Варна . По отношение на заболяването африканска чума по свинете и чума по дребните преживни животни доц. Кючуков посочи, че няма лечение и смъртността е сто процента, затова трябва да се действа радикално. „В Европейския съюз е забранено използването на ваксина срещу тези заболявания, тъй като ваксината е жива, но при животни с нарушена имунна система може да доведе до развитие на заболяването“, коментира доц. Кючуков. Той допълни, че във връзка с чумата в Странджа са установени няколко проблема – не са взети превантивни мерки по пограничните райони с Турция заради констатираните над 700 огнища на чума по дребните преживни животни в съседната ни страна, в тези райони на практика няма ветеринарни лекари, към умъртвяване на животните се е пристъпило без да се дочака втората проба и досега не се знае дали тя е положителна или отрицателна.  \r\nДоц. Георги Кючуков посочи, че в България съществува т. нар. Централна епизоотична комисия, която се оглавява от вицепремиер и в нея са включени министърът на земеделието, министърът на външните работи, министърът на отбраната, на финансите, на туризма, както и председателят на Българската агенция по безопасност на храните. „Но в случая  няма събиране на тази комисия по въпросите с чумата. Епизоотията е пагубна за нашето животновъдство. На практика у нас липсва ветеринарномедицинско обслужване. Има два съюза, които са в тежка война и по никакъв начин не правят профилактика на заболяванията по животните. Ние предлагаме по модела на Български лекарски съюз държавата съвсем императивно да инициира създаването на един ветеринарномедицински съюз, чието задължение би трябвало да бъде както лечението, така и профилактиката на животните“, добави доц. Кючуков. От партията предлагат още Българската агенция по безопасност на храните да бъде реформирана в Българската агенция в защита на животните и безопасност на храните, чиято задача ще бъде не само осигуряване на здрав продукт от фермите, но и на здрави животни в стопанствата. АБВ предлага също в страната да бъдат създадени поне 4 екарисажа – два в Северна България и два в Южна България. Според доц. Кючуков е необходимо да се обърне внимание и на дезинфекцията, дезинсекцията и дератизацията. Той подчерта и необходимостта от възстановяването на фонд „Зоопрофилактика“. \r\nМарияна ВАЛЕНТИНОВА", "date": "2018.09.13", "title": "ПП АБВ предлага държавата да инициира създаването на един ветеринарномедицински съюз"}
{"url": "http://www.focus-news.net/news/2018/09/13/2566654/bsp-obsadi-viziya-za-balgariya-s-voenni-ot-zapasa-i-rezerva.html", "text": "„Визия за България” е отворен документ, с който ще запознаем всички български граждани. В края на годината този стратегически документ за бъдещето на страната ще бъде изготвен в завършен вид. Това заяви Атанас Зафиров, член на НС на БСП на среща с Клуб „Тил” към Съюза на офицерите и сержантите от запаса и резерва, съобщиха от пресцентъра на  БСП . На нея присъстваха и народните представители Петър Витанов, ген. Кольо Милев, както и експерти от НС на партията. Зафиров запозна присъстващите с основните стълбове на визионерския документ на левицата. Наблегна на крайната необходимост от повишение на доходите, стабилизиране на икономиката, здравеопазването, което да е насочено към хората и доброто образование. Пред събралите се председателят на клуба полковник о. з. Иван Йорданов беше категоричен, че военните от запаса не може да гледат безучастно катастрофата, в която се намира страната. Той добави, че в демографски план България ще трябва да възстановява прираста си поне още 100 години, за да върне баланса от преди 1990 година. „За сектор „Отбрана”  сме се фокусирали на два основни принципа. Първият е, че отбраната е неизменен елемент от сигурността на страната. Затова всяка инвестиция за отбрана е инвестиция и за сигурността на гражданите. Вторият елемент е – човекът. Той е в основата и центъра на въоръжените сили. Каквато и модернизация на армията не може да се прави  без хората.  Затова предвиждаме мерки за стимулиране на служителите в армията и връщане на авторитета на професията „войник”. Това заяви на срещата народният представител от ПГ на „БСП за България” Петър Витанов. Военните от запаса се ангажираха да предадат писмено предложенията си за допълнения на „Визия за България”.", "date": "2018.09.13", "title": "БСП обсъди „Визия за България” с военни от запаса и резерва"}
{"url": "http://www.focus-news.net/news/2018/09/13/2566656/sport-frantsiya-priema-italiya-za-polufinala-na-kupa-deyvis-tozi-uikend.html", "text": "Франция приема Италия за полуфинала на Купа \"Дейвис\". Две от най-успешните нации в турнира ще се срещнат на стадион „Пиер Мороа“ в Лил. Мачът е на твърда настилка, а двубоите ще се проведат в зала. Франция ще бъде представлявана от Лука Пуй, Ришар Гаске, Беноа Пер и ветераните Никола Маю и Жулиен Бенето. Отново отсъства Жо-Вилфред Цонга, който продължава да се възстановява от контузия. Няма да вземе участие и Гаел Монфис. \r\nЗа Испания големият отсъстващ е Рафаел Надал, който получи травма на коляното по време на US Open. В състава на иберийците са Пабло Кареньо Буста, Роберто Баутиста Агут, Алберт Рамос, Фелисиано Лопес и Марсел Гранойерс. \r\nНа пръв поглед двата отбора изглеждат равностойни като позиции в ранглистата на тенисистите им, но французите започват като леки фаворити заради по-добрата моментна форма на водещите им играчи и заради домакинския фактор. Крайно решителен се очертава да бъде двубоят на двойки – Франция вероятно ще заложи на специалистите в карето Никола Маю и Жулиен Бенето, докато Испания ще се надява на майстора на сервисите и волетата Фелисиано Лопес. Кой обаче ще е партньор на левичаря все още не е ясно. Срещу Германия това бе Марк Лопес, който не е наличен за този сблъсък. Срещу Великобритания през февруари Фелисиано игра в тандем с Пабло Кареньо Буста.", "date": "2018.09.13", "title": "Спорт: Франция приема Италия за полуфинала на Купа \"Дейвис\" този уикенд"}
{"url": "http://www.focus-news.net/news/2018/09/13/2566657/sofiyski-gradski-sad-postanovi-9-godini-zatvor-za-izvarshitel-na-opit-za-ubiystvo-po-huliganski-podbudi.html", "text": "Софийски градски съд (СГС) постанови осъдителна присъда от 9 години „лишаване от свобода“ спрямо Хилиямсе Д. по повдигнатото му обвинение за опит за убийство по хулигански подбуди – престъпление по чл.116, ал.1, т.11, вр. чл.115, вр. чл.18, ал.1 от НК. Това съобщиха от пресцентъра на  Прокуратурата на Република България . \r\nХилиямсе Д. бе предаден на съд, затова че на 14 декември 2016 г., около 05:35 часа,  в София, до „Телефонната палата“,  по хулигански подбуди е извършил опит умишлено да умъртви М.Г., като  с нож й нанесъл прободно- порезно нараняване на шията,  като от деянието, макар и довършено, не са настъпили предвидените в закона и искани от дееца общественоопасни последици по независещи от него причини. \r\nПострадалата М. Г. работела като чистачка в Министерство на финансите и работното й време започвало рано сутрин.  На 14.12.2016г. около 05:25 часа, тя слязла от трамвая на спирката на пл. „Гарибалди“ в София, за да отиде на работа. \r\nНа спирката към пострадалата се приближил Хилиямсе Д., когото пострадалата не познавала. \r\nТой се опитал да я заговори, но тя не му обърнала внимание.  \r\nХилиямсе Д. бил употребил алкохол и марихуана  и под тяхно въздействие, без да бъде провокиран по какъвто и да е начин, решил безпричинно да умъртви жената. \r\nЗа да реализира намерението си той я последвал по пътя й към Министерство на финансите и я нападнал в гръб.  \r\nС носения от него нож, с приблизителна дължина на острието 10 см., й нанесъл удар в областта на шията и я блъснал на земята, с което й причинил прободно-порезно нараняване.  \r\nЖената се изправила за момент, но поради обилната кръвозагуба, отново паднала на земята. \r\nНепосредствено преди да загуби съзнание тя видяла как нападателят й се връща и прави опити да я изправи на крака. \r\nСлед това той спрял преминаващо такси и помолил водача му за помощ.  \r\nВиждайки явните следи от насилие и тежкото състояние на пострадалата, таксиметровият шофьор сигнализирал полицията и Хилиямсе Д. бил задържан до тялото на жертвата му. \r\nВ резултат на своевременната медицинска помощ животът на пострадалата бил спасен, въпреки изключително тежкото й състояние в следствие на нанесената травма.", "date": "2018.09.13", "title": "Софийски градски съд постанови 9 години затвор за извършител на опит за убийство по хулигански подбуди"}
{"url": "http://www.focus-news.net/news/2018/09/13/2566664/haskovo-nova-detska-ploshtadka-za-detsa-s-uvrezhdaniya-i-senzorna-staya-otkriva-utre-v-dneven-tsentar-marina.html", "text": "Нова детска площадка ще бъде открита утре, 14 септември в 11.00 часа в двора на ДЦДВУ„ Марина“ в Хасково. Това съобщиха от пресцентъра на  Община Хасково . Площадката е на стойност 56 999 лева. Подменена е старата настилка с нова, монтирана е ударопоглъщаща настилка  в зоните на съоръженията за игра. Има нови 11 съоръжения за игра и занимания на открито подходящи за деца и младежи с увреждания. ОП „ Екопрогрес“ направиха ново озеленяване в зоната с безопасни растения. \r\nУтре в Дневния център за деца и младежи с увреждания „Марина“ ще бъде открита и сензорна стая за съвременна терапия на децата и младежите с увреждания. Общата стойност на придобивката е 12 000 лв. Средствата са предоставени от Росица Ленкова, майката на Николета Корондилева, това са част от парите, останали по сметката, събирани за лечението ѝ от дарители и благотворителни кампании.", "date": "2018.09.13", "title": "Хасково: Нова детска площадка за деца с увреждания и сензорна стая открива утре в Дневен център „Марина“"}
{"url": "http://www.focus-news.net/news/2018/09/13/2566659/ministar-predsedatelyat-boyko-borisov-se-sreshtna-s-ministara-na-vanshnite-raboti-na-kralstvo-maroko-naser-burita.html", "text": "Министър-председателят Бойко Борисов се срещна с министъра на външните работи на Кралство Мароко Насер Бурита. Двамата обсъдиха възможностите за задълбочаване на сътрудничеството в сферата на сигурността и изразиха убеденост, че такова партньорство ще има висока добавен стойност и за двете страни, съобщиха от  правителствената информационна служба . Премиерът Борисов оцени високо политиката на Кралство Мароко за регулиране на миграционните потоци и намаляване на миграционния натиск върху Европа и подчерта, че е необходимо засилване на сътрудничеството и обмена на опит между експерти на двете страни.    \r\nБългарският министър-председател отчете и нарастване в стокообмена между България и Кралство Мароко и посочи, че този потенциал може да се надгражда. Стокообменът през 2017 г. достига върхова стойност от 202,72 млн. щатски долара, като бележи значително нарастване. За сравнение стойността му през 2016 г. е възлизала на 170, 4 млн. щатски долара.", "date": "2018.09.13", "title": "Министър-председателят Бойко Борисов се срещна с министъра на външните работи на Кралство Мароко Насер Бурита"}
{"url": "http://www.focus-news.net/news/2018/09/13/2566658/sadat-dade-hod-na-deloto-sreshtu-desislava-ivancheva.html", "text": "Специализираният наказателен съд даде ход на делото срещу отстранената от длъжност кметица на „Младост” Десислава Иванчева, предаде  бТВ . На 7 септември това не се случи, защото Иванчева не беше получила навреме обвинителния си акт.  \r\nСъдът отказа да върне делото на прокуратурата за допуснати нарушения, въпреки исканията на адвокатите на Иванчева и бившата ѝ заместничка Биляна Петрова. Поисканите съдебно-медицински експертизи са готови, а вещите лица присъстват в залата. \r\nИванчева и Петрова вече са пети месец в ареста, след като на 17 април бяха показно задържани за искане на подкуп.", "date": "2018.09.13", "title": "Съдът даде ход на делото срещу Десислава Иванчева"}
{"url": "http://www.focus-news.net/news/2018/09/13/2566666/elektroenergiyniyat-sistemen-operator-i-balgarskata-nezavisima-energiyna-borsa-se-vklyuchiha-v-proekt-za-obedinenie-na-pazarite-v-ramkite-na-denya-chrez-balgaro-rumanska-granitsa.html", "text": "В резултат на активната си дейност за пазарна интеграция на регионално и европейско ниво, и в изпълнение на разпоредбите на Европейското законодателство, Електроенергийният системен оператор (ЕСО) и Българската независима енергийна борса се присъединиха към проект за обединение на пазарите „В рамките на деня“ (IDM) в съответствие с изискванията на Регламент (ЕС) 2015/1222 за установяването на насоки относно разпределянето на преносната способност и управление на претоварването. Това съобщиха от пресцентъра на  ЕСО . \r\nВ регионалния проект, наречен „Локален проект за внедряване 15“ (Local implementation project 15, участват пазарните оператори и операторите на преносни мрежи на Румъния, Унгария, Хърватска, Словения, Чехия, Полша, Австрия, Германия. Включването на България има за цел присъединяването на българската пазарна зона за времеви хоризонт „В рамките на деня“ към Европейското единно пазарно обединение XBID (Cross Border Intraday), чрез границата България – Румъния, заедно с т. нар. „втора вълна на присъединяване“ (XBID second wave). Планираният срок е месец юни 2019 г. \r\nБългарската независима енергийна борса и Електроенергийният системен оператор ще фокусират усилията си и всички необходими ресурси за успешното приключване на проекта в предвидения срок. В съвместната ни работа разчитаме на безрезервната подкрепа на българските институции за преодоляване на пречки от нормативен и организационен характер, както и на подкрепа от страна на участниците в пазара на електроенергия.", "date": "2018.09.13", "title": "Електроенергийният системен оператор и Българската независима енергийна борса се включиха в проект за обединение на пазарите „в рамките на деня“  чрез българо-румънска граница"}
{"url": "http://www.focus-news.net/news/2018/09/13/2566661/hashim-tachi-nyama-dogovor-bez-retsiprochno-priznavane-mezhdu-sarbiya-i-kosovo.html", "text": "Президентът на Косово Хашим Тачи заяви, че няма да подпише договор със Сърбия, ако той не означава реципрочно признаване, но добави че е скептичен когато става на въпрос за възможностите за сключване на такъв договор, предава македонската информационна агенция  „Макфакс“ . \r\nПо време на пресконференция Тачи заяви, че страните от района подкрепят преговорите между Косово и Сърбия и че ще подкрепят техния мирен договор. \r\nИзтъквайки, че постигането на споразумение няма да бъде лесно, косовският президент за пореден път повтори, че е възможна корекция на границите със Сърбия, която би позволила директно признаване на независимостта и обединението на Прешево, Медведжа и Буяновац с Косово. \r\nСпоред думите на Тачи, когато Сърбия признае Косово, това ще направят и петте членки на Европейския съюз, а Русия ще отмени ветото си в Съвета за сигурност на ООН. \r\nКолкото по-рано бъде постигнат договор, толкова по-добре ще бъде това за двете страни и народи, добави той и напомни, че това не са преговори между сърби и албанци, а между Сърбия и Косово.  Йонислав Дочев", "date": "2018.09.13", "title": "Хашим Тачи: Няма договор без реципрочно признаване между Сърбия и Косово"}
{"url": "http://www.focus-news.net/news/2018/09/13/2566662/vladimir-rapondzhiev-letishte-sofiya-uvolnenata-sluzhitelka-e-pryako-otgovorna-za-smesvaneto-na-patnitsite-ot-beyrut-s-patnitsi-provereni-po-standarta-za-sigurnost-na-es.html", "text": "Уволнената служителка е пряко отговорна за смесването на пътниците от Бейрут с пътници, проверени по стандарта за сигурност на ЕС. Това каза изпълнителният директор на Летище „София“ Владимир Рапонджиев по време на брифинг, предаде репортер на  Агенция „Фокус“ . \r\n„На 3 септември полетът от Бейрут на „България ер“, който каца на Летище „София“, започва да се обработва по процедура, каквато имаме за недопускане на пътници от трети страни да се смесят с пътници по стандарта за сигурност на ЕС. Това е процедура, която знаят и служителите на Дирекция „Сигурност“, и служителите в другите дирекции. В конкретния случай се е допуснало такова смесване“, обясни Рапонджиев. \r\nТой уточни, че са взети тежки мерки. „Направен е анализ и освен промените в човешкия фактор, е изменена и процедурата, така че да има и технически средства, които да гарантират, че няма да има повече такива смесвания на пътници. Един служител на Дирекция „Сигурност“ е уволнен, двама са с последно предупреждение, ръководител на отдел е понижен и ръководител на отдел е наказан със забележка. Директорът и заместникът му са с мъмрене“, каза още Рапонджиев. Toй посочи, че уволнената служителка е пряко отговорна за смесването на пътниците от Бейрут с пътници, проверени по стандарта за сигурност на ЕС. „Служителката е допуснала да преминат директно край нея такива пътници и те са влезли в зона, в която не е трябвало“, коментира Рапонджиев. По думите му зоната на смесването е била Терминал 2.", "date": "2018.09.13", "title": "Владимир Рапонджиев, Летище „София“: Уволнената служителка е пряко отговорна за смесването на пътниците от Бейрут с пътници, проверени по стандарта за сигурност на ЕС"}
{"url": "http://www.focus-news.net/news/2018/09/13/2566660/ministar-krasimir-valchev-1-100-sa-ekipite-koito-rabotyat-po-obhvata-za-detsa-v-obrazovatelnata-sistema-mnogo-po-malko-sa-detsata-kvalifitsirani-kato-riskovi-mezhdu-50-000-i-60-000.html", "text": "1 100 са екипите по обхват на деца извън образователната система. Това каза министърът на образованието и науката Красимир Вълчев по време на семинар в Боровец, предаде репортер на  Агенция \"Фокус\" . Според министър Вълчев работата в тази насока през настоящата година ще е далеч по-фокусирана. \"Подобни механизми бяха действали в някои общини, но като цяло нямаше подобна система. Това са децата, които не сме открили и продължаваме обаче да идентифицираме. Тези, които не сме открили, са предимно в големите градове, където е най-трудно да се следи движението на едно дете и неговите родители. Има висока мобилност на ромските общности, трудова мобилност, и би следвало да бъдат обединени различните системи, за да имаме успех\", обясни  той.  \r\n\"Много често не знаем дали детето е отишло за 5 години до Испания или за 3 дни в Гърция. Затова обвързваме информационните системи, най-вече разчитаме на НАП. Ще свържем всяко едно дете с имената на родителите, така че, ако се появи информация, ние ще я канализираме и ще се активизира съответната работна група. Трябва всяка една от тях да разширява обхвата и да си взаимодействат\", поясни той. \"Констатираме, че тази година имаме далеч по-голямо взаимодействие между институциите. Много е важно през следващите години този ангажимент да бъде устойчив\", добави министър Вълчев и посочи, че тази година механизмът вече е далеч по-фокусиран. Той отбеляза, че много по-малко са децата, квалифицирани като рискови - между 50 000 и 60 000.  \r\nМилослава ангелова", "date": "2018.09.13", "title": "Министър Красимир Вълчев: 1 100 са екипите, които работят по обхвата за деца в образователната система, много по-малко са децата, квалифицирани като рискови - между 50 000 и 60 000"}
{"url": "http://www.focus-news.net/news/2018/09/13/2566669/gen-konstantin-popov-dokladat-za-natsionalnata-sigurnost-e-kritichen-seriozen-i-detaylen.html", "text": "Годишният доклад за състоянието на националната сигурност е изключително критичен, сериозен и достатъчно детайлен. Това каза, днес, ген. Константин Попов, председател на комисията по отбрана, по време на обсъждането на доклада в комисията, съобщиха от  Комисията . Генерал Попов откри заседанието на комисията с поздрав към българските инженерни войски, които днес честват своята 140 годишнина. \r\nСлед проведените дебати, народните представители от Комисията по отбрана приеха Годишния доклад за състоянието на националната сигурност на Република България през 2017 г. \r\nВ доклада се съдържат информация и оценки за вътрешнополитически събития, за процеси по реализиране на международни проекти и за събития в конфликтни райони в други държави. Анализирани са сложните и противоречиви процеси от вътрешен и външен характер, които са оказали съществено влияние върху състоянието на националната сигурност.  \r\nОпасностите от външнополитически характер за националната сигурност на Република България през 2017 г. са произтекли основно от продължаващите бойни действия в Сирия, от предизвиканата от нея, както и от нестабилността в други райони на света (Афганистан, някои страни от Африка) бежански и миграционен натиск към страните от Европейския съюз, се казва още в доклада. \r\nОтбелязани са и приетите важни за политиката за сигурност нормативни, стратегически и други актове. Структурата на Годишния доклад за състоянието на националната сигурност през 2017 г. е съобразена със структурата на актуализираната от Народното събрание през март 2018 г. Стратегията за национална сигурност на Република България  \r\nНа заседанието на комисията бяха представени и удостоените офицери с висше военно звание - генерал-лейтенант Димитър Илиев, назначен на длъжността заместник-началник на отбраната и удостоен с висше офицерско звание „генерал-лейтенант“ и бригаден генерал Маргарит Михайлов, назначен на длъжността директор на дирекция „Операции и подготовка“ в Министерство на отбраната и удостоен с висше офицерско звание „бригаден генерал“. \r\nНа днешното заседание присътваха и министърът на отбраната Красимир Каракачанов и началникът на отбраната ген. Боцев.", "date": "2018.09.13", "title": "Ген. Константин Попов: Докладът за националната сигурност е критичен, сериозен и детайлен"}
{"url": "http://www.focus-news.net/news/2018/09/13/2566671/ministar-krasimir-valchev-modul-osiguryavane-na-uchenicheski-shkafcheta-shte-prodalzhi-i-dogodina.html", "text": "591 училища ще получат финансиране тази година за ученически шкафчета на стойност близо 2 млн. лв. Това каза  министърът на образованието и науката Красимир Вълчев по време на семинар в Боровец, предаде репортер на  Агенция \"Фокус\" . По думите му това са над 110 000 шкафчета, при повече от 114 000 ученици. Министър Вълчев посочи, че програмата ще продължи догодина, вероятно със същите средства на годишна база. Във връзка с кадрите в сферата на образованието той коментира, че мотивацията в системата е повишена и припомни за увеличението на учителските заплати. \"Увеличението е насочено както към сегашното поколение учители, така и да мотивираме млади хора за включване в педагогическата професия\", поясни той и добави, че освен това продължава работата за облекчаване на нормативната уредба. \"Работата трябва да е и по линия на досиетата, на исканата информация. Опитваме се да създадем връзка по цялата верига\", обясни министър Красимир Вълчев. Той каза още, че като голям проблем се очертава недостигът на материална база. \r\nОт Министерството на образованието и науката (МОН) съобщиха, че от предвидените профилирани паралелки не са реализирани 55, а от професионалните - 190, като по данни към момента следва да бъдат утвърдени 1 177 професионални и 1 068 профилирани паралелки. От МОН уточниха,че след приключване на приема в училищата броят им ще се промени. Най-много са закритите паралелки в област София-град - 31. В област Видин няма нито една, а в Ямболска област има само една закрита паралелка.  \r\nМилослава АНГЕЛОВА", "date": "2018.09.13", "title": "Министър Красимир Вълчев: Модул „Осигуряване на ученически шкафчета” ще продължи и догодина"}
{"url": "http://www.focus-news.net/news/2018/09/13/2566665/ditmir-bushati-tirana-sistematichno-podkrepya-dialoga-mezhdu-kosovo-i-sarbiya.html", "text": "Позицията на Тирана е ясна – подкрепяме диалог между Косово и Сърбия, заяви в четвъртък в Скопие министърът на външните работи на Албания Дитмир Бушати след срещата с македонския си колега Никола Димитров, предава скопската електронна медия  A1 On . \r\nИзявлението на Бушати е по отношение позицията на Албания за евентуалното прекрояване на границите на Балканите, в контекст на възможния договор между Сърбия и Косово. \r\n„Позицията на Албания по този въпрос е ясна. Ние систематично подкрепяме диалога между Косово и Сърбия. Надяваме се и желаем този диалог да донесе споразумение, което ще бъде приемливо и за двете страни, споразумение което би означавало цялостна нормализация на отношенията между двете страни и споразумение, което би отворило пътя към цялостно помиряване между Сърбия и Косово, заяви Бушати. \r\nТой посочи, че договорът, който би се постигнал, ще трябва да бъде приемлив не само за двете страни, които преговарят, но да бъде и в съответствие с определени принципи на международното право, което, според него, се отразява и на нуждата от една по-голяма стабилност в региона. \r\n„Смятам, че сърцевината на процеса на европейската интеграция и трансформация на региона е свързан с трансформацията на границите по конвенционален начин. В този контекст е от изключително значение всички страни в региона и техните представители да се концентрират много повече върху влиянието, което имат нашите политики и нашите действия върху гражданите, отколкото върху въпроси, които много лесно могат да бъдат предмет на погрешно тълкуване“, добави той. \r\nБушати посочи, че по време на посещението си в Скопие е разговарял с македонските представители за развоя на позитивните отношения между всички страни в региона и за първоначалната стъпка, която е направена в тази насока с договора на Македония с България за добросъседство и договора от Преспа за решаване на спора за името  Йонислав Дочев", "date": "2018.09.13", "title": "Дитмир Бушати: Тирана систематично подкрепя диалога между Косово и Сърбия"}
{"url": "http://www.focus-news.net/news/2018/09/13/2566673/a1-on-makedoniya-edi-rama-pozdravi-reshenieto-na-evropeyskiya-parlament-za-vizova-liberalizatsiya-za-kosovo.html", "text": "Министър-председателят на Албания Еди Рама поздрави решението на Европейския парламент за премахване на визите за гражданите на Косово, предава скопската електронна медия  A1 On . \r\nРама все пак написа иронично в социалната мрежа „Туитър“, че с тази стъпка ЕП е „отстранил едно петно от себе си“. \r\n„Благодарим, че Европейският парламент отстрани от себе си петното, с което Европа толкова години цапаше знамето си, отказвайки да премахни визите за Косово! Косово още малко ще остане единствената държава с визи в Европа. Но, днешната стъпка при всички случаи трябва да се поздрави“, написа Рама.  Йонислав Дочев", "date": "2018.09.13", "title": "A1 On (Македония): Еди Рама поздрави решението на Европейския парламент за визова либерализация за Косово"}
{"url": "http://www.focus-news.net/news/2018/09/13/2566663/komisar-vasil-vasilev-rdpbzn-burgas-raboti-se-po-proekt-za-badesht-stroezh-na-sgrada-na-vtora-rayonna-sluzhba-pozharna-bezopasnost-i-zashtita-na-naselenieto-v-grada.html", "text": "Проектът за бъдещ строеж, върху който в момента се работи и е със срок около месец, е за сграда на Втора районна служба „Пожарна безопасност и защита на населението“ в Бургас. Това каза пред журналисти комисар Васил Василев, директор на Регионална дирекция „Пожарна безопасност и защита на населението“ (РДПБЗН)-Бургас, предаде репортер на  Радио „Фокус“-Бургас . „И друг път съм казвал, тук, в тази сграда, сме 3 структури – Регионалната дирекция, Първа служба и Втора служба, която щатно е обособена със състав и техника от 2012 г.“, посочи още Василев. По думите му сегашната сграда е строена през 1935 г. и е крайно недостатъчна спрямо развитието на Бургас в този период.  \r\n„Сградата, след изготвяне на проекта, ще бъде построена в района на бившата фирма „Яна Лъскова“, кв. „Победа“. Теренът е осигурен, обезпечен. До края на годината ще има проект и се надявам следващата година от Министерството на вътрешните работи да бъдат отделени средствата за изграждане на службата“, добави директорът на РДПБЗН-Бургас. По отношение на подобряване на сградния фонд комисар Василев каза, че през тази година е сканирана сградата на службата в Поморие с помощта на Общината, по програма. „Също така започна преди около месец и половина строителството на сградата в Карнобат. Там колегите продължават да са в унизителна ситуация, по отношение на устройване на службата“, допълни комисар Василев и уточни, че сградата там е била построена преди 1900 г.  \r\n„Темповете, с които се движат нещата, са изключително добри, от гледна точка на фирмата-изпълнител, и до края на годината от сумата, която е предвидена - 1 400 000 лева, имайки предвид темповете, с които вървят нещата, се надявам да бъдат усвоени около 1 млн. лева, т. е. - повече от 2/3 от предвидената сума, което ще означава, че сградата ще бъде построена и актувано съответното строителство“, каза още комисар Василев. Той съобщи също, че е започнало изграждането на обучителен център във Върли бряг, като 6 такива центъра се изграждат в страната. „Там също имаме късмет с фирмата-изпълнител. Нещата вървят доста добре, в срок, по отношение на изграждане на този обучителен център, който ще бъде за различни групи обучаеми - като започнем от деца и стигнем до представители на администрацията – държавна, общинска“, заяви Василев. \r\nДеница ДИМИТРОВА", "date": "2018.09.13", "title": "Комисар Васил Василев, РДПБЗН-Бургас: Работи се по проект за бъдещ строеж на сграда на Втора районна служба „Пожарна безопасност и защита на населението“ в града"}
{"url": "http://www.focus-news.net/news/2018/09/13/2566674/kathimerini-65-migranti-sa-bili-spaseni-v-yugozapadna-gartsiya.html", "text": "Бреговата охрана на Гърция заяви, че спасителна операция край Югозападното крайбрежие на страната е намерила лодка, прекарваща 65 мигранти, които са били транспортирани на плавателни съдове на бреговата охрана към най-близкото пристанище, предава електронното издание на гръцкия вестник  Kathimerini . \r\nСпасителната операция, включваща три кораба на бреговата охрана и самолет на европейската гранична агенция „Фронтекс“, е била започната в четвъртък, след като един човек, намиращ се на борда на кораба, е успял да позвъни на спешен номер. \r\nОт бреговата охрана поясниха, че всички пътници на борда са били безопасно транспортирани до град Пилос.  Йонислав Дочев", "date": "2018.09.13", "title": "Kathimerini: 65 мигранти са били спасени в Югозападна Гърция"}
{"url": "http://www.focus-news.net/news/2018/09/13/2566672/vladimir-rapondzhiev-letishte-sofiya-nyama-probiv-v-aviatsionnata-sigurnost.html", "text": "Няма пробив в авиационната сигурност. Това каза изпълнителният директор на Летище „София“ Владимир Рапонджиев по време на брифинг, предаде репортер на  Агенция „Фокус“ . „Веднага, след като е станало смесването на непроверените пътници от Ливан с такива, които са проверени по стандарта за сигурност на ЕС, са взети всички мерки с камери и със служители на Дирекция „Сигурност“, за да може да гарантираме спокойствието и на пътниците, и на служителите на летището и да гарантираме, че няма пробив. Когато случаят е констатиран, са взети необходимите мерки, разписани в европейските регламенти, така че да не се допусне пробив в авиационната сигурност“, каза още Рапонджиев и посочи, че няма пробив в авиационната сигурност. \r\nНа въпрос как си обяснява случването на вече няколко пропуски на Летище „София“, той отговори: „Такива неща се случат, защото сигурността не е продукт, а процес. Всеки ден работим върху нея, за да бъдат спокойни всички“. Той уточни, че винаги и по всяко едно време хората на позиции като неговата са готови да си подадат оставките.  \r\nНа въпрос дали от Летище „София“ е излетял непроверен пътник, Рапонджиев отговори: „Такова нещо не може да стане“.", "date": "2018.09.13", "title": "Владимир Рапонджиев, Летище „София“: Няма пробив в авиационната сигурност"}
{"url": "http://www.focus-news.net/news/2018/09/13/2566668/kompyutarna-tehnika-i-tehnologiya-proizvodstvo-na-kulinarni-izdeliya-i-napitki-i-avtotransportna-tehnika-sa-nay-zhelanite-spetsialnosti-tazi-godina-predi-treto-klasirane-v-profesionalnite-gimnazii.html", "text": "Компютърна техника и технология, Производство на кулинарни изделия и напитки и Автотранспортна техника са трите най-желани специалности тази година преди трето класиране в професионалните гимназии. Това съобщиха по време на семинар на Министерство на образованието и науката преди началото на новата учебна година, предаде репортер на  Агенция „Фокус“ . От ведомство съобщиха, че в класацията за най-желани специалности на 4-то място е Механизация на селското стопанство, на 5 и 6-о място са две икономически специалности. На 7-мо е Системно програмиране, а на 8-мо място е специалност Кетъринг. МОН уточняват, че данните са преди 3-то класиране .  \r\nВ професионалните гимназии над 2 800 вече има записани в 5 компютърни специалности. Новата специалност, която бе открита миналата година - \"Приложен програмист\" също отчита висок интерес. От образователното ведомство съобщават, че миналата година кандидатствалите по нея са били около 500, а тази година са 600. От МОН определиха като успех интересът към тази нова специалност. Преди трето класиране се оказва, че над 2 800 ще учат в сферата на туризма. Традиционно висок е интересът и към икономически специалности и направленията, свързани с транспорта.  \r\n„Работим добре с бизнеса\", уточни образователният министър Красимир Вълчев. „Болезнен ще бъде недостигът в сферата на информационните и комуникационни технологии. И въпреки увеличението на учениците може да очакваме, че този недостиг ще се задълбочава, заради електронизирането на различни сектори“, добави той.  \r\nMилослава АНГЕЛОВА", "date": "2018.09.13", "title": "Компютърна техника и технология, Производство на кулинарни изделия и напитки и Автотранспортна техника са най-желаните специалности тази година преди трето класиране в професионалните гимназии"}
{"url": "http://www.focus-news.net/news/2018/09/13/2566676/ministar-neno-dimov-obsadi-s-polskiya-si-kolega-zamarsyavaneto-na-vazduha-i-klimatichnite-promeni.html", "text": "Министърът на околната среда и водите Нено Димов проведе среща във Варшава с полския си колега Хенрик Ковалчик. По време на разговорите бяха обсъдени актуални теми в областта на околната среда, сред които замърсяването на въздуха и мерките, които двете страни предприемат, за решаване на проблема. Това съобщиха от пресцентъра на  Министерството на околната среда и водите . Във фокуса на срещата бяха и климатичните промени в контекста на предстоящата в края на тази година 24-та Конференция на страните по Рамковата Конвенция на ООН по изменение на климата (COP24), на която полската страна е домакин.  \r\nПо темата за качеството на въздуха, акцент в разговора беше нарастващият внос на дизелови автомобили втора употреба в държави от ЕС с по-ниски средни доходи на глава от населението, в следствие на ограниченията за движението им, налагани от все повече западноевропейски градове. Както изтъкна министър Димов, решението на проблема не може да се търси в директна забрана на такъв внос в съответната държава членка, защото това би подкопало единния вътрешен пазар. Разумният подход е постигането на общо законодателно решение на ниво ЕС, въвеждащо определени задължения за държавите „износителки“ в посока „ретрофитване“ на тези превозни средства, така че да отговарят на най-новите емисионни стандарти.  \r\nДвамата министри обсъдиха и предстоящата през декември т. г. в Катовице Конференция по изменение на климата, чиято основна цел ще бъде приемането на пакет от решения за пълното прилагане на Парижкото споразумение.", "date": "2018.09.13", "title": "Министър Нено Димов обсъди с полския си колега замърсяването на въздуха и климатичните промени"}
{"url": "http://www.focus-news.net/news/2018/09/13/2566679/pazardzhik-regionalnata-zdravna-inspektsiya-e-izdala-29-predpisaniya-za-izvarshvane-na-remontni-deynosti-v-uchebni-zavedeniya-v-oblastta.html", "text": "Всички учебни заведения на територията на област Пазарджик имат готовност за стартиране на новата учебна година, съобщи за  Радио „Фокус“ – Пазарджик  Таня Чомакова, експерт в Регионална здравна инспекция (РЗИ) - Пазарджик. По думите й това е заключението на здравните инспектори от отдел „Държавен здравен контрол“, след извършения предварителен и текущ здравен контрол. „В резултат на извършените проверки са издадени 29 предписания за извършване на ремонтни дейности и за привеждане на компютърни кабинети в съответствие със здравните изисквания. При проведения последващ контрол за проследяване изпълненията на предписанията, бе установено, че 21 учебни заведения са изпълнили препоръките на РЗИ. Най-често предписваните мероприятия са отстраняване на течове и пропуквания по стени и тавани, измазване и боядисване на помещения, подмяна на подова настилка и дограма, ремонт на санитарни възли, поставяне на вратички към тоалетните клетки, изграждане на вътрешни тоалетни в училищата по селата, за компютърните кабинети – обзавеждане с ергономични мебели и подмяна на ВиК инсталации. Няма издадени заповеди за спиране за неизпълнени предписания, както и учебни заведения, в които ремонтните дейности да продължават след започване на учебната година“, уточни Чомакова.  \r\nТя допълни, че са  уважени постъпилите в РЗИ молби от училищни ръководства за удължаване срока на предписанията, поради финансов дефицит. Осем са училищата с удължен срок на предписанията: пет в община Пазарджик и по едно в общини Белово, Септември и Пещера.  През летния сезон в много училища са извършени ремонтни дейности, във всички училища са профилактирани отоплителните системи и ВиК мрежи или ел. инсталации. \r\nАлбена ЖИЛЕКОВА", "date": "2018.09.13", "title": "Пазарджик: Регионалната здравна инспекция е издала 29 предписания за извършване на ремонтни дейности в учебни заведения в областта"}
{"url": "http://www.focus-news.net/news/2018/09/13/2566675/v-16-ch-v-nedelya-v-edna-lenta-se-puska-dvizhenieto-kray-srutishteto-pri-tikale-na-patya-smolyan-madan.html", "text": "На 16 септември (неделя), в 16 ч. в една лента ще бъде пуснато движението край срутището при Тикале на път II-86 Смолян - Мадан. Това съобщиха от  Агенция „Пътна инфраструктура“ . Движението в участъка ще се регулира със светофарна уредба, а скоростта ще е ограничена до 20 км/ч. Трафикът ще се пропуска в най-натоварените часове от 6.30 часа до 9.00 часа, от 12.00 часа до 13.00 часа и от 16.30 часа до 18.30 часа. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. При пропускането на превозните средства в определените часове строителни дейности няма да се извършват.  \r\nНеобходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно.", "date": "2018.09.13", "title": "В 16 ч. в неделя в една лента се пуска движението край срутището при Тикале на пътя Смолян - Мадан"}
{"url": "http://www.focus-news.net/news/2018/09/13/2566670/zoran-zaev-nyama-silna-evropa-bez-uspeshni-balkani.html", "text": "„За нашия македонски народ това е исторически момент. Това първият път, в който премиер на нашата страна държи реч пред Европейския парламент на своя майчин език“, заяви министър-председателят на Македония Зоран Заев, говорейки на македонски език пред евродепутатите и членовете на Европейската комисия присъстващи в залата, предава скопският телевизионен канал  „Телма“ . \r\nТой им обясни значението за Македония на сключването на договора с Гърция, за който посочи, че може да послужи като пример за решаване на други двустранни спорове. \r\n„Също така знаем какви са придобивките от това решение и знаем, че това е най-добрият шанс, който нашата страна е получила досега. И знаем, че това е нашият единствен шанс и няма да го пропуснем“, добави Заев. \r\nПред евродепутатите македонският премиер говореше за договора за името с Гърция, за предстоящия референдум и за евроатлантическото бъдеще на страната. Македония е успешен европейски пример и автентичен модел на функционална мултиетническа демокрация, в която ежедневно живее Европейското мото „Единство в многообразието“, оцени той. \r\n„Няма силна Европа без успешни Балкани. Успешни Балкани са тези, които са интегрирани в ЕС. Тази визия ни мотивира“, заяви Заев. \r\nИ докато неговата реч беше аплодирана от евродепутатите, ВМРО-ДПМНЕ обвини македонския премиер, че лъже Европейския съюз и говори за европейски ценности, докато държавата тъне в престъпност. Най-голямата опозиционна партия смята, че Заев вреди на репутацията на Евросъюза в Македония.  Йонислав Дочев", "date": "2018.09.13", "title": "Зоран Заев: Няма силна Европа без успешни Балкани"}
{"url": "http://www.focus-news.net/news/2018/09/13/2566677/reuters-sasht-tryabva-da-pravyat-poveche-za-da-darzhat-rusiya-otgovorna-tvardi-amerikanski-kongresmen.html", "text": "Републиканският председател на комисията по външни работи към Камарата на представителите на САЩ, Ед Ройс, заяви в четвъртък, че САЩ трябва да правят повече, за да държат Русия отговорна за „агресивните действия“, предава  Reuters . \r\nПо време на изслушване пред комисията относно американската санкционна политика, Ройс заяви и че е сериозно притеснен, че политиката на „максимален натиск“ на САЩ към ядрената програма на Северна Корея е колеблива.  Йонислав Дочев", "date": "2018.09.13", "title": "Reuters: САЩ трябва да правят повече, за да държат Русия отговорна, твърди американски конгресмен"}
{"url": "http://www.focus-news.net/news/2018/09/13/2566678/d-r-biserka-mihaleva-regionalno-upravlenie-na-obrazovanieto-sliven-2200-parvoklasnitsi-shte-posreshtnat-uchilishtata-v-grada.html", "text": "2200 ще бъдат първокласниците в Сливен през новата учебна година,  съобщи пред  Радио „Фокус“ – Сливен  началникът на Регионално управление на образованието - Сливен д-р Бисерка Михалева. Общо учениците в областта са 21 300. Д-р Бисерка Михалева уточни, че навсякъде са осигурени необходимите преподаватели, като през тази година се наблюдава засилен интерес към учителската професията. 71 са учебните заведения в Сливенска област. Всички те са в пълна готовност за новия сезон. Направени са ремонти там, където е било необходимо. Те са „козметични“ и са платени от бюджетите на училищата.", "date": "2018.09.13", "title": "Д-р Бисерка Михалева,  Регионално управление на образованието - Сливен: 2200 първокласници ще посрещнат училищата в града"}
{"url": "http://www.focus-news.net/news/2018/09/13/2566682/balgarskite-gimnastichki-specheliha-srebaren-medal-v-otbornata-nadprevara-na-svetovnoto-parvenstvo-v-sofiya.html", "text": "Българският отбор по художествена гимнастика спечели сребърен медал в отборната надпревара на Световното първенство в София. Това съобщиха във  „Фейсбук“  от  Българската федерация по художествена гимнастика . Българският отбор е в състав Катрин Тасева, Невяна Владинова и Боряна Калейн.  \r\nСлед 17 години България има медал от Световно първенство- в отборното класиране на индивидуалните гимнастички. През 2001 година имаме бронзов медал в Мадрид, спечелен от Симона Пейчева, Елизабет Паисиева и Юлиана Найденова. След 23 години отново имаме сребърен медал- през 1995 г. във Виена сребърен медал отборно печелят Мария Петрова и Диана Попова.", "date": "2018.09.13", "title": "Българските гимнастички спечелиха сребърен медал в отборната надпревара на Световното първенство в София"}
{"url": "http://www.focus-news.net/news/2018/09/13/2566681/evrodeputatat-petar-kurumbashev-organizira-diskusiya-otnosno-paket-za-mobilnost-2-na-18-septemvri.html", "text": "Форумът за Балкански транспорт и инфраструктура /ФБТИ/ и Петър Курумбашев, член на Европейския парламент и член на Комисията по транспорт и туризъм в Европейския парламент, със съдействието на Федерацията на научно-техническите съюзи /ФНТС/ организират среща - дискусия по предложението на Европейската комисия за промените на общите правила за достъп до международния пазар на автобусни превози във вторaта част на „Пакет за мобилност“. Това съобщиха от  пресофиса на евродепутата.  Събитието ще се проведе на 18 септември 2018 г. (вторник) от 11.00 часа в София, хотел Вега (бул. Г. М. Димитров 75, Студентски комплекс). То се провежда с медийната подкрепа на информационен портал и списание „Транспортал“.", "date": "2018.09.13", "title": "Евродепутатът Петър Курумбашев организира дискусия относно „Пакет за мобилност - 2“ на 18 септември"}
{"url": "http://www.focus-news.net/news/2018/09/13/2566686/api-shofyorite-da-se-dvizhat-s-povisheno-vnimanie-i-saobrazena-skorost-po-pat-i-1-botevgrad-sofiya-v-uchastaka-mezhdu-churek-i-vrachesh-ot-poradi-avariral-tezhkotovaren-avtomobil.html", "text": "Шофьорите да се движат с повишено внимание и съобразена скорост по път I-1 Ботевград - София в участъка между Чурек и Врачеш от поради аварирал тежкотоварен автомобил, призоваха от  Агенция \"Пътна инфраструктура\"  (АПИ).", "date": "2018.09.13", "title": "АПИ: Шофьорите да се движат с повишено внимание и съобразена скорост по път I-1 Ботевград - София в участъка между Чурек и Врачеш от поради аварирал тежкотоварен автомобил"}
{"url": "http://www.focus-news.net/news/2018/09/13/2566684/tass-sasht-razshiriha-sanktsiite-si-protiv-severna-koreya.html", "text": "САЩ разшириха санкциите си против Северна Корея в четвъртък и вкараха в черния си списък компанията „Volasys Silver Star“, намираща се във Владивосток, се казва в разпространено заявление на министерството на финансите на САЩ, предава  ТАСС . \r\nВ списъка със санкции са били включени и гражданин на Северна Корея, както и китайската компания „Yanbian Silverstar Network Technology“. \r\nВашингтон е замразил всякаква собственост, която могат да имат тези лица и компании на територията на страната и въвежда забрана за провеждане на финансови операции с тяхно участие.  Йонислав Дочев", "date": "2018.09.13", "title": "ТАСС: САЩ разшириха санкциите си против Северна Корея"}
{"url": "http://www.focus-news.net/news/2018/09/13/2566685/na-40-e-izpalnen-remontat-na-mosta-kray-s-kravoder-na-patya-montana-vratsa.html", "text": "На 40% са изпълнени ремонтно-възстановителните работи на моста край с. Краводер на път I-1 Монтана – Враца. Предвижда се пътното съоръжение над река Ботуня да бъде завършено до края на строителния сезон. По време на строително-монтажните работи трафикът е насочен по обходни маршрути. Това съобщиха от  Агенция „Пътна инфраструктура“ . \r\nВ посока Видин леките и лекотоварните превозни средства до 10 тона се пренасочват от път I-1 Враца - Монтана след разклона за Бели извор по обходен маршрут по път III-162 в посока Вършец до кръстовището с път III-1621 през с. Сумер до включването по път I-1. \r\nТоварните автомобили над 10 тона в посока Видин се насочват от I-1 по път III-101 Враца – Криводол и по път II-13 Криводол – Липен – Стубел – Крапчене до включването отново по път I-1. \r\nВ посока София всички превозни средства преминават по обходен маршрут по път III-1302 Краводер – Пудрия – Големо Бабино – Криводол, по улична мрежа през гр. Криводол и по път III-101 Криводол – Враца до включване по път I-1. \r\nАгенция „Пътна инфраструктура“ апелира шофьорите да спазват пътната сигнализация, въведените ограничения и обходните маршрути, за да не възникват пътни инциденти. Заради неспазена забрана за преминаване на тежкотоварен камион по обходния маршрут за леките автомобили на 12 септември възникна тежко пътнотранспортно произшествие на третокласния път за Вършец. \r\nСъоръжението над река Ботуня е построено преди повече от 35 години - през 1981 г., и досега не е основно ремонтирано. Предвидените дейности включват изграждане на ново пътно платно и плоча, хидроизолация и асфалтова настилка. Ще бъдат подменени ограничителните системи, тротоарните блокове и ще се подобри отводняването. С ремонта на съоръжението ще се повиши безопасността и удобството при пътуване.  \r\nСтроително-монтажните дейности се изпълняват от „ПЪТИНЖЕНЕРИНГ-М“ АД. Договорът им е на стойност 678 767,09 лв. с ДДС. Строителният надзор е на „Интерконсулт“ ЕООД. Техният договор е за 11 040 лв. с ДДС. Средствата са осигурени от бюджета на АПИ.", "date": "2018.09.13", "title": "На 40% е изпълнен ремонтът на моста край с. Краводер на пътя Монтана - Враца"}
{"url": "http://www.focus-news.net/news/2018/09/13/2566687/prezidentite-na-balgariya-i-italiya-podchertaha-neobhodimostta-ot-solidarnost-s-darzhavite-po-vanshnite-granitsi-na-es-po-otnoshenie-na-migratsiyata.html", "text": "Държавите по външните граници на Европейския съюз като България и Италия се нуждаят от солидарност и активна подкрепа от страна на своите партньори по отношение на миграцията. Тази позиция споделиха на среща в Рига президентите Румен Радев и Серджо Матарела, съобщиха от  прессекретариата на държавния глава . Двамата бяха единодушни, че без общ европейски подход този проблем ще продължи да разделя държавите от ЕС.     \r\nБългария и Италия имат отлично сътрудничество и ще продължат да разширяват партньорството си в сферата на отбраната и сигурността, беше позицията на двамата президенти. Откроен беше и приносът на Италия за модернизацията на българските въоръжени сили.  \r\nСерджо Матарела прие поканата на Румен Радев да посети страната ни за откриването на културно-информационен център на Италия в България, стана ясно на срещата. Активното сътрудничеството в областта на образованието, науката и културата създава възможност за много по-активен обмен на студенти и е пример за увеличаващия се взаимен интерес към културите на двете държави.  \r\n„Много млади българи избират да получат висшето си образование и да работят в Италия, като впоследствие тяхната експертиза се влага в развитието на връзките между бизнеса и насърчава културния обмен. Те са истинският потенциал за последващото развитие на връзките между България и Италия“, подчерта Румен Радев. Подчертано беше и значението на активния двустранен икономически обмен, който се равнява на 4 млрд. евро  и също дава своя принос за изграждането на близките и приятелски отношения между България и Италия.", "date": "2018.09.13", "title": "Президентите на България и Италия подчертаха необходимостта от солидарност с държавите по външните граници на ЕС по отношение на миграцията"}
{"url": "http://www.focus-news.net/news/2018/09/13/2566683/ministerstvo-na-turizma-prihodite-ot-noshtuvki-v-turizma-s-rast-ot-93-za-perioda-yanuari-yuli-2018-g-pochti-polovinata-ot-gostite-sa-izbrali-da-otsednat-v-hoteli-s-4-i-5-zvezdi.html", "text": "С 9,3% се увеличават приходите от нощувки в местата за настаняване с 10 и повече легла в периода януари – юли 2018 г. спрямо същия период на 2017 г. Така за седемте месеца от настоящата година постъпленията достигат близо 807 млн. лв. Това става ясно от данните на Националния статистически институт (НСИ), публикувани днес, съобщиха от пресцентъра на  Министерството на туризма . Само за двата летни месеца юни и юли увеличението на приходите от нощувки е с 6,2 на сто, като общата сума възлиза на 536,4 млн. лв.  \r\nНад 608,6 млн. лв. са приходите от нощувки на чужденци в периода януари-юли 2018 г. Те нарастват с 10,1% в сравнение с първите седем месеца на 2017 г., а тези от български граждани са за 198 млн. лв., което е увеличение от 7,1 на сто. През юни и юли приходите от нощувки на чужди граждани в местата за настаняване са 447,6 млн. лв. \r\nОбщо пренощувалите лица в местата за настаняване с 10 и повече легла достигат почти 4,4 млн. от началото на настоящата година до края на юли месец, като отчетеният ръст е 5,2 на сто спрямо същия период на 2017 г. За летните месеци броят на туристите нощували в местата за настаняване с 10 и повече легла у нас е 2,2 млн., от които 1,4 млн. чужденци и 829 хил. български граждани. \r\nДанните показват, че от януари до юли около половината от всички гости са избрали да отседнат в хотели с 10 и повече легла с категория от 4 и 5 звезди. Приблизително 2,3 млн. са хората, предпочели висококатегорийните места за настаняване в страната и техният брой се увеличава със 7,5 на сто в сравнение с година по-рано. \r\n\"Резултатите са поредното доказателство, че България се развива като устойчива туристическа дестинация. Предпочитанията на посетителите към по-висок клас хотели са признак, че все повече платежоспособни туристи избират страната ни за почивка, както и че се търси качествен продукт на разумна цена\", коментира министърът на туризма Николина Ангелкова.", "date": "2018.09.13", "title": "Министерство на туризма: Приходите от нощувки в туризма с ръст от 9,3% за периода януари-юли 2018 г., почти половината от гостите са избрали да отседнат в хотели с 4 и 5 звезди"}
{"url": "http://www.focus-news.net/news/2018/09/13/2566688/vremenno-e-spryan-dostapat-do-spravki-po-egn-i-pik-na-nap-prez-sayta-na-noi.html", "text": "В Националния осигурителен институт постъпиха сигнали на граждани и медии, че на  интернет страницата на  института може да се осъществи невалидиран достъп за справки по ЕГН и ПИК на Националната агенция по приходите (НАП). В момента се извършва интензивна проверка на случая и до пълното изясняване на обстоятелствата достъпът до тези справки е блокиран. Всички други електронни услуги със свободен или ограничен достъп функционират нормално. Това съобщиха от  пресцентъра на НОИ .", "date": "2018.09.13", "title": "Временно е спрян достъпът до справки по ЕГН и ПИК на НАП през сайта на НОИ"}
{"url": "http://www.focus-news.net/news/2018/09/13/2566689/burgas-sedmitsata-na-mobilnostta-zapochva-s-maraton-po-ulitsite-na-grada.html", "text": "Общината и Областен информационен център, съвместно със Сдружение \"Рънсайкъл\", организират бегачески фестивал \"Бургас Рън\", който ще постави началото на Европейската седмица на мобилността в Бургас. Това съобщиха от пресцентъра на  Община Бургас . Събитието ще се проведе на 16 септември 2018 г. (неделя) в три дистанции - 1,5 км, 5 км и 10 км. Всички участници ще се включат в своеобразната обиколка, която да премине през централната част на града - улица \"Александровска\", Автогара Юг, Морска гара, Моста, Културен център \"Морско казино\", Пантеона, Графична база, крайбрежната алея до Солниците и улица \"Кирил и Методий\". Стартът и финалът ще бъдат на площад \"Тройката\", където ще ви очакват още спортни демонстрации, цветно ди джей парти, многобройни изложения, ще има обособена зона за тест драйв на различни алтернативни превозни средства и др. \r\nЗа безопасността на бегачите се предвижда да бъде въведена временна организация на движението на МПС в същия ден - от 16:00 до 19:00 часа. Ограничето за движение на автомобили ще засегне улиците: \"Иван Вазов\" - от ул. \"Цар Петър\" до ул. \"К. Фотинов\", ул. \"Княз Ал.Батенберг\", ул. \"6 септември\", ул. \"24-ти Черноморски пехотен полк\", бул. \"Демокрация\" - от ул. \"Ген. Гурко\" до ул. \"Цар Симеон I\" . Движението на автомобили по ул. \"Кирил и Методий\" - от бул. \"Демокрация\" до пл. \"Кирил и Методий\" и ул. \"Славянска\" - от пл. \"Кирил и Методий\" до ул. \"К. Фотинов\", ще бъде спряно в посочения времеви интервал. \r\nОбщина Бургас и службите за безопасност на движението призовават водачите на МПС да шофират с повишено внимание и да спазват въведените ограничения, а бегачите, участващи във фестивала, да не извършват действия, които биха застрашили здравето и сигурността им. \r\nСъбитията от програмата на Европейската седмица на мобилността в Бургас продължават и през следващите дни при следната програма: 17 септември (понеделник) \r\n- между 08.00 часа и 09.00 часа - аниматори ще помагат на деца и възрастни да преминават безопасно по пешеходните пътеки до площад \"Св. св. Кирил и Методий\" и ОУ \"Александър Георгиев - Коджакафалията\";  \r\n- от 10.30 часа - 12.30 часа - пред НХК - съвместен обучителен ден с КАТ, БЧК и Сдружение SOS - ПТП, демонстрации на първа помощ, състезание с тротинетки, викторини. 18 септември (вторник) \r\n- 18.00 часа - Велопоход от Морска гара до Солниците и обратно. \r\n- 19.30 часа - Вело кино - прожекция на филм и клип от триатлон \"Лъвско сърце\" от 2016 г. и 2017 г. 19 септември (сряда) \r\n- 13.30 часа - \"Комбинирай, движи се в града\" - подчинени на мотото на тазгодишната Седмица на мобилността. 20 септември (четвъртък) \r\n- 16.00 часа - Посещение на Конната база и обучение в коннна езда на деца с увреждания. \r\nЕвропейската седмица на мобилността, организирана от Община Бургас и Областен информационен център, ще завърши на 22 септември (събота), в 09.00 часа с Пробег 5км Run по маршрут: Пантеона - Флора Бургас - крайбрежна алея - хотел Приморец и обратно. \r\n\"Включете се в събитията от Седмицата на мобилността!\", призоваха от Общината.", "date": "2018.09.13", "title": "Бургас: Седмицата на мобилността започва с маратон по улиците на града"}
{"url": "http://www.focus-news.net/news/2018/09/13/2566690/vanshnite-ministri-na-benelyuks-sled-referenduma-v-makedoniya-zapadnite-balkani-shte-poluchat-pozitiven-signal.html", "text": "Министрите на външните работи на Бенелюкс (Белгия, Холандия и Люксембург) в четвъртък в Сараево потвърдиха, че страните им, като членки на Европейския съюз, силно подкрепят европейската перспектива на всички държави от Западните Балкани, предава скопската електронна медия  A1 On . \r\nТе добавиха, че след референдума в Македония на 30 септември, очакват сигнал за целия регион, който ще стимулира процеса на европейска интеграция. \r\nВъншните министри на Белгия Дидие Рейндерс, на Люксембург Жан Аселборн и на Холандия Стеф Блок пристигнаха на официално посещение в Босна и Херцеговина и се срещнаха с босненския си колега Игор Църнадак , както и с членовете на президентството на Босна и Херцеговина. \r\nВ изявление за журналистите, Рейндерс заяви, че с посещението си те потвърждават аспирациите на БиХ да стане членка на ЕС. \r\nАселборн добави, че за целите Балкани сега има нова възможност. \r\n„Надяваме се, че след референдума в Македония на 30 септември ще бъде изпратено позитивно послание до целия регион, което ще помогне и в диалога между Белград и Прищина, както и за БиХ, която не трябва да изпуска възможността на предстоящите избори“, заяви Аселборн. \r\nХоландският първи дипломат Стеф Блок добави, че установяването на върховенството на закона и борбата против корупцията и организираната престъпност, ще бъде ключова задача за БиХ, но предупреди за „националистическата реторика на някои политици“, за която той заяви, че е проблем. \r\nИгор Църнадак заяви, че тримата му колеги от Бенелюкс са донеси в Сараево силно послание за „твърдото и необратимо“ европейско бъдеще на целия регион. \r\n„И покрай многото предизвикателства, пред които е изправен ЕС, имаме непоклатима подкрепа за европейското бъдеще на този регион“, заяви босненският външен министър.  Йонислав Дочев", "date": "2018.09.13", "title": "Външните министри на Бенелюкс: След референдума в Македония, Западните Балкани ще получат позитивен сигнал"}
{"url": "http://www.focus-news.net/news/2018/09/13/2566680/aleksandar-vuchich-ot-lesni-resheniya-boli-glava-kakto-da-lekuvate-rak-s-aspirin.html", "text": "Президентът на Сърбия Александър Вучич в четвъртък заяви, че Белград ще продължи разговорите с Прищина, но вероятно няма да успее да постигне споразумение, предава македонската информационна агенция  „Макфакс“ . \r\n„Важно е дори да не успеем да постигнем договор, което е доста вероятно, някой след нас ще трябва да го постигне, тъй като без дългосрочно изграждане на мир, няма да бъдем в ситуация да продължим с успешните икономически резултати“, заяви Вучич. \r\nТой добави, че Сърбия трябва да се грижи за децата и да мисли за тях, а не за това как да е учтива към онези, които искат лесни решения. \r\n„От такива (лесни) решения най-вече боли глава. Това е като да лекувате рак с аспирин“, добави сръбският президент. \r\nТой повтори, че решението, каквото и да бъде, би било болезнено и за сърбите, и за албанците, тъй като няма лесни решения.  Йонислав Дочев", "date": "2018.09.13", "title": "Александър Вучич: От лесни решения боли глава, както да лекувате рак с аспирин"}
{"url": "http://www.focus-news.net/news/2018/09/13/2566694/veliko-tarnovo-v-selo-balvan-shte-bade-otbelyazana-130-ata-godishnina-ot-otkrivaneto-na-parvata-v-balgariya-pozharnikarska-sluzhba.html", "text": "В 10.30 часа утре, 14 септември в с. Балван ще бъде отбелязана 130-ата годишнина от откриването на първата в България пожарникарска служба, ще бъде почетен и професионалният празник на огнеборците. Това съобщиха от пресцентъра на  Община Велико Търново . По време на събитието ще има атрактивни демонстрации с участието на доброволчески формирования. Ще бъдат открити и нови две площадки към центъра за превенция и спорт в селото.", "date": "2018.09.13", "title": "Велико Търново: В село Балван ще бъде отбелязана 130-ата годишнина от откриването на първата в България пожарникарска служба"}
{"url": "http://www.focus-news.net/news/2018/09/13/2566691/ombudsmanat-maya-manolova-organizira-priemni-vav-vsichki-deset-obshtini-na-oblast-shumen-na-18-septemvri.html", "text": "На 18 септември 2018 г., вторник, омбудсманът Мая Манолова и експерти от институцията организират приемни за гражданите на място във всички десет общини на Област Шумен – Велики Преслав, Венец, Върбица, Каолиново, Каспичан, Никола Козлево, Нови Пазар, Смядово, Хитрино и Шумен. Това съобщиха от пресцентъра на  омбудсмана . \r\nОт 10.00 часа екипи на омбудсмана ще консултират гражданите в Шумен, Върбица, Каолиново, Никола Козлево и Смядово. \r\nВ 11.00 часа националният обществен защитник Мая Манолова лично ще се запознае с проблемите на жителите в с. Хитрино.   \r\nОт 13.00 часа експерти на омбудсмана ще се срещат с гражданите в общините Велики Преслав, Венец, Каспичан и Нови пазар. \r\nОБЩИНА ВЕЛИКИ ПРЕСЛАВ \r\nНачален час на приемната – 13.00 \r\nТелефони за записване: 0538/ 44 315;  0538/ 48 239 \r\nМясто: Заседателна зала в старата сграда на Общината  \r\n/ул. „Борис Спиров“ № 76/ \r\nОБЩИНА ВЕНЕЦ \r\nНачален час на приемната – 13.00 \r\nТелефони за записване: 0534/ 32 191\t\t\t \r\nМясто:  Общинска администрация – заседателна зала, 1 етаж   \r\n/с. Венец/ \r\nОБЩИНА ВЪРБИЦА \r\nНачален час на приемната – 10.00 \r\nТелефон за записване: 05391 / 20 83 \r\nМясто: Заседателна зала на Общинския съвет –сграда на Младежкия дом  \r\n/ул. „Вит“ № 1/ \r\nОБЩИНА КАОЛИНОВО \r\nНачален час на приемната – 10.00 \r\nТелефони за записване: 0536/ 12 210  \r\nМясто: Общинска администрация  \r\n/пл. „Украйна“ № 4/ \r\nОБЩИНА КАСПИЧАН \r\nНачален час на приемната – 13.00 \r\nТелефони за записване: 05351 / 74 74 \r\nМясто: Общинска администрация  \r\n/ул. „Мадарски конник“ № 91/ \r\nОБЩИНА НИКОЛА КОЗЛЕВО \r\nНачален час на приемната – 10.00 \r\nТелефон за записване: 05328 / 20 02 \r\nМясто: Общинска администрация  \r\n/пл. „23-ти септември“ № 5/ \r\nОБЩИНА НОВИ ПАЗАР \r\nНачален час на приемната – 13.00 \r\nТелефон за записване: 0537 / 23 466\t \r\nМясто – Общинска администрация – многофункционална зала /пленарна зала/ на партера \r\n/ул. „Васил Левски“ № 3/ \r\nОБЩИНА СМЯДОВО \r\nНачален час на приемната – 10.00 \r\nТелефон за записване: 05351/ 20 33\t\t \r\nМясто: Ритуална зала  \r\n/пл. „Княз Борис I“ № 4/ \r\nОБЩИНА ХИТРИНО \r\nНачален час на приемната – 11.00 \r\nТелефон за записване: 05341 / 21 30 – телефон на Община Хитрино;  \r\n054/ 830 509 – телефон на местния обществен посредник на Шумен  Иван Капралов\t\t\t \r\nМясто: Общинска администрация  \r\n/ул. „Възраждане“ № 45/ \r\nОБЩИНА ШУМЕН \r\nНачален час на приемната – 10.00 \r\nТелефон за записване: 054/830 509\t\t\t \r\nМясто: Офис на местния обществен посредник Иван Капралов \r\n/ул. „Цар Иван Александър“ № 81, 4 етаж/", "date": "2018.09.13", "title": "Омбудсманът Мая Манолова организира приемни във всички десет общини на Област Шумен на 18 септември"}
{"url": "http://www.focus-news.net/news/2018/09/13/2566693/ministar-krasimir-valchev-shte-predlozhim-dogovori-za-upravlenie-na-rektori-na-vuz-ovete.html", "text": "Ще предложим договори за управление на ректори на ВУЗ-овете. Това каза министърът на образованието и науката министър Красимир Вълчев по време на семинар в Боровец, предаде репортер на  Агенция \"Фокус\" . Той поясни, че целта не е министърът да може да се меси в академичната автономия. \"Целта е да е направим ректорите по-отговорни към по-широките обществени интереси, свързани с развитието на висшето образование. Факт е, че имаме отделно затворено академично управление, при който ректорите и всички академични органи се избират вътре, от академичната общност. Договорите за управление ще бъдат публични. В тях основното ще бъдат показатели, свързани с общи и специфични цели в развитието на висшето училище. Например, да преструктурират приема си. Ако са обучавали 35% от студентите в професионални направления с по-висока оценка, да се увеличат на 45%. Докато в момента ректорите при този модел на самоуправление са в по-голяма степен заложници на статуквото. Те не могат да направят лесно едно такова преструктуриране, тъй като са отговорни навътре, нямат достатъчно правомощия. Ние им даваме повече средства за едни професионални направления, които имат висока оценка и са с очакван бъдещ недостиг. Намаляваме им финансирането, съответно, за други професионални направления с висока оценка, те обаче вътре правят преразпределение, това показват нашите проверки\", поясни той.  \r\n\"Във всички проверки, които са направили от звеното ни за вътрешен одит, които се провеждат, е включена и нарочна проверка за това доколко спазват тази разпоредба от миналата година - минимум 75% от финансирането по професионално направление, трансформирано във финансиране по структурни звена да отиват за съответните звена, в професионалните  направленията\", добави образователният министър.  \r\nМинистър Красимир Вълчев уточни, че договорите за управление ще се осъществяват в режим на публичност. Според него едно висше училище може да е успешно, ако чува и мнението на бизнеса. Той отбеляза, че до този момент не са били включени в процеса и самите общини. \"Те са тези, които са най-заинтересовани. Например в Русе, Свищов, общините са силно заинтересовани за развитието на висшите училища\", коментира министър Вълчев. По думите му се предвижда да се регламентира квота на младите преподаватели. \"Ще предложим минимално преразпределение на задълженията в рамките на академичната автономия, ако ректорите са отговорни към по-общите политики за развитие, да могат да ги реализират. Например, ако трябва да преструктурират щат - да могат да го правят без да са зависими от академичните съвети, които са колективни органи\", заяви той.  \r\nКрасимир Вълчев уточни, че промени ще има и при програмната акредитация. \"Интитуционалната акредитация повече ще бъде оценка на проект, а по едно и също време ще се прави програмната акредитация във всички висши училища в едно и също професионално направление. \"Ние имаме обезценяване на акредитационната оценка. Преди 11-12 години е била 82% от максималната, преди 5-6 години - 88%, а сега вече е 92-93%. Всички висши училища искат да има по-висока оценка, отколкото предходно оцененото висше училище. Правенето на програмна акредитация по различно време също спомага за това обезценяване на акредитацията\", допълни той. \"Ще се опитаме в максимална степен да обективизираме това, а също и ще се опитаме да направим и национални експерти на щат т. е. - комисиите трябва да са съставени от хора с обща експертиза по отношение на оценката по системи и процедури. Това са основните промени\", каза още образователният министър.  \r\nМилослава АНГЕЛОВА", "date": "2018.09.13", "title": "Министър Красимир Вълчев: Ще предложим договори за управление на ректори на ВУЗ-овете"}
{"url": "http://www.focus-news.net/news/2018/09/13/2566695/yambol-golyama-chast-ot-grada-ostava-bez-elektrozahranvane-na-14-septemvri.html", "text": "Голяма част от Ямбол остава без електрозахранване на 14 септември, петък. Това съобщиха от  електроразпределителното дружество . Заради ремонт на подстанция „Лъсков“ ще бъде преустановено електрозахранването от 09:00 до 12:00 часа в следните райони на Ямбол: кв. „Хале“, кв. „Диана“, в ЦГЧ, кв. „Гр. Игнатиев“, кв. „Васил Левски“, кв. „Аврен“, кв. „Възраждане“, кв. „Изтоци“ и кв. „Каргон“ и ул. „Търговска“.", "date": "2018.09.13", "title": "Ямбол: Голяма част от града остава без електрозахранване на 14 септември"}
{"url": "http://www.focus-news.net/news/2018/09/13/2566692/pregled-na-mezhdunarodnite-novini-do-18-chasa-agentsiya-fokus.html", "text": "Европейският комисар по икономическите и финансовите въпроси Пиер Московиси предупреди Италия да представи „убедителен бюджет“ за следващата година и определи евроскептичното правителство в Рим като „проблем“, предава  AFP . \r\nМосковиси призова Италия да изплаща дълга си и да прокара икономически реформи, вместо да прави дефицити. \r\nБюджетът на италианското правителство за следващата година трябва да бъде „убедителен по отношение на числата“, но и по отношение на „структурните усилия“, категоричен е еврочиновникът. \r\n„Икономиката на Италия има нужда от реформи“, заяви той пред репортерите. „Спирането на реформите и печатането на пари вместо това няма да спаси Италия“. \r\n„Франс прес“ припомня, че в момента дългът на Рим възлиза на 132% от брутния вътрешен продукт (БВП), което е вторият най-висок процент в еврозоната след Гърция. \r\n„Не можеш да живееш с публичен дълг на ниво над 120%“, обясни Московиси. \r\nНо евроскептичното правителство на Италия, продължава френската агенция, което е съставено от дясната „Лига“ и антисистемното Движение „Пет Звезди“, е под натиск да изпълни предизборните си обещания и да увеличи разходите, вместо да намалява дефицита, както бе обещало предното правителство, което се провали. \r\n„Има проблем и това е Италия“, заяви Московиси. „Вниманието ми ще е насочено най-вече върху Италия“. \r\n*** Министърът на извънредните ситуации на Русия Евгений Зиничев ще пристигне на посещение в Сърбия през октомври, съобщи радио Sputnik, предава  белгарското радио „Б92“ . \r\nКакто твърди изданието, Зиничев е много близък на руския президент Владимир Путин и поради тази причина се смята, че визитата може да е свързана с евентуалното посещение на самия руски лидер в Белград в началото на ноември. \r\nПо информация на Sputnik, руският политик ще бъде посрещнат от министърът на вътрешните работи на Сърбия Небойша Стефанович и ще посети сръбско-руския хуманитарен център в Ниш, където експерти от Русия обучават спасители и пожарникари от Сърбия и региона. \r\nВзимайки предвид биографията на Зиничев, след назначението му през май т.г. е ясно, че има сериозни планове за по-нататъшното развитие на обучението на персонала, както и за осъвременяването на техническото оборудване на министерството, което често разчита на военното ведомство в работата си. \r\nМинистърът на извънредните ситуации на Русия е прослужил много време в армията – в Северния флот на руските ВМС, който е специфичен в много отношения. Той се присъединява към КГБ през 1987 година, а след промените през 1991 година, продължава кариерата си във Федералната служба за охрана (ФСО). Зиничев е бил и на отговорни постове във ФСБ (Федералната служба за сигурност), на която става и заместник директор. \r\nОт 2006 до 2015 година той е член на личната охрана на руския президент и постоянно е в непосредствена близост до Путин. Зиничев влиза в политиката по предложение на руския премиер Дмитрий Медведев преди две години, когато временно заема поста губернатор на Калининградска област. \r\n*** Депутатите в Европейския парламент в четвъртък, в хода на гласуване на пленарна сесия в Страсбург, подкрепиха стартирането на преговори със Съвета на ЕС за либерализация на визовия режим с Косово, предава  ТАСС . \r\nЗа започването на този процес гласуваха 420 от 628 депутата, против бяха 186, а 22 се въздържаха. \r\n***  Правителството на Чешката република застана зад премиера на Унгария Виктор Орбан, след като Европейският парламент гласува за започване на наказателна процедура срещу Будапеща за нарушаване на европейските ценности, заяви чешкият премиер Андрей Бабиш в четвъртък, предава  Reuters . \r\n„Тези глупости само засилват негативното отношение към Европейския съюз“, заяви Бабиш пред чешкото електронно издание Parlamentarni Listy. „Вместо да се обединим, се прокарват тези политики“, цитира думите на чешкия министър председател US News. \r\n„Така че, заставам зад Орбан. Ние сме съюзници“, добави той. \r\n***  Министърът на Силите за сигурност на Косово (ССК) Рустем Бериша официално предложи в четвъртък наброяващата 2500 души служба за гражданска защита да бъде трансформирана в Армия на Косово, пише  базираното в Прищина албанско електронно издание Gazeta Express . \r\nПо време на заседание на правителството, министърът на ССК предложи поправки към три съществуващи закона за силите за сигурност, чрез което те да бъдат преобразувани в армия. Проектозаконите, обясни Бериша, ще позволят на ССК да разшири правомощията си, а Министерството на ССК да се преобразува в Министерство на отбраната.  \r\nИзданието коментира, че решението на Прищина не се одобрява от НАТО и САЩ, които искат Косово да създаде армия чрез поправка на Конституцията. Но, за да може страната да промени Конституцията си, тя се нуждае от две трети от гласовете в 120-местния парламент, включително две трети от гласовете на депутатите от партията на косовските сърби – „Сръбска листа“, които твърдо се противопоставят на инициативата.  \r\nGazeta Express отбелязва още, че сръбските министри в косовското правителство са бойкотирали гласуването в четвъртък, с което да се сложи началото на трансформацията на ССК. \r\n***  Съдейки по постъпващите от Сирия съобщения, готвещата се вече повече от месец настъпателна операция в провинции Идлиб и Хама се отлага, независимо от значителното съсредоточаване на сили и средства на ключови участъци от фронта. Главната причина, пише  руският военен портал „Военний обозреватель“ , е неспособността на Русия и Иран да съгласуват всички въпроси по демилитаризацията на региона с Турция. \r\nНа състоялата се наскоро среща страните са обсъждали не само конституционните промени в Сирия, но и ситуацията в провинция Идлиб, отбелязва изданието. Резултатите от обсъждането на този въпрос не попаднаха в медиите, а значи на преговорите не е имало никакъв пробив, смята военният портал. \r\nКакто пише „Военний обозреватель“, Турция няма намерение да сдава позициите си и има намерение да отстоява своя контрол над северозападна Сирия по силов път. За последните две седмици турското командване е изпратило през провинция Хатай в сирийските провинции Идлиб и Хама най-малко два възможно най-големи конвоя с техника и личен състав. Ако по-рано в Сирия влизаха колони по няколко десетки камиона, то сега те са стотици (единият е наброявал повече от 200 единици техника, а вторият около 300, пише изданието). \r\nЕдновременно с това, посочва порталът, по линия на турските спецслужби е активизирано снабдяването с оръжие, както на „умерените“, така и на радикалните ислямистки групировки. По някои данни, част от турското оръжие е попаднало в ръцете даже на джихадистите от откровено терористичната групировка „Ислямска партия на Туркестан“. \r\nЧислеността на самите турски войски в Сирия за последния месец значително се е увеличила. Присъствието на все повече турски войници на сирийска територия вече не може да се обясни с усилването на наблюдателните постове в „зоната на деескалация“, отбелязва „Военний обозреватель“. Формирани са достатъчно силни групировки за артилерийско и танково прикритие на бойците от най-различни въоръжени формирования, твърди още военният портал. \r\nЗаплахата от директно участие на турските военни в конфликта поставя под въпрос участие на Военно-космическите сили (ВКС) на Русия, а без подкрепата на руската авиация ще бъде трудно да се води настъпление, смята изданието. Как ще постъпи в тази сложна ситуация руското ръководство засега не е ясно, но сирийски източници вече съобщиха, че през последните два дни руските самолети са се пренасочили от удари по провинция Идлиб към атаки срещу позиции на терористичната групировка „Ислямска държава“ в Източна Сирия. \r\nНа свой ред, сирийското военно ръководство също не може продължително време да държи в бездействие ударните групировки на войските на ключови участъци на фронта, затова трябва да вземе решение дали ще започва настъпление в близките седмици, коментира още военният портал. Освен това, Русия има интерес да ликвидира анклава на ислямистите в провинция Идлиб, защото сред тях, както пише „Военний оборзреватель“, има много рускоезични бойци от Северен Кавказ и Средна Азия. \r\nИзданието отбелязва, че в провинцията се водят бойни действия всеки ден и без да има активни настъпателни действия от двете страни. Има вариант настъпателната операция да бъде силно сакратена по мащаб и на армейските части да бъдат поставени по-локални задачи, за да проверят реакцията на бойците, както и на техните спонсори в Турция и западните страни, заключва „Военний Обозреватель“. \r\n***  Президентът на Косово Хашим Тачи заяви, че няма да подпише договор със Сърбия, ако той не означава реципрочно признаване, но добави че е скептичен когато става на въпрос за възможностите за сключване на такъв договор, предава македонската информационна агенция  „Макфакс“ . \r\nПо време на пресконференция Тачи заяви, че страните от района подкрепят преговорите между Косово и Сърбия и че ще подкрепят техния мирен договор. \r\nИзтъквайки, че постигането на споразумение няма да бъде лесно, косовският президент за пореден път повтори, че е възможна корекция на границите със Сърбия, която би позволила директно признаване на независимостта и обединението на Прешево, Медведжа и Буяновац с Косово. \r\nСпоред думите на Тачи, когато Сърбия признае Косово, това ще направят и петте членки на Европейския съюз, а Русия ще отмени ветото си в Съвета за сигурност на ООН. \r\nКолкото по-рано бъде постигнат договор, толкова по-добре ще бъде това за двете страни и народи, добави той и напомни, че това не са преговори между сърби и албанци, а между Сърбия и Косово. \r\n***  „За нашия македонски народ това е исторически момент. Това първият път, в който премиер на нашата страна държи реч пред Европейския парламент на своя майчин език“, заяви министър-председателят на Македония Зоран Заев, говорейки на македонски език пред евродепутатите и членовете на Европейската комисия присъстващи в залата, предава скопският телевизионен канал  „Телма“ . \r\nТой им обясни значението за Македония на сключването на договора с Гърция, за който посочи, че може да послужи като пример за решаване на други двустранни спорове. \r\n„Също така знаем какви са придобивките от това решение и знаем, че това е най-добрият шанс, който нашата страна е получила досега. И знаем, че това е нашият единствен шанс и няма да го пропуснем“, добави Заев. \r\nПред евродепутатите македонският премиер говореше за договора за името с Гърция, за предстоящия референдум и за евроатлантическото бъдеще на страната. Македония е успешен европейски пример и автентичен модел на функционална мултиетническа демокрация, в която ежедневно живее Европейското мото „Единство в многообразието“, оцени той. \r\n„Няма силна Европа без успешни Балкани. Успешни Балкани са тези, които са интегрирани в ЕС. Тази визия ни мотивира“, заяви Заев. \r\nИ докато неговата реч беше аплодирана от евродепутатите, ВМРО-ДПМНЕ обвини македонския премиер, че лъже Европейския съюз и говори за европейски ценности, докато държавата тъне в престъпност. Най-голямата опозиционна партия смята, че Заев вреди на репутацията на Евросъюза в Македония. \r\n***  Президентът на Сърбия Александър Вучич в четвъртък заяви, че Белград ще продължи разговорите с Прищина, но вероятно няма да успее да постигне споразумение, предава македонската информационна агенция  „Макфакс“ . \r\n„Важно е дори да не успеем да постигнем договор, което е доста вероятно, някой след нас ще трябва да го постигне, тъй като без дългосрочно изграждане на мир, няма да бъдем в ситуация да продължим с успешните икономически резултати“, заяви Вучич. \r\nТой добави, че Сърбия трябва да се грижи за децата и да мисли за тях, а не за това как да е учтива към онези, които искат лесни решения. \r\n„От такива (лесни) решения най-вече боли глава. Това е като да лекувате рак с аспирин“, добави сръбският президент. \r\nТой повтори, че решението, каквото и да бъде, би било болезнено и за сърбите, и за албанците, тъй като няма лесни решения. \r\n***  САЩ разшириха санкциите си против Северна Корея в четвъртък и вкараха в черния си списък компанията „Volasys Silver Star“, намираща се във Владивосток, се казва в разпространено заявление на министерството на финансите на САЩ, предава  ТАСС . \r\nВ списъка със санкции са били включени и гражданин на Северна Корея, както и китайската компания „Yanbian Silverstar Network Technology“. \r\nВашингтон е замразил всякаква собственост, която могат да имат тези лица и компании на територията на страната и въвежда забрана за провеждане на финансови операции с тяхно участие. \r\n***", "date": "2018.09.13", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/13/2566697/sliven-remontni-deynosti-se-izvarshvat-po-patya-kotel-gradets.html", "text": "С повишено внимание да се шофира по пътя Ичера  – Градец. Там има  опасност от падащи камъни, съобщиха за  Радио „Фокус“ – Сливен  от Областно пътно управление. Ремонтни дейности се извършват по пътя Котел – Градец. \r\nКотленският проход е отворен за всички превозни средства. Затворени за тежкотоварни автомобили над 10 т са проходите Твърдишки и Вратник. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.13", "title": "Сливен: Ремонтни дейности се извършват по пътя Котел – Градец"}
{"url": "http://www.focus-news.net/news/2018/09/13/2566696/kathimerini-turski-sad-othvarli-predlozhenieto-za-prevrashtane-na-sveta-sofiya-v-dzhamiya.html", "text": "Най-висшият съд на Турция е отхвърлил искането бившата църква от византийския период „Света София“, кояо впоследствие става джамия, а сега е музей, да бъде превърната отново в джамия, съобщава турската държавна информационна агенция „Anadolu“, цитирана от гръцкия вестник  Kathimerini . \r\nСпоред агенцията съдът е отхвърлил искането, подадено от религиозна група, в четвъртък. То е било отхвърлено заради техническа подробност, тъй като е било попълнено от сдружение, а не от отделна личност. \r\nБившата византийска църква бива конвертирана в джамия след превземането на Константинопол от османската войска през 1453 година. \r\nСъздателят на съвременната турска държава Мустафа Кемал Ататюрк превръща джамията в музей през 1935 година, който привлича милиони туристи ежегодно. \r\nВъпреки това, вече има нарастващи призиви към настоящия турския държавен глава Реджеп Тайип Ердоган да превърне символичната структура отново в джамия.  Йонислав Дочев", "date": "2018.09.13", "title": "Kathimerini: Турски съд отхвърли предложението за превръщане на „Света София“ в джамия"}
{"url": "http://www.focus-news.net/news/2018/09/13/2566699/afp-italiya-razkritikuva-neadekvatnoto-byudzhetno-predlozhenie-na-evropeyskiya-sayuz.html", "text": "Италия разкритикува в четвъртък бюджетното предложение на Европейския съюз за периода 2021 – 2027 като незадоволяващо италианските очаквания и непомагащо на развиващите се държави да възпрат потока от мигранти, предава  AFP . \r\n„Настоящото предложение на Комисията изглежда неадекватно, тъй като не отговаря достатъчно на притесненията и очакванията на гражданите“, заяви министърът на външните работи на Италия Енцо Моаверо след среща с европейския комисар по бюджета Гюнтер Йотингер. \r\n„Италия счита повишеното внимание към миграциите за задължително, на първо място чрез много повече финансиране на социо-икономическото развитие на страните на произход и транзит на мигрантите“, заяви Моаверо. \r\nТой се оплака от „жалката тенденция от последните 30 години за намаляване на европейските фондове за африкански държави“. \r\nБрюксел трябва да емитира облигации, „за да плати за конкретни инвестиционни проекти, които улесняват конкурентноспособността“, добави италианският дипломат. \r\nЙотингер заяви пред италианските депутати, че Еврокомисията желае да положи повече усилия относно мигрантите, които са „европейско предизвикателство“. „Трябва да помагаме повече финансово на страните, които са засегнати“, заяви той.  Йонислав Дочев", "date": "2018.09.13", "title": "AFP: Италия разкритикува „неадекватното“ бюджетно предложение на Европейския съюз"}
{"url": "http://www.focus-news.net/news/2018/09/13/2566698/nedyalko-slavov-oblasten-upravitel-na-smolyan-do-27-septemvri-propuskaneto-prez-zonata-na-svlachishteto-pri-selo-tikale-shte-e-po-grafik-sas-svetofarna-uredba.html", "text": "На 16 септември, неделя от 16:00 часа по график ще бъде пуснато движението на всички превозни средства по пътя Смолян – Мадан, в района на свлачището при село Тикале. Това обяви на пресконференция областният управител на Смолян Недялко Славов, предаде репортер на  Радио „Фокус“ – Смолян . До 27 септември пропускането през зоната на свлачището ще е по график, със светофарна уредба. Моторните превозни средства ще се пропускат сутрин - от 06.30 до 09.00 часа, на обяд - от 12.00 до 13.00 часа, и от 16.30 до 18.30 часа. На пресконференцията присъстваха зам.-областните управители Андриян Петров и Владимир Гърбелов, директорът на Областно пътно управление – Смолян инж. Костадинка Миланова, и геолози, участващи в експертната група по укрепването на срутището. По думите на Славов, дотогава работната група е дала становище в зоната на първия участък на срутището с най-сериозното свличане да се изгради контрафорс от скални блокове, споени с бетон на височина от 2-3 метра, в зависимост от откоса на пътя. „Допълнителното укрепване на откоса ще гарантира допълнително обезопасяване на пътя. В участъка на едната лента към ската се изгражда джоб стена, което се прави, за да  се елиминира опасността от падащи камъни на платното. За допълнителните обезопасителни мероприятия срокът е 27 септември и те ще са в участък от около 35-40 метра. Всички мероприятия се правят с цел да се осигури безопасното преминаване в района на срутището“, поясни Славов и уточни, че след 27 септември движението в участъка ще бъде пуснато денонощно, като ще се регулира от светофарна уредба. \r\nДопълнителното укрепване на участъка се извършва след решение на експертната комисия, в който участват 17 души – представители на АПИ, Областна администрация, община Смолян, пътноподдържащата фирма и други отговорни институции. \r\nИнж. Андрей Тахчийски – геолог, участващ в експертната група по укрепване на срутището, съобщи, че допълнителното укрепване на проблемния участък на Смолян – Мадан в района на село Тикале, което ще продължи до 27 септември, се извършва, за да се осигури безопасност на преминаващите автомобили и е едно презастраховане от свличане на нови скални и земни маси на пътното платно. Той поясни, че експертите са обсъждали три варианта за отваряне н пътя, който бе затворен в началото на март от голямото срутище. „Единият бе премостване и преминаване от другата страна на реката. В този вариант обаче стана ясно, че сложната геология на левия бряг на реката е същата като тази на десния и чрез него няма да бъде разрешен проблема с укрепването на терена, с оглед да се опазят 110-киловолтовия електропровод и водопровода. Вторият вариант бе да се зачисти цялата скална и земна паса, паднала на пътя и той да бъде отворен. Това звучи хубаво и бързо и става с малко пари, но при него опасността от свличане на нови скални маси и по време на отвозването и след това, си остава. Остава опасността за компрометиране на двата електропровода и на водопровода. Затова се избра този вариант, който сега се осъществява на няколко етапа“, поясни инж. Тахчийски. \r\nТой обясни, че като част от аварийно-укрепителните дейности първо са извършили  затваряне на пукнатината, за да няма пряко попадане на големи количества води при дъжд, които ускоряват свлачищния процес. „Решаваме вторият проблем като укрепване тази част, която е над срутеното, но е раздвижена, с множество пукнатини с голяма дълбочина и широко отваряне. С това анкерно укрепване и мрежа се прави като единен укрепен скален масив, който ще държи и няма да се свлича надолу към пътя. Това са предимствата на този вариант, който изключва опасността от по-нататъшно компрометиране. В подкрепа на това решение е, че ние през тези 5 месеца от възникването на срутището досега заложихме 35 геодезични точки на наблюдение. И те показаха не пълно успокояване, а движения, които за такъв скален масив са високи и са от 5 до 35 см за тези пет месеца. Това означава, че масивът не е успокоен“, поясни инж. Тахчийски. Той отбеляза, че има два прецедента – едно по-масово свличане между старото и новото свлачище и второ срутване, което се е случило в стария участък. „Ясно е, че масивът не е успокоен, и за да може в крайна сметка да се реши въпросът с отваряне на движението и да се успокоят хората в този район, които ежедневно пътуват се реши варианта с еднолентовото пускане на движението. В източната част се създава  изкуствена берма – временна защитна стена в случай на падане на скална маса в тази част, тя се застопорява по бермата. В тази част в най-масивното и ново срутване се изгражда контрафорсна стена – скален материал се надгражда на определена височина и се бетонира, за да може независимо от укрепванията, които още продължават с анкери и мрежа да се застраховаме от падане на скални блокове или по-дребни късове“, обясни инж. Тахчийски. \r\nТой допълни, че източната част е обезпечена с берма, сега се изпълнява от западната час откъм град Смолян. „В момента се гради контрафорсната стена, тя ще бъде бетонирана и също с оглед да няма изненада от гледана точка на безопасност. В тази част да се направи едно специално метално ограждение, което да бъде с прокарване на сондажи и ще отнеме може би 10-15 дни, но то няма да се отразява на движението, което се пуска в едната лента. Всичко ще бъде по график и там ще се прокарат сондажи и това е двойна застраховка и вече имаме осигурена безопасност на движението. След като се завършат работите по трайното укрепване ще се завърши анкерирането горе с мрежи и ще се направи и стена от долната стена на пътя и чак тогава може да се пристъпи към минаване на двулентово движение, което е в етап на проектиране“, каза още инж. Тахчийски. \r\nНели ГЕРГЬОВСКА", "date": "2018.09.13", "title": "Недялко Славов, областен управител на Смолян: До 27 септември пропускането през зоната на свлачището при село Тикале ще е по график, със светофарна уредба"}
{"url": "http://www.focus-news.net/news/2018/09/13/2566700/inzhenerni-voyski-dnes-otbelyazvat-140-godini-ot-svoeto-sazdavane.html", "text": "Изразявам уважението и признателността си към инженерните специалисти, които компетентно и всеотдайно изпълняват задачите си по трите мисии на Въоръжените сили. Това заяви днес директорът на Щаба на отбраната бригаден генерал Радостин Илиев, който поздрави от името на ръководството на Министерството на отбраната присъстващите в зала „Концертна“ на Централния военен клуб по случай 140 години от създаването на инженерните войски, съобщиха от пресцентъра на  Министерството на отбранта . Той прочете приветствено слово от името на началника на отбраната генерал Андрей Боцев. В него се посочва, че военното ръководство на Министерството на отбраната оценява по достойнство дейността на всеки един, който работи за повишаването на военните способности в областта на военноинженерното осигуряване за реализиране на бойната инженерна поддръжка и инженерната поддръжка на силите. Акцентира се на професионализма на инженерните военни специалисти в областта на неутрализирането на невзривени бойни припаси и на важността на тяхната експертиза за противодействие на импровизирани взривни устройства. Подчертава се важността и на дейността им по оказване на помощ на населението при овладяване и преодоляване на последствията от бедствия.  \r\n„С думи на голяма признателност се обръщам днес към воините от запаса, които служиха с чест в мирно време, работиха за усъвършенстване на организацията, осигуряването със съвременна инженерна техника и повишаване на оперативно-тактическата подготовка на инженерните поделения“, обърна се бригаден генерал Илиев към офицерите, сержантите и войниците от запаса. \r\nПриветствено слово по случай празника произнесе и началникът на отдел „Инженерно осигуряване” в дирекция „Операции и подготовка“ в Щаба на отбраната полковник Антон Манчев. \r\nСъс заповеди на министъра на отбраната и началника на отбраната бяха наградени офицери, сержанти, войници и цивилни служители за постигнати високи резултати при изпълнение на служебните задължения. Отличени бяха и офицери от запаса с принос в развитието на инженерното осигуряване. От името на ръководството на Съвместното командване на силите награди връчи и началникът на щаба флотилен адмирал Димитър Йорданов.  \r\nОтбелязването на празника продължи с музикална програма от Представителния ансамбъл на Въоръжените сили от Националната гвардейска част. \r\nНа 13 септември 1878 г. със заповед № 11 в Българската земска войска е създадена първата строева сапьорна рота. Създаването на ротата поставя началото на инженерните войски в България. Първоначално в тях са включени и се развиват колоездачни, автомобилни, свързочни, химически, авиационни и други подразделения, които впоследствие преминават в самостоятелни видове, родове и специални войски. \r\nПрез своята 140-годишна история инженерни войски, като част от Българската армия, изминават славния път по бойните полета на Сръбско-българската война, Балканската война, Междусъюзническата  война, Първата и Втората световни войни. Инженерни войски са пионери и в миротворческата история на Българската армия.  \r\nДнес военнослужещите от инженерните формирования продължават славните традиции на своите предшественици, като твърдо и достойно дават своя принос за изпълнение на мисиите на Въоръжените сили. \r\nСъс заповед №149 от 10 септември 1991 г. на министъра на отбраната на Република България 13 септември е обявен за празник на инженерните войски.", "date": "2018.09.13", "title": "Инженерни войски днес отбелязват 140 години от своето създаване"}
{"url": "http://www.focus-news.net/news/2018/09/13/2566703/blagoevgrad-natovaren-e-trafikat-po-osnovnite-patni-napravleniya-v-oblastta.html", "text": "Натоварен е трафикът по основните пътни направления в област Благоевград – автомагистрала „Струма“, главен път Е-79 и второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Към този час на деня няма образували се задръствания или колони от автомобили. През деня няма регистрирани тежки пътни инциденти, заради които да е било спирано движението по пътищата или да са били въвеждани ограничения. В региона не се извършват ремонтни дейности по републиканската пътна мрежа. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛора КАЛЧЕВА", "date": "2018.09.13", "title": "Благоевград: Натоварен е трафикът по основните пътни направления в областта"}
{"url": "http://www.focus-news.net/news/2018/09/13/2566701/prezidentat-rumen-radev-es-se-nuzhdae-ot-mnogo-po-efektiven-mehanizam-na-vzemane-na-resheniya-v-krizisni-situatsii.html", "text": "Европейският съюз се нуждае от много по-ефективен механизъм за вземане на решения, особено в кризисни ситуации. Нерядко кризите вече са факт, а в ЕС успяваме да постигнем консенсус за дадено решение след година. Това заяви държавният глава Румен Радев на срещата на държавните глави от групата „Арайолуш“, която се провежда в столицата на Латвия, Рига, съобщиха от  прессекретариата на държавния глава . Форумът за политически диалог обединява 14 президенти на държави членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция и тази година е посветен на аспектите на сигурността.  \r\nБългарският президент подчерта, че дори и при наличието на кризи, които засягат всички държави членки, ЕС невинаги успява да бъде единен и да търси устойчиво и дълготрайно решение. По думите на Румен Радев това с особена сила важи по отношение на миграцията. „Ако вложим всичките си усилия в превръщането на Европа в крепост и не се обърнем към причините за миграцията, рискуваме да загубим тази крепост. ЕС трябва да изнася не само стоки, но и реално да подкрепи развитието на образованието, културата и социалната стабилност в държавите, от които произхождат мигрантите“, подчерта президентът.  \r\nДържавният глава призова страните членки да преосмислят следваните подходи към сигурността, която не зависи само от обмен на информация между службите за сигурност, но и от способността на ЕС да отстоява своите позиции в международен план. Според президента Радев без наличието на адекватен отбранителен капацитет, ЕС не е в състояние да осигурява сигурността на държавите членки в съседните региони, които продължават да генерират рискове и да провокират миграционни вълни.  \r\nТрябва да си отговорим и на въпроса дали имаме достатъчно адекватни механизми, за да идентифицираме и предотвратим потенциални кризи както извън ЕС, така и вътре в Европа, в отделните общества и по отношение на днешните социално-икономическите процеси, заяви още Румен Радев. Държавният глава добави, че държавите в света не се делят на големи и малки, а в зависимост от амбициите и целите, които си поставят в отстояване на своите интереси.", "date": "2018.09.13", "title": "Президентът Румен Радев: ЕС се нуждае от много по-ефективен механизъм на вземане на решения в кризисни ситуации"}
{"url": "http://www.focus-news.net/news/2018/09/13/2566704/mariya-zaharova-opitite-za-provalyane-na-dialoga-za-normalizatsiyata-na-otnosheniyata-mezhdu-rusiya-i-gruziya-sa-obrecheni-na-proval.html", "text": "Опитите за проваляне на диалога за нормализацията на отношенията между Русия и Грузия са обречени на провал, заяви в четвъртък говорителят на руското министерство на външните работи Мария Захарова, коментирайки забраната за посещаване на Тбилиси на руски журналисти, за участие в Международния южнокавказки медиен форум на 4-7 септември, предава  ТАСС . \r\n„Противниците на нормализацията на двустранните отношения между Русия и Грузия предварително кръстиха това мероприятие като „форум на прокремълските пропагандисти““, отбеляза тя. „Въпреки провокациите, форумът се състоя. Никои от така наречените прокремълски пропагандисти нямат никакъв пръст в това“. \r\nПо думите ѝ, „всеки опит да се установи диалог трябва да бъде приветстван, когато става въпрос за възможността от обмяна на мнения“. „Важно е не да се месим, а да насърчаваме нормализацията на отношенията между страните и народите в региона“, отбеляза руският дипломат. „Опитите за проваляне на тези усилия, в този случай са обречени на провал“.  Йонислав Дочев", "date": "2018.09.13", "title": "Мария Захарова: Опитите за проваляне на диалога за нормализацията на отношенията между Русия и Грузия са обречени на провал"}
{"url": "http://www.focus-news.net/news/2018/09/13/2566702/veliko-tarnovo-25-predpisaniya-za-otstranyavane-na-ustanoveni-nerednosti-v-rayonite-na-uchebnite-zavedeniya-sa-izpratili-ot-ohranitelna-politsiya.html", "text": "25 предписания за отстраняване на установени нередности в районите на учебните заведения са изпратили от „Охранителна полиция“ – Велико Търново. Това съобщи на пресконференция във връзка с началото на учебната година Боян Бартолов, полицейски инспектор в сектор „Охрана на обществения ред и териториална полиция“ към Областната дирекция на МВР, предаде репортер на  Радио „Фокус“ – Велико Търново . Той отбеляза, че преди началото на учената година са проверени сградите на 160 учебни и детски заведения в областта. Констатациите, които са направили инспекторите са, че на част от училищата и детските градини липсват сигнално охранителна техника, физическа охрана и видеонаблюдение. В малки части оградните съоръжения са изцяло нарушени, осветлението през тъмната част на денонощието е недостатъчно, липсват пътни знаци А19 „Внимание деца“, хоризонтални препятствия на пътното платно, ограничаващи скоростта, а пешеходните пътеки са частично изтрити. Боян Бартолов посочи, че на територията на областта няма училище без охрана. Видеонаблюдение липсва основно в малките населени места, където учебните заведения разполагат с по-малък бюджет и нямат възможност да изградят такова. Изготвени са 25 сигнални писма до институциите, отговорни за отстраняване на констатираните нередности, като органите на реда имат уверението, че до първия учебен ден, 17 септември, пропуските ще бъдат отстранени. \r\nБартолов съобщи, че са проведени работни среши с ръководствата на охранителните фирми, които осигуряват физическа охрана и пропускателен режим в учебни и детски сведения, и е създадена организация за провеждане на специализирани полицейски операции в районите на учебни, питейни и увеселителни заведения, както и в търговски обекти, за които има данни, че се посещават от малолетни и непълнолетни лица. Полицаи ще регулират трафика на моторни превозни средства и пешеходци с цел осигуряване на безопасно пресичане от децата и техните придружители. „При констатиране на неправилно и рисково придвижване на деца, полицейските служители ще реагират като ги извеждат от платното и им дават указания за безопасното им движение. В тази връзка от ГД „Национална полиция“ са изготвени практически препоръки за безопасност на пътя за учебната 2018/2010 година, които ще бъдат публикувани на интернет страницата на ОДМВР – Велико Търноов“, допълни Боян Бартолов. \r\nПо време на пресконференцията гл. инсп. Атанас Атанасов, началник на сектор „Пътна полиция“ към ОДМВР-Велико Търново, отбеляза, че полицейски служители ще следят за спазване на обществения и ред и пътната безопасност пред всички учебни заведения във Велико Търново в първия учебен ден. Той посочи, че в цялата област ще стартира специализирана полицейска операция „Децата тръгват на училище“. В първия учебен ден ще бъдат осигурени по един или двама служители през училище, които ще обезпечават обществения ред и ще регулират трафика. В последствие, след предварително изготвен анализ, полицаите ще бъдат дислоцирани на най-натоварените и рискови участъци, в близост до учебните заведения. Те ще регулират пътникопотока в пиковете часове – в началото и края на учебния ден, в рамките на първия срок. „Пътна полиция“ прави всичко възможно целогодишно да има осезаемо присъствие на полицаи в пиковете часове покрай учебните заведения“, подчерта гл. инсп. Атанасов. Той съобщи, че 90% от пешеходните пътеки в града са с обновена маркировка. В момента представители на Община Велико Търново, съвместно с „Пътна полиция“ правят оглед на пътната маркировка около останалите училища. \r\nИвелин Иванов, инспектор за борба с противообществени прояви на малолетни и непълнолетни към Областната дирекция на МВР, информира, че 89 полицейски служители са включени в екипите, работещи по механизма по обхващането на ученици в образователната система в област Велико Търново. Той уточни, че тази година са създадени 55 екипа по механизма за обхват на учениците в образователната система. Те са с 9 по-малко от миналата година. 89 полицейски служители ще обхождат адреси на деца и ще извършват проверки съвместно със социалните служби, експерти от общините и служители на Районното управление на образованието.  До момента са обходени 29 адреси на територията на областта, на които са установени 15 деца. За повечето деца, които не са установени на адресите си има данни, че са в чужбина със своите семейства. \r\nИнсп. Ивелин Иванов съобщи, че през миналата учебна година са допуснати общо 17 противообществени прояви от малолетни и непълнолетни лица в районите на учебните заведения. Някой от тях са свързани с кражби, държане на наркотични вещества, унищожаване и повреждане, побои и хулиганства. Подаден е и един сигнал за взривно устройство. \r\nИнсп. Иванов информира още, че инспектори от Детска педагогическа стая – Велико Търново ще разясняват на децата как да реагират при телефонни измами. Темата е обявена от ГД „Национална полиция“ като една от водещите, по които инспекторите трябва да работят с децата. Сред другите акценти в работата им ще са последиците от противоправните деяния, извършени от малолетни и непълнолетни, съгласно Закона за борба с противообществените прояви на малолетни и непълнолетни, и безопасното поведение в интернет. „Темите са подбрани във връзка с най-наболелите проблеми в обществото, след достатъчно големия обществен отзвук по случай извършването на телефонни измами и множеството пострадали граждани, сред които има и деца. Звънни се на домашния телефон, вдигат деца, които биват въвеждани в заблуждение, след това те дават пари и ценни вещи на измамниците“, посочи инсп. Иванов. Той съобщи, че и през тази учебна година инспекторите от Детска педагогическа стая ще провеждат лекции с ученици от 1 до 11 клас. През миналата учебна година подобни лекции са се провели в 80 учебни заведения в областта. Изнесени са 308 лекции в 285 паралелки. Засегнати са различни теми, свързани с агресията, домашното насилие, наркотиците, наказателната отговорност, трафика на хора и много други. \r\nНадежда КРЪСТЕВА", "date": "2018.09.13", "title": "Велико Търново: 25 предписания за отстраняване на установени нередности в районите на учебните заведения са изпратили от „Охранителна полиция“"}
{"url": "http://www.focus-news.net/news/2018/09/13/2566706/sliven-shest-kvartala-v-grada-shte-badat-bez-voda-na-14-septemvri.html", "text": "Шест квартала в Сливен ще бъдат без вода на 14 септември, петък, съобщиха от  ВиК – Сливен . Поради строително-монтажни дейности от фирма Обединение „Сливен Партнерс“ ДЗЗД, извършваща реконструкция на кръгово кръстовище „Розова градина“, от 08.00 часа до 18.00 часа щe бъде прекъснато водоподаването в кварталите „Руски“, „Младост“, „Дружба“, „Стоян Заимов“, „Надежда“, „Индустриален“ и местност „Рамануша“. \r\nПри възможност водоподаването ще бъде възстановено по-рано, като след това може да се повиши мътността на водата.", "date": "2018.09.13", "title": "Сливен: Шест квартала в града ще бъдат без вода на 14 септември"}
{"url": "http://www.focus-news.net/news/2018/09/13/2566705/veliko-tarnovo-ogranicheno-e-dvizhenieto-v-uchastak-ot-patya-mezhdu-veliko-tarnovo-i-gorna-oryahovitsa-poradi-izgrazhdane-na-vodoprovod.html", "text": "Ограничено е движението в участък от пътя между Велико Търново и Горна Оряховица поради изграждане на водопровод. Забраната е въведена от км 49+610 до км 49+730. Срокът за приключване на ремонтните дейности е до 20 септември, уточниха за  Радио „Фокус“ – Велико Търново  от Областно пътно управление. \r\nНатоварен е трафикът по основните улици и булеварди във Велико Търново. Интензивно е движението по ул. „Магистрална“, част от главен път София-Варна. Екипи на полицията следят за правилното протичане на движението. Патрули има на входовете и изходите на старата столица. \r\nОтворен за движение на всички превозни средства е Проходът на Републиката. \r\nОстава затворен пътят между село Шемшево и Велико Търново през Западна промишлена зона. Причината е ремонт на мостово съоръжение. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.09.13", "title": "Велико Търново: Ограничено е движението в участък от пътя между Велико Търново и Горна Оряховица поради изграждане на водопровод"}
{"url": "http://www.focus-news.net/news/2018/09/13/2566709/aktsenti-v-sutreshniya-blok-dobro-utro-balgariya-na-14-septemvri.html", "text": "Каква е ситуацията в НИМХ след заседанието на Управителния съвет на БАН? Продължава ли напрежението сред метеоролозите? Гост в сутрешния блок „Добро утро, България“ в ефира на Радио „Фокус“ ще бъде д-р Васко Гълъбов, метеоролог от Националния институт по метеорология и хидрология. \r\nНови изненади около министерските рокади. Гласуването на оставките на министрите на вътрешните работи, на транспорта и на регионалното развитие, както и на новите номинации за министри бе отложено. Причината за това бе липсата на указ от президента Румен Радев, с който освобождава предложения за нов министър на вътрешните работи Младен Маринов от сегашния му пост на главен секретар на МВР.  \r\nПо-късно предложеният за бъдещ министър на транспорта Александър Манолев поиска от премиера номинацията му да бъде оттеглена. Очакваме анализът на политолога доц. Даниел Смилов. \r\nКакво ще прави Община Свищов след като придоби бившите казарми в града ще научим от кмета Генчо Генчев.  \r\n180 години от рождението на Христо Иванов Големия отбелязва Регионалният исторически музей във Велико Търново. Повече ще научим от репортажа на Луиза Транчева от Радио „Фокус“ – Велико Търново. \r\nЗапочнете деня информирани! Тези и още теми, в сутрешния блок на Радио „Фокус“ „Добро утро, България“, от 06.00 до 10.00 часа, с водещ Йоланда Пелова.", "date": "2018.09.13", "title": "Акценти в сутрешния блок „Добро утро, България“ на 14 септември"}
{"url": "http://www.focus-news.net/news/2018/09/13/2566708/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-dunav-most-ruse.html", "text": "Интензивен е трафикът на изход за товарни автомобили на ГКПП \"Капитан Андреево\" и ГКПП \"Дунав мост\" - Русе. Това съобщиха от пресцентъра на  ГД \"Гранична полиция\" . На всички останали български гранични контролно-пропускателни пунктове трафикът е нормален.", "date": "2018.09.13", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\" и ГКПП \"Дунав мост\" - Русе"}
{"url": "http://www.focus-news.net/news/2018/09/13/2566707/blagoevgrad-obshtina-petrich-shte-se-vklyuchi-v-kampaniyata-da-izchistim-balgariya-zaedno.html", "text": "Община Петрич ще се включи в кампанията „Да изчистим България заедно”, съобщиха от пресцентъра на  Общината . Доброволческата инициатива традиционно приобщава стотици граждани на община Петрич, неправителствени организации и сдружения, училищни колективи, частни фирми и други. Събират се отпадъците от зелените площи, междублоковите пространства, училищните дворове и прилежащи площи, както и терените около частните предприятия. Община Петрич създава организация за извозването на събраната смет до Регионалното депо за твърди битови отпадъци. Общината е определила и два пункта за раздаване на чували, ръкавици и вода. Те ще бъдат пред НСБ „Цар Самуил” и пред комплекс „Яворите” от 09.00 часа на 15 септември, събота. И тази година усилия ще се насочат също за почистване на най-посещаваните маршрути в Природен парк „Беласица” по инициатива на дирекцията на парка. В природозащитната инициатива може да се включи всеки гражданин.", "date": "2018.09.13", "title": "Благоевград: Община Петрич ще се включи в кампанията „Да изчистим България заедно”"}
{"url": "http://www.focus-news.net/news/2018/09/13/2566711/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата на въздуха е 25°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.13", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/09/13/2566712/nelina-tsarova-obshtina-veliko-tarnovo-otnovo-shte-badem-domakini-na-mezhdunarodniya-festival-na-voennite-orkestri.html", "text": "Община Велико Търново отново ще бъде домакин на Международния фестивал на военните оркестри. Това каза пред журналисти Нелина Църова, директор на Дирекция „Култура, туризъм и международни дейности“ в Общината, предаде репортер на  Радио „Фокус“ – Велико Търново . На 21 септември ще се състои дефиле на участниците, който ще започне в 16.30 часа от сградата на студентски стол по улица „Васил Левски“. Официалното откриване ще бъде пред сградата на МДТ „Константин Кисимов“. „Участниците във фестивала ще се включат в празничното шествие на 22 септември, ще изнесат концертна шоу програма на площада пред Български пощи. На 23 септември от 10.00 до 11.00 часа е тяхната концертна изява на площад „Цар Асен I“, уточни Нелина Църова. \r\nСъщият ден стартира и  популярния есенен празник „Нощ на Самоводската чаршия и съпътстващия го Фестивал на занаятите“. В продължение на четири дни алеята на занаятите ще оживее чрез атрактивни демонстрации, открити уроци, изложения, изпълнения на улични артисти, концерт на певци и музиканти. Голямото събитие на Чаршията също е част от българския календар за Европейските дни на културното наследство. \r\nЦърова съобщи също, че богатата програма с празнични събития във Велико Търново по случай 110-ата годишнина от обявяването на Независимостта на България ще продължи няколко дни. Тя припомни, че на 14 септември предстои откриване на Есенните джаз вечери. „Постарахме се, доколкото ни е възможно да поканим най – добрите имена на българския джаз, тъй като ценителите на тази музика  във Велико Търново заслужават този подарък. На 14 септември е концертът на Камелия Тодорова с Биг Бенд – Велико Търново. На 15 септември ще се изяви „Овърграунд Брас Бенд“ – Стара Загора, а в третата концертна вечер на сцената ще излязат  „Михаил Йосифов секстет“ с участието на младата певица Велека Цанкова. По повод първия учебен ден  от 11.00 часа отново в Летния театър започват откритите уроци  „Джаз за деца“ с Венци Благоев и фондация „Джазтет“. Един  подарък за децата на Велико Търново“, обясни Нелина Църова. \r\nОще едно любопитно събитие предстои на 18 септември в Архитектурно-музеен резерват „Трапезица“. Тогава е  премиерата на 12-та нощ от Шекспир, един адаптиран спектакъл за откритото пространство на крепостта. Тази постановка е финансирана по програма „Изкуство и култура“ на Общината. Началният час е 19.00 часа с  вход свободен. \r\nНа 21 септември предстои концерт-спектакъл на фолклорен ансамбъл Българе „Осмото чудо“ в ДКС „Васил Левски“ . \r\nСъбитията в празничния 22 септември започват още в 7,30 ч. сутринта с празнична литургия в средновековния храм „Свети Четиридесет мъченици“. Историческа възстановка в двора на църквата ще пресъздаде прочитането на царския манифест за Независимостта. От тази година е въведена една положителна промяна в протокола. Едновременно с издигането на знамето на крепостта Царевец ще бъде издигнат и трибагреника на крепостта Трапезица. След това кметът на Велико Търново Даниел Панов и официалните гости ще произнесат слова. Венци и цветя ще бъдат положени пред Пирамидата на Независимостта. Следват шествие до паметника „Майка България”, а пред сградата на Общината ще има спектакъл на военните оркестри и концерт на любителски формации. \r\nВ 14,00 ч. жителите и гостите на Велико Търново ще могат да се включват в безплатния екскурзоводски тур „По стъпките на българската държавност”. Обиколката включва църквите в квартал „Асенов”. През целия ден входът за крепостта Царевец и храма „Св. Четиридесет мъченици” ще бъде свободен. \r\nНелина Църова обясни, че в програмата за 22 септември присъства и един нов елемент. Във връзка с Европейския ден без автомобили е подготвена една инициатива заедно с Търново Рънс и Веломафия. От 13.00 ч. до 15.45 ч.  района на Художествената галерия на  ул. „Димитър Найденов“ ще бъде превърнат  в площадка за спортни игри и забавления, рисуване с тебешири на асфалт, съответно ще бъде спряно движението на моторни превозни средства, а ентусиастите ще  карат  велосипеди. Различно като събитие е и откриването на реставрирания Багрилов надпис, който ще навърши 100 години от своето създаване. Монументът , който символизира  борбата за българско национално обединение, се намира върху скален масив на хълма „Света гора“, в близост до жп гарата. \r\nВ 19.00 ч. на площад „Цар Асен I” пред Царевец ротите на Националния военен университет „Васил Левски“ ще демонстрират строеви хватки с оръжие, а вечерното небе над Царевец ще бъде обагрено в различни цветове  по време на тържествената заря – проверка. В 20.15 ч. е излъчването на Аудио-визуалния спектакъл „Царевград Търнов – звук и светлина”. \r\nНационалните чествания  по повод  110 -годишнината от обявяването на българската Независимост се провеждат под патронажа на министър-председателя на Република България Бойко Борисов. \r\nНа 23 септември от  12.00 до 13.00  княз Фердинанд отново ще бъде посрещнат на жп гара „Трапезица“. Както преди 110 години, монархът ще слезе от царския влак и с манифест ще обяви Независимостта на България. В историческата възстановка участват близо 40 артисти, а в главната роля е великотърновският актьор Милен Иванов. Събитието е съчетано и с атракционно пътуване с царския влак „Корона експрес“, чийто маршрут е Горна Оряховица – Велико Търново – Трявна. „Постарахме се  историческата възстановка да е максимално близка до действителните събития, които са се включили. Благодаря за съдействието на актьорите и техническия екип на МДТ „Константин Кисимов“ и на колегите от клуб „Традиция“, за да се създаде една така възстановка на такова голямо събитие са нужни много хора  и усилия но и голям ентусиазъм“, посочи Нелина Църова. \r\nВ неделната вечер великотърновци и гостите на града ще могат да наблюдават ефектния триизмерен спектакъл „Царевград Търнов“. Шоуто започва в 21,00 ч. и ще бъде прожектирано върху фасадата на Художествената галерия „Борис Денев” и в пространството около Паметника на Асеневци. 3D мапинг  спектакълът ще се вижда от цялата стара част на Велико Търново. \r\nМария НЕДЕВА", "date": "2018.09.13", "title": "Нелина Църова, Община Велико Търново: Отново ще бъдем домакини на Международния фестивал на военните оркестри"}
{"url": "http://www.focus-news.net/news/2018/09/13/2566714/sofiya-zatvaryat-za-dvizhenie-uchastak-ot-bul-arsenalski-zaradi-remontnite-deynosti.html", "text": "От 00.30 часа тази нощ до 24.00 часа на 15 септември се забранява влизането на пътни превозни средства по бул. „Арсеналски“ в участъка от бул. „Витоша“ до бул. „Черни връх“. Това съобщиха от пресцентъра на  Столична община . За този период автобусите по линия 102 ще се движат по променен маршрут: в посока кв. „Овча купел“ от бул. „Св. Наум“ надясно по бул. „Черни връх“,  наляво по бул. „България“, надясно по бул. „Академик Ив. Ев. Гешов“ и по маршрута си двупосочно. Автобусите от линия 102 ще спират на всички съществуващи автобусни спирки в променения участък на маршрута. За същото време се закриват и местата за почасово паркиране по бул. „Арсеналски“ в участъка от ул. „Богатица“ до бул. „Черни връх“.", "date": "2018.09.13", "title": "София: Затварят за движение участък от бул. „Арсеналски“ заради ремонтните дейности"}
{"url": "http://www.focus-news.net/news/2018/09/13/2566715/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Очаква се пътят по главния път да бъде отворен по график от 16 септември в 16:00 часа. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.13", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/13/2566710/predstoyashti-sabitiya-v-stranata-za-14-septemvri-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа в Министерския съвет ще се проведе Първото заседание на Централния епизоотичен съвет. В него ще участват заместник министър-председателят Томислав Дончев, министърът на земеделието, храните и горите Румен Порожанов, министърът на финансите Владислав Горанов, министърът на вътрешните работи Валентин Радев, министърът на икономиката Емил Караниколов, изпълнителният директор на Българската агенция по безопасност на храните Дамян Илиев. \r\n*** \r\nОт 13.00 часа на територията на Автоматичната измервателна станция „Възраждане“ на ИАОС на ул. „Ниш“ министърът на околната среда и водите Нено Димов ще представи апарат за измерване концентрацията на интензивно миришещи вещества. \r\n*** \r\nОт 14.00 часа министърът на отбраната Красимир Каракачанов ще участва в откриването на нови производствени мощности в „Интендантско обслужване“ ЕAД. \r\n*** \r\nОт 13.00 часа в Дома на културата на „Арсенал“ АД в град Казанлък ще се проведе конференция на тема „Ролята на доброволната служба в армията и службата в резерва и запаса за укрепване отбраната и сигурността на страната“. От 15.30 часа министърът на отбраната Красимир Каракачанов ще се включи в дискусиите в рамките на конференцията. \r\n*** \r\nОт 9.00 часа в спортен комплекс „Спортна София“ в Борисовата градина ще се проведе детски турнир за Купа „Софийска вода“. \r\n*** \r\nОт 9.30 часа 19 състав на Софийския градски съд ще гледа делото срещу Веселин П. (чл. 243-250 чл.). \r\n*** \r\nОт 09.30 часа в зала 702 на Агенция „Пътна инфраструктура“ ще бъдат отворени ценовите оферти в обществената поръчка за избор на изпълнител за извършването на проучвателно-проектантски работи и строителството на 7.5 км от пътя Белица – Загражден. \r\n*** \r\nОт 10.00 часа в двора на ГД „Пожарна безопасност и защита на населението” на ул. „Пиротска” 171А с полагане на венци пред мемориала на загиналите огнеборци в ГД ПБЗН ще бъде отбелязан професионалният празник на българските пожарникари. От 16.30 часа пред сградата на УПБЗН – Нови Искър на ул. „Стое Джуров” ще бъде открит паметник на пожарникаря инж. Богдан Личев.   \r\n*** \r\nОт 10.00 часа 9 състав на Специализирания наказателен съд ще гледа делото срещу Вихър М., Минчо М., Иво И., обвинени в организиране и ръководене на организирана престъпна група.  \r\n*** \r\nОт 10.00 часа 14 състав на Специализирания наказателен съд ще гледа делото срещу Георги П., Марио Н. и Михаил Д., обвинени в организиране и ръководене на организирана престъпна група.  \r\n*** \r\nОт 10.30 часа 10 състав на Специализирания наказателен съд ще гледа делото срещу Кольо К., Мариета В., Галина В. и др., обвинени в организиране и ръководене на организирана престъпна група.  \r\n*** \r\nОт 10.30 часа пред сградата на кметството в с. Железница кметът на София Йорданка Фандъкова ще провери предоставянето на компостери по програма на Столична община. \r\n*** \r\nОт 10.30 часа в София Картинг Ринг ще се състои пресконференция, представяща формата и част от участниците в Еко 12 часа на България. \r\n*** \r\nОт 11.00 часа в изложбена зала „Архиви“ ще бъде открита документалната изложба „Безпределният космос на човешкия ум“, посветена на проф. Виден Табаков (1919–2015) – българският учен, който участва в космическата програма на САЩ и допринася за провеждането на първия космически полет по програма Аполо до Луната.  \r\n*** \r\nОт 11.00 до 14.00 часа в градинката на НДК при кръстовището на бул. „Витоша“ и „Патриарх Евтимий“ актьорът Ивайло Захариев и експерти, ще разговарят с родители, деца и бъдещи родители в рамките на инициативата Обединение „Детство без насилие“. \r\n*** \r\nОт 11.00 часа 10 състав на Специализирания наказателен съд ще гледа делото срещу Росен Ч. и Полина И., обвинени в организиране и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Пламен Ст., чл. 65 НПК – молба за изменение на мярка за неотклонение.  \r\n*** \r\nОт 11.00 часа разположена в синята зона на пл. „Св. Алескандър Невски“ ще се проведе международната инициатива PARK(ing) Day, в която ще участват и кучета на ОП „Екоравновесие“. \r\n*** \r\nОт 11.00 часа в изложбена зала „Архиви“ на адрес ул. „Московска“ 5 ще бъде открита документалната изложба „Безпределният космос на човешкия ум“, посветена на проф. Виден Табаков (1919–2015) – българският учен, който участва в космическата програма на САЩ и допринася за провеждането на първия космически полет по програма Аполо до Луната. \r\n*** \r\nОт 11.30 часа в Заседателната зала на Ректората на НСА Томас Бах, президент на Международния олимпийски комитет (МОК), ще бъде удостоен с почетното звание Доктор хонорис кауза на Национална спортна академия „Васил Левски” (НСА). \r\n*** \r\nОт 12.00 часа в БТА ще се проведе пресконференция на тема: „Национален и световен протест на 16-ти септември 2018 г. пред Парламента, пред всички общини и пред всички български посолства по света, с искане за оставка, съд и смяна на системата“.  \r\n*** \r\nОт 12.00 часа зам.-кметът на София Евгени Крусев ще провери ремонтните дейности на ул. „Цар Симеон“.  \r\n*** \r\nОт 13.00 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група.  \r\n*** \r\nОт 13.30 часа в залата на 11-тия етаж на КНСБ ще се състои пресконференция на синдикалната организация на КНСБ в НИМХ. \r\n*** \r\nОт 14.00 часа 15 състав на Специализирания наказателен съд ще гледа делото срещу Никола Т., Милко Хр., Никола К. и др., обвинени в организиране и ръководене на организирана престъпна група.  \r\n*** \r\nОт 17.30 часа пред Министерски съвет велосипедисти се събират на протест под надслов „Поход за живот“ в памет на загиналия велосипедист - Мартин Чикалов, който бе блъснат от неправоспособен шофьор. \r\n*** \r\nОт 18.00 часа в галерия „Академия“ при Национална художествена академия ще бъде открита изложбата „Съвременна сръбска графика“, подготвена от Галерия за съвременно изобразително изкуство – Ниш. \r\n*** \r\nОт 18.00 часа в дворното пространство на къща музей „П. К. Яворов“ ще се проведе вечер на гражданската поезия. \r\n*** \r\nОт 19.00 часа в салона на Столичен куклен театър на ул. „Гурко“ 14 ще се състои официалното откриване на  10-тото юбилейно  издание на Международния фестивал за уличен и куклен театър „Панаир на куклите” 2018 . \r\n*** \r\nОт 10.00 часа в зала 1 на Районен съд-  Асеновград ще се разглежда съдебното дело на подсъдим частен съдебен изпълнител за присвояване на чужди пари в размер на 709 633,85 лева. \r\n*** \r\nОт 11.00 часа в Регионален исторически музей – Благоевград ще бъде открита изложбата „За нея ние се боримь за нея ние мремь“ по повод 115-годишнина от Илинденско – Преображенското въстание.  \r\n*** \r\nОт 14:00 часа в кафе-сладкарницата на ОД на МВР Благоевград ще се състои брифинг във връзка с традиционната „Акция на полицията: „Децата тръгват на училище! Да ги пазим на пътя!” \r\n*** \r\nОт 10.00 часа в зала „Бойчо Брънзов“ ще се проведе международен турнир по тенис на маса за хора с увреждания и ветерани. \r\n*** \r\nОт 18.00 часа в изпразнения плувен басейн и съседни пространства в МКЦ за втори пореден път ще се проведе фестивалът „Вода“. \r\n*** \r\nОт 9.00 часа в Катедрален храм \"Успение Богородично\" ще се проведе Св. Литургия по повод Кръстовден в рамките на XX-то издание на Седмицата на православната книга, под надслов \"1125 години от Преславския събор\". \r\n*** \r\nОт 10.00 часа във фоайето пред зала „Варна“ ще бъде награден Александър Кръстев, ученик от Математическа гимназия „Д-р Петър Берон“, спечелил златен медал от Международната олимпиада по Информатика в Цукуба, Япония. \r\n*** \r\nОт 11.00 часа  в Градската художествена галерия ще бъде открита в фотоизложба по случай 100-годишнината от създаването на Азербайджанската демократична република. Поканени са Н. Пр. г-жа Наргиз Гурбанова - посланик на Азербайджан и кметът на Варна Иван Портних.  \r\n*** \r\nОт 11.00 часа в сградата на ОДМВР – Варна ще се проведе брифинг във връзка с началото на традиционната акция за пътна безопасност „Децата тръгват на училище!”.   \r\n***    \r\nОт 10.00 часа в Голяма зала на Общината ще се проведе дискусия за Закона за поземлените отношения и опазване на земеделските земи. Организатор е Министерство на земеделието и храните.  \r\n***    \r\nОт 10.30 часа на площада в селото ще се проведе Отбелязване на 130 години от създаването на Пожарната служба и на професионалния празник на огнеборците.  \r\n***    \r\nОт 10.30 часа на спортното игрище в селото ще се проведе закриване на лятна полицейска академия – село Леденик.   \r\nОт 16.30 часа на стадиона в селото ще се проведе закриване на лятна полицейска академия – село Шемшево. \r\n***    \r\nОт 17.30 часа в Изложбени зали „Рафаел Михайлов“ ще бъде открита Музика, любов и светлина“ – изложба нестандартна живопис на Дочка Михова и концерт на група „Силания“.  \r\n***    \r\nОт 19.30 часа в  Парк „Асеневци“ Un Beso Fiesta: Уроци по латино танци и бачата, концерт на George Dice и „Романтик парти“.  \r\n***    \r\nОт 20.30 часа в Летен театър „Есенни джаз вечери – Велико Търново 2018“, концерт на Камелия Тодорова и  Биг бенд Велико Търново.  \r\n*** \r\nОт 9.00 часа на градския стадион „Георги Бенковски“ Видин ще бъде домакин на футболния турнир за девойки за Купата на „Кока-Кола“. \r\n*** \r\nОт 11.30 часа кметът на Община Видин Огнян Ценков ще присъства на тържественото откриване на учебната 2018/2019 година на филиала на Русенския университет \"Ангел Кънчев\" във Видин. \r\n*** \r\nОт 19.00 часа пред стадион “Христо Ботев” ще се състои ткриването на 130-ти Традиционен Врачански есенен панаир. \r\n*** \r\nОт 17.00 часа в спортна зала „Орловец“ ще се проведе демонстрация на противопожарна и спасителна техника. \r\n*** \r\nОт 18.00 часа в залата на II етаж на община Димитровград ще се проведе заключителна пресконференция по повод реализацията на проект „Ремонт и реконструкция на пешеходна зона и междублокови пространства в централна градска част, бул. \"България\" – I етап, гр. Димитровград. \r\n*** \r\nОт 18.00 часа в Музей на фотографията и съвременните визуални изкуства на ул. \"Чудомир\" ще се състои представяне на книгата на проф. Топалджикова \"Отлитащото време. Лъч светлина през обектива. Фотографската фамилия Карастоянови. \" \r\n*** \r\nОт 14.00 часа служителите от общинска администрация ще почистят замърсени райони в града, част от националната инициатива „Да изчистим България заедно“. \r\n*** \r\nОт 14.00 часа в залата на Възрожденското училище ще се проведе награждаване на отличените ученици от проведения тест за отпускане на еднократни общински стипендии.  \r\n*** \r\nОт 10.00 часа в Дома на културата „Борис Христов“ икономическият екип на Представителството на Европейската Комисия в България организира представяне и дискусия на ключовите документи и специфичните за България препоръки в рамките на Европейския семестър 2018. \r\n*** \r\nОт 12.00 часа на пл.“Централен“ ще се проведе първото издание на кулинарния фестивал MOOD FOR FOOD Street Fest, част от програмата на \"Пловдив - Европейска столица на културата 2019\". \r\n*** \r\nОт 13.00 часа в заседателната зала на район \"Южен“ ще се проведе кръгла маса на тема \"Бъди отговорен  към себе си, към децата ни и към обществото“. \r\n*** \r\nВ РД „Пожарна безопасност и защита на населението“ ще се състои официално отдаване на почит към паметта на загиналите при изпълнение на служебните си задължения пожарникари и поднасяне на цветя пред паметните им плочи.  \r\n*** \r\nОт 21.30 часа в Bee Bop Cafе унгарската формация Meszecsinka ще представи пред българската публика последния си албум, награден с престижната награда Фонограм (унгарското Grammy)  за най-добър етно албум на 2018. \r\n*** \r\nОт 18.00 часа във фоайето на Народно читалище „Просвета 1888“ ще бъдат изложени произведенията, сътворени по време на тазгодишния пленер „Светът е море“ – Поморие '2018. \r\n***   \r\nОт 9.00 часа в катедралния храм „Св.Св. Петър и Павел“ ще бъде отслужена Света литургия по повод Кръстовден, празник на Силистра.  \r\n*** \r\nОт 10.00 часа пред Художествената Галерия в Силистра ще бъде открита скулптурна композиция на художника Бедиг Бедросян. \r\n***   \r\nОт 11.00 часа в зала „Версай“ ще се проведе тържествена сесия на Общинския  съвет.  \r\n***   \r\nОт 1.30 часа на площад „Свобода” ще се състои тържествена церемония по случай Празника на Силистра. Ще има поздрав от кмета на Община Силистра д-р Юлиян Найденов към гражданите и гостите и концерт. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Играя и се уча“ – групови занимания с деца от 0 до 6 години и техните родители. \r\n*** \r\nОт 17.30 часа в Концертна зала на НЧ „Св. Климент Охридски 1858“ ще се състои Тържествен концерт „Жар птица“  посветен на 85-годишния юбилей на Катя Павлова. \r\n*** \r\nОт 18.00 часа в Градската галерия в гр. Созопол ще бъдат открити международен пленер и изложба на тема „Рисуване, живопис и стъкло“. \r\n*** \r\nОт 11.00 часа в двора на ДЦДВУ„ Марина“ в Хасково ще бъдат открити нова детска площадка за деца с увреждания и сензорна стая. \r\n*** \r\nОт 12.00 часа в сградата на читалище „Заря“ българският комисар по цифровата икономика и общество Мария Габриел ще посети Хасково, където ще открие обновената компютърна зала на компютърна школа „Вале“. \r\n*** \r\nВ 10.00 часа в СУ „Сава Доброплодни“ ще бъде представена обновената училищна база и готовността за новата учебна година.", "date": "2018.09.13", "title": "Предстоящи събития в страната за 14 септември (Агенция „Фокус“)"}
{"url": "http://www.focus-news.net/news/2018/09/13/2566716/sport-parvi-medal-za-balgariya-ot-svetovnoto-po-hudozhestvena-gimnastika.html", "text": "България спечели първи медал от световното първенство по художествена гимнастика в \"Арена Армеец\" в София. Тимът в състав Катрин Тасева, Невяна Владинова и Боряна Калейн завоюва сребърното отличие в отборната надпревара, след като трите грации събраха сбор от 150.975 точки. Това е първи медал в отборното за България от световно първенство от 2001 година насам, когато в Мадрид Симона Пейчева, Елизабет Паисиева и Юлияна Найденова взимат бронз. \r\nСветовната титла на шампионата в София спечели Русия (Арина Аверина, Дина Аверина и Александра Солдатова) със 161.325 точки. \r\nБронзовото отличие е за Италия (Александра Аджурджукулезе, Милена Балдасари, Алесия Русо) със 147.550 точки. \r\nПо-късно тази вечер са финалите на лента и бухалки. \r\nНа първия уред България ще бъде представена само от Боряна Калейн, докато на втория ще играят Невяна Владинова и Катрин Тасева.", "date": "2018.09.13", "title": "Спорт: Първи медал за България от световното по художествена гимнастика"}
{"url": "http://www.focus-news.net/news/2018/09/13/2566722/nimh-utre-shte-preobladava-slanchevo-vreme-s-maksimalni-temperaturi-mezhdu-25-i-30.html", "text": "През нощта над по-голямата част от страната ще бъде предимно ясно. По-значителна облачност и на отделни места краткотрайни превалявания ще има в източните райони. Утре ще преобладава слънчево време с временни увеличения на облачността, но без съществени валежи. Вятърът ще отслабне, само в източните райони ще се задържи до умерен от североизток. Максималните температури ще бъдат между 25° и 30°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Красимир Стоев. \r\nАтмосферното налягане е и ще се задържи близко до средното за септември. \r\nНад Черноморието ще има променлива облачност, без съществени валежи. Ще продължи да духа до умерен вятър от североизток. Максимални температури на въздуха: 24-28°. Температурата на морската вода е 24-26°. Вълнението на морето ще бъде 3 бала. \r\nНад планините ще преобладава слънчево време с временни увеличения на облачността, но съществени валежи не се очакват. Ще духа слаб до умерен север-северозападен вятър. Максимална температура на височина 1200 метра около 19°, на 2000 метра – около 12°. \r\nВ събота ще преобладава слънчево време, с временни увеличения на облачността. Ще се появи северозападен вятър, в Дунавската равнина, по-късно и в източните райони, ще е до умерен. Дневните температури слабо ще се повишат и максималните ще са между 27° и 32°. В неделя в източната половина от страната вятърът ще се ориентира от север-североизток. Там и облачността след обяд ще се увеличи, на места ще има и краткотрайни валежи. Над западната ще остане предимно слънчево. В понеделник вятърът ще отслабне, в отделни западни райони временно и ще стихне, а в Източна България ще бъде източен. Повече облачност ще има отново над източната половина, но почти без валежи.", "date": "2018.09.13", "title": "НИМХ: Утре ще преобладава слънчево време, с максимални температури между 25° и 30°"}
{"url": "http://www.focus-news.net/news/2018/09/13/2566713/the-wall-street-journal-turtsiya-predpriema-merki-sreshtu-vloshavashtata-se-ikonomika-chrez-povishavane-na-lihvite.html", "text": "Централната банка на Турция остро увеличи лихвените проценти в четвъртък, противопоставяйки се на исканията на президента на страната Реджеп Тайип Ердоган за запазване на настоящето им ниво, в опит да се възвърне доверието на инвеститорите, че тя може да се справи с нарастващите икономически проблеми на страната, пише електронното издание на американския вестник  The Wall Street Journal . \r\nЦентралната банка повиши основния си лихвен процент от 17.75 на 24 процента, посочвайки като причина опасенията за ценовата стабилност и заявявайки, че ще поддържа твърда позиция върху монетарната политика, докато перспективата за инфлацията не се подобри значително. \r\nРешението облекчи опасенията на инвеститорите относно независимостта на централната банка от Ердоган, чиито призиви за ниски лихви тежаха сериозно върху турската лира. \r\n„Това е много по-голямо от очакваното. Това изпраща сигнал към пазарите и то добър сигнал“, заяви Кевин Дейли, портфолио мениджър за дългове на развиващите се пазари към компанията „Aberdeen Standard Investments“. „Това дава някаква увереност в лирата, че тя може да бъде закупена отново“. \r\nТурбуленцията в Турция разтресе глобалните пазари в последните седмици и идва в рискован период за развиващите се икономики около света. От Южна Африка до Аржентина, валутите бяха ударени от комбинация от вътрешните проблеми, извисяващият се долар и увеличаващите се глобални търговски търкания. \r\nВ Турция, правителството и централната банка са изправени пред главоблъсканица, твърдят анализатори. \r\nДопълнително увеличаване на лихвите, може да е нужно за борба с инфлацията, която се очаква да се ускори, имайки предвид че лирата загуби около 40 процента от стойността си спрямо щатския долар през тази година. Инфлацията в Турция скочи до 18 процента през август. \r\nВъпреки това, по-високите лихви могат да задушат турската икономика, която постигна растеж от 5.2 процента през второто тримесечие, но се очаква да се забави и евентуално да се свие през втората половина от годината. \r\n„Днешното решение е стъпка в правилната посока. Но трябва да видим дали те ще задържат това положение, докато инфлацията започне да спада“, заяви Диана Амоа, портфолио мениджър за развиващи се пазари към „JPMorgan Asset Management“. „За Турция, това все още е борба за изгубеното ѝ доверие“.  Йонислав Дочев", "date": "2018.09.13", "title": "The Wall Street Journal: Турция предприема мерки срещу влошаващата се икономика чрез повишаване на лихвите"}
{"url": "http://www.focus-news.net/news/2018/09/13/2566721/sliven-generalniyat-konsul-na-rusiya-vav-varna-poseti-oblastnata-administratsiya.html", "text": "Генералният консул на Руската федерация във Варна Владимир Климанов бе на работно посещение в Областната администрация в Сливен. Това съобщиха от пресцентъра на  институцията . Той бе посрещнат от зам. областния управител Камен Костов. Това е първата визита на госта в Сливен след назначението му на поста. \r\nПо време на срещата зам. областният управител представи икономиката, културата и традициите в общините от областта. Генералният консул изрази надежда, че споразумението за партньорство между Сливен и руския град Воронеж би могло да бъде подкрепено и на областно ниво. Бяха обсъдени възможностите за сътрудничество в сферата на образованието, културата и туризма.", "date": "2018.09.13", "title": "Сливен: Генералният консул на Русия във Варна посети Областната администрация"}
{"url": "http://www.focus-news.net/news/2018/09/13/2566719/shumen-vavezhdat-promeni-v-dvizhenieto-do-meditsinskiya-filial-na-17-septemvri.html", "text": "Въвежда се временна организация за движението на автомобили във връзка с откриване на новата академична учебна година във филиала на Медицинския университет „Проф. д-р Параскев Стоянов“ в Шумен. Това съобщиха от пресцентъра на  Община Шумен . За времето от 10.00 до 12.00 часа на 17 септември се затваря за движение улица „Петър Парчевич“ в участъка от кръстовището с улица „Софроний Врачански“ до кръстовището с улица „Братя Миладинови“.  За целта ще бъде поставена необходимата вертикална сигнализация.", "date": "2018.09.13", "title": "Шумен: Въвеждат промени в движението до Медицинския филиал на 17 септември"}
{"url": "http://www.focus-news.net/news/2018/09/13/2566718/veliko-tarnovo-oltar-na-boginyata-pokrovitelka-na-nikopolis-ad-istrum-otkriha-pri-razkopki.html", "text": "Олтар на богинята покровителка на Никополис ад Иструм бе открит при разкопки от археолога и директор на Регионалния исторически музей Иван Църов. Находките са от югозападния край на централния площад – форум, където тази година работи д-р Църов, подпомаган от екип от 10 човека. Това съобщиха за  Радио „Фокус“- Велико Търново  от пресцентъра на Община Велико Търново, като посочиха, че находката е представена днес на кмета на Велико Търново Даниел Панов, който е посетил римския град. \r\nМемориалният символ е изработен в чест на Тюхе – богиня от Античността, считана за покровителка на Никополис ад Иструм. „На добрата Съдба! Този прекрасен олтар посвети на богинята – градската Тюхе, Конкордиан, иконом на града“, гласи запазеният надпис, който се вижда на находката. \r\nДруго интересно откритие от настоящите проучвания е уникален релеф, изобразяващ гладиаторска битка. Находката е много ценна, тъй като в България досега има само три подобни изображения. Те доказват, че и по нашите земи са се провеждали гладиаторски двубои. \r\nРазкопките в Никополис ад Иструм продължават до края на месеца и са финансирани от държавата. Субсидията е в размер на 20 000 лева. \r\nМария НЕДЕВА", "date": "2018.09.13", "title": "Велико Търново: Олтар на богинята покровителка на Никополис ад Иструм откриха при разкопки"}
{"url": "http://www.focus-news.net/news/2018/09/13/2566727/sputnik-ruski-diplomati-za-parvi-pat-poluchiha-zabrana-za-prisastvie-na-konferentsiyata-na-britanskata-konservativna-partiya.html", "text": "За първи път Консервативна партия на Великобритания отказа регистрация на персонала на руското посолство в Лондон за ежегодната им партийна конференция, която ще се проведе в Бирмингам по-късно този месец, заяви прессекретарят на посолството в четвъртък, предава  Sputnik . \r\n„През годините, посолството традиционно е присъствало на конференциите на консерваторите, лейбъристите, и понякога на либералните демократи, независимо от състоянието на двустранните отношения между Русия и Великобритания. Въпреки това, тази година Консервативната партия отказа да даде акредитация на наш дипломат, заявявайки ясно че руски официални лица не са добре дошли на конференция“, заяви прессекретарят пред журналисти.  Йонислав Дочев", "date": "2018.09.13", "title": "Sputnik: Руски дипломати за първи път получиха забрана за присъствие на конференцията на британската Консервативна партия"}
{"url": "http://www.focus-news.net/news/2018/09/13/2566724/kyustendil-gradat-shte-domakinstva-traditsionnoto-sastezanie-po-skokove-na-batut-za-kupa-nezavisimost.html", "text": "Кюстендил ще домакинства традиционното състезание по скокове на батут за Купа „Независимост”. Това съобщиха за  Радио „Фокус” – Кюстендил  от Община Кюстендил. Квалификациите са на 22 септември от 10.00 часа, а финалите са на 23 септември от 10.30 часа в залата по скокове на батут в комплекс „Осогово”. Три млади надежди, до 10 години, на кюстендилския клуб „Евротрамп” са участвали в лагер за талантливи деца по скокове на батут. Симона Симеонова, Божидара Георгиева и Кристъл Станкова с треньора Асен Стоицов са провели усилена подготовка в Габрово. Кюстендилският клуб отново организира Международен турнир по скокове на батут за Купа „Независимост”. Очакванията са, че в него ще се включат състезатели от над 10 клуба от България, два отбора от Гърция и три от Италия, както по един от Грузия и от Украйна. \r\nВенцеслав ИЛЧЕВ", "date": "2018.09.13", "title": "Кюстендил: Градът ще домакинства традиционното състезание по скокове на батут за Купа „Независимост”"}
{"url": "http://www.focus-news.net/news/2018/09/13/2566725/sofiya-vazstanoveno-e-dvizhenieto-po-pat-i-1-botevgrad-sofiya-v-uchastaka-mezhdu-churek-i-vrachesh.html", "text": "Възстановено е движението по път I-1 Ботевград - София в участъка между Чурек и Врачеш. Това съобщиха от пресцентъра на  Агенция \"Пътна инфраструктура\" .", "date": "2018.09.13", "title": "София: Възстановено е движението по път I-1 Ботевград - София в участъка между Чурек и Врачеш"}
{"url": "http://www.focus-news.net/news/2018/09/13/2566717/aleksandar-vulin-formiraneto-na-kosovska-armiya-e-napadenie-sreshtu-mirnite-usiliya-na-aleksandar-vuchich.html", "text": "Министърът на отбраната на Сърбия Александър Вулин заяви в четвъртък, че за Сърбия е съвсем неприемливо формирането на косовска армия и призова международната общност да осигури спазването на Резолюция 1244 на Съвета за сигурност на ООН и да не позволи формирането на „нелегални въоръжени формации, които ще застрашат мира и сигурността“ в Косово и региона, предава скопското електронно издание  „Курир“ . \r\n„Решението на Прищина за привеждане на процедура за формиране на т.н. армия на Косово е планиран опит за блокиране на споразумение и нападение над мирните усилия на президента (Александър) Вучич“, оцени сръбският министър. \r\nВ изявление до медиите, Вулин пита „за какво въобще би служила тази войска – за да се брани от Черна гора и Македония или за да нападне Албания“. \r\n„Единствената цел на формирането на армия е сблъсък със Сърбия и ние няма да позволим да се подготви формация, която според (Рамуш) Харадинай и (Кадри) Весели трябва да стигне до Ниш“, заяви Вулин.  Йонислав Дочев", "date": "2018.09.13", "title": "Александър Вулин: Формирането на Косовска армия е нападение срещу мирните усилия на Александър Вучич"}
{"url": "http://www.focus-news.net/news/2018/09/13/2566726/prof-nikolay-radulov-nedomislie-e-nominiraneto-na-glavniya-sekretar-za-ministar.html", "text": "Недомислие е номинирането на главния секретар за министър. Това каза във вечерния блок „Това е България“ на  Радио „Фокус“  проф. Николай Радулов, експерт по национална сигурност и бивш главен секретар на МВР. Според него това не стимулира следващият главен секретар да си върши съвестно работата.„Превръщането на главно професионално лице в първото политическо в министерството показва, че той най-вероятно е запълвал времето, което трябва да отделя за професионални задължения с някакъв тип политическа дейност или се е опитвал да убеди политиците, колко полезен може да бъде“, обясни той. Проф. Радулов каза още, че президентът няма голяма свободна зона за действие по въпроса, защото главният секретар е от номенклатура, над която той няма влияние. Според Радулов президентът Румен Радев показва недоволство към случващото се, но в крайна сметка ще подпише указа. Радулов обобщи, че у нас не престъпността, а разкриваемостта намалява.", "date": "2018.09.13", "title": "Проф. Николай Радулов:  Недомислие е номинирането на главния секретар за министър"}
{"url": "http://www.focus-news.net/news/2018/09/13/2566730/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-minavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, минаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.13", "title": "Кюстендил: Поради пропадане на пътното платно е въведен обходен маршрут за товарните автомобили, минаващи по пътя Смоличано – Пелатиково"}
{"url": "http://www.focus-news.net/news/2018/09/13/2566728/kyustendil-patnata-bezopasnost-na-detsata-i-uchenitsite-beshe-osnovna-tema-po-vreme-na-zasedanieto-na-komisiyata-po-obshtestven-red-i-sigurnost.html", "text": "Пътната безопасност на децата и учениците в Кюстендил беше основна тема по време на заседанието на комисията по обществен ред и сигурност, предаде репортер на  Радио „Фокус” – Кюстендил . Заседанието, което е трето за настоящата година, се проведе в залата на Възрожденското училище. На него присъства председателят на комисията – зам.-кметът на Община Кюстендил Светослав Василев, представители на Община Кюстендил, на Районно управление на МВР, граничните пунктове „Гюешево” и „Олтоманци”, на Прокуратурата и на Общински съвет. Основните задачи на структурираната Местна комисия по обществен ред и сигурност, са осигуряване на по-тясна връзка на сътрудничество между отделните институции. В рамките на провелото се днес заседание бяха разгледани няколко основни точки, сред които и предприетите мерки за пътна безопасност на децата и учениците през новата учебна година. Според началника на сектор „Пътна полиция” към Областна дирекция на МВР – Кюстендил Радослав Боюклийски вече са предприети всички мерки за нормалното откриване на учебната година. Комисията е създадена в изпълнение на план за превенция на престъпността с приоритет изграждане на устойчиви партньорства за превенция на престъпността между органите на държавната власт, неправителствените организации, бизнеса и гражданското общество в Кюстендил функционира Комисия за обществен ред и сигурност, която е консултативен орган към кмета на общината и за институционализиране на съвместната дейност на органите на местното самоуправление, неправителствените организации, териториалните структури на МВР и други държавни структури и институции, както и представители на частния сектор, имащи отношение към опазване на обществения ред и повишаване сигурността на гражданите. \r\nПо време на заседанието стана ясно, че жители на малките населени места в община Кюстендил са ангажирани в процеса на превенция на престъпността. Според Иван Ангелов от комисията този вид взаимоотношения дават добри резултати. „Стремяхме се да ангажираме будни хора, хора с възможности и качества, съпричастни по тези проблеми. Ако възникнат наводнения, земетресения, пожари, ние нямахме точната информация. Кметовете не винаги са там. Сега имаме тази система, звъним на тези хора, те също ни звънят и обменяме съответната информация”, каза Иван Ангелов. По думите му системата вече работи. Хората се обаждат, ако имат нужди, през зимата от почистване на пътищата, от доставка на хранителни продукти. По отношение на престъпността, горите и пътищата. „Всички въпроси които вълнуват хората, стигат много по-бързо до нас. Всичко това е регулирано”, каза Иван Ангелов. По думите му хората са ангажирани и по отношение на опазване на селскостопанската продукция. \r\nВенцеслав ИЛЧЕВ", "date": "2018.09.13", "title": "Кюстендил: Пътната безопасност на децата и учениците беше основна тема по време на заседанието на комисията по обществен ред и сигурност"}
{"url": "http://www.focus-news.net/news/2018/09/13/2566732/plovdiv-za-sedma-poredna-godina-shte-se-provede-srednovekoven-panair-v-asenovgrad.html", "text": "За седма поредна година ще се проведе Средновековен панаир в Асеновград, съобщи за  Радио „Фокус“-Пловдив  Жасмин Първанов, председател на Сдружение за възстановяване и съхранение на българските традиции „Авитохол“-Варна. Проявата се организира от Сдружението съвместно с Община Асеновград, Историческия музей в града и ще се проведе тази събота и неделя в местността „Свети Трифон“. Тази година панаирът е посветен на 800 години от възцаряването на трона на цар Иван Асен 2, покровител на града. Ще се представи периодът от 10 до 14 век. Хората ще могат да се запознаят с различните периоди и с това какво са представлявали българите, как са се обличали, каква е била културата им, какъв им е бил битът. „На място ще се представят българи, ромеи, кумани, рицари. Ще се представят и занаятите грънчарство, дърводелство, кожарство, монетосечене, металопластика, въоръжение и снаряжение, изработване на шлемове и ризници, както и кожарство - обувки, ботуши и др., принадлежности от бита“, добави Първанов. По думите му характерното за периода са етническите общества, които са населявали околностите на Асеновград и в по-широки размери България по това време, различните общности и тяхната култура. В програмата е включено представяне на участниците, на средновековните бойни практики, дуели, представяне на облекла, въоръжение и снаряжение, керамика, както и стреляне с лък, средновековни игри и забавления за малки и големи, храна. Панаирът ще се открие на 15 септември от 10.00 часа и ще се закрие на 16 септември в 14.00 часа. Участниците са Сдружение за възстановяване и съхранение на българските традиции „Авитохол“-Варна; Йордан Сивков и „Наследство на номадските цивилизации“ от Добрич; Сдружение „Вълкашин“ от София; Клуб за военни изкуства „Ратина“ от Сливен; Сдружение „Величие“-Исторически парк с. Неофит Рилски, Варненска област; Тодор Драгиев и група от Шумен; Проект „Свети Лазар“ от Асеновград; Сдружение „Дукс Антика“ от Свищов; Стефан Попов от Севлиево; Сдружение „Улпия“ от Пловдив; Антоанета Кисьова от Пловдив’; Емил Маринов от Шумен; Петър Петров-Петрониус от Варна; Любомир Милинов от София. \r\nМария РУСЕВА", "date": "2018.09.13", "title": "Пловдив: За седма поредна година ще се проведе Средновековен панаир в Асеновград"}
{"url": "http://www.focus-news.net/news/2018/09/13/2566733/sport-balgariya-pobedi-frantsiya-sas-7468-za-svetovna-kvalifikatsiya.html", "text": "Мъжкият национален отбор записа един от най-големите успехи в историята си. Отборът ни победи третия в световната ранглиста Франция със 74:68 в среща от световните квалификации, изиграна пред близо три хиляди зрители  в „Арена Ботевград“.  \r\nДий Бост бе най-резултатен за успеха със 17 точки (пет тройки). Димитър Димитров отбеляза 16 точки, а Павел Маринов добави 13. \r\nЗагубата бе първа за Франция  в квалификациите, докато България вече е с баланс 3:4. В неделя тимът ни гостува на Русия в Химки.", "date": "2018.09.13", "title": "Спорт: България победи Франция със 74:68 за световна квалификация"}
{"url": "http://www.focus-news.net/news/2018/09/13/2566723/redzhep-tayip-erdogan-nyama-ikonomicheska-kriza-ima-edinstveno-manipulatsiya.html", "text": "Икономическите проблеми на Турция в последно време са резултат на манипулация и не могат да бъдат описани като криза, заяви президентът на страната Реджеп Тайип Ердоган, пише електронното издание на турския вестник  Hurriyet . \r\nВ реч, произнесена на 13 септември, той заяви, че Турция „е на страната на икономиките със свободен пазар“ и няма да се отклони от тази пазарна рамка, докато в същото време даде ясно да се разбере, че той държи целия контрол. \r\nПояснявайки, че това което се случва днес в икономиката, не наподобява турските кризи през 1994 и 2001 година, Ердоган отбеляза: „Това, което се случва днес в нашата икономика не е криза, а само манипулация. Подобни манипулативни атаки са свързани с хора извън нашата страна. Тези дни ще отминат“. \r\n„Предишните две кризи бяха резултат от собствената динамика на Турция. Днес няма проблеми с вътрешната динамика на Турция“, заяви той по време на среща на Конфедерацията на турски търговци и занаятчии (TESK). \r\nЕрдоган, който описа обезценяването на лирата като икономическа война, отбеляза че правителството е на страната на икономиките със свободен пазар. \r\n„Независимо от причината зад настоящите проблеми, ние сме мотивирани да ги разрешим чрез принципите на свободния пазар“, заяви той, добавяйки че икономическата администрация работи ден и нощ, за да постигне тази ключова цел под неговата лична координация като президент на страната. „Чувствителност по отношение на лихвените проценти“ \r\nЕрдоган повтори и критиките си към централната банка на Турция, за това че е предприела „грешни стъпки“ по отношение на инфлацията и неговата опозиция към високите лихвени проценти, малко преди банката да обяви решението си да повиши тези проценти. \r\n„Ако твърдите, че инфлацията е причината и лихвените проценти са резултатът, значи не разбирате този бизнес“, заяви Ердоган, добавяйки че нито веднъж не е виждал банката да прогнозира инфлацията правилно. \r\n„Ние сме в този бизнес от 16 години. Няма ли да се научите? Може да определяте лихвените проценти, но инфлацията е резултат от грешните стъпки, които вие (Централната банка) предприехте“, заяви той. \r\n„И кой плаща цената? Хората“, добави Ердоган. \r\n„Няма промяна в чувствителността ми по въпроса за лихвените проценти. Централната банка е независима и взема свои собствени решения“, отбеляза турският държавен глава.  Йонислав Дочев", "date": "2018.09.13", "title": "Реджеп Тайип Ердоган: Няма икономическа криза, има единствено манипулация"}
{"url": "http://www.focus-news.net/news/2018/09/13/2566735/the-times-of-israel-izrael-prekrati-humanitarnata-si-pomosht-za-siriya-sled-pet-godini.html", "text": "Израелските сили за сигурност (ИСС) обявиха, че официално са прекратили своята програма „Операция добър съсед“, слагайки край на над пет години хуманитарна помощ, която Тел Авив даваше на сирийски граждани близо до границата, пише израелското издание  The Times of Israel . \r\nАрмията за първи път започна да допуска ранени сирийци в Израел за медицински грижи в началото на 2013 година, първо лекувайки ги в полеви болници, а по-късно и в израелски болници. Малък брой израелски неправителствени организации също бяха допускани да предават хуманитарна помощ през границата. \r\nТази помощ се разшири значително през 2016 година със създаването на „Операция добър съсед“, която позволи транспортирането на значително повече материални помощи в Сирия, създаването на дневна клиника на границата, както и програма, която да допусне сирийците в израелски болници за заболявания, които не са били причинени на бойното поле. \r\nСпоред ИСС над 4 900 сирийски граждани са били допуснати в израелски болници за медицинско лечение от началото на 2013 година, включително 1 300 деца. \r\nДруги 7 000 души са били лекувани в дневната клиника на границата, позната като „Mazor Ladach“, чието име означава „облекчение за болките“. \r\nВ допълнение, в хода на петте години, Израел е транспортирал до Сирия 1 700 тона храна, 1.1 милиона литра гориво, 26 000 кутии с медицинско оборудване и лекарства, 20 генератора, 40 превозни средства, 630 палатки, 350 тона дрехи, 8 200 пакета пелени и 49 000 кутии с бебешка храна. \r\nОт израелската армия заявиха, че въпреки продължаващите хуманитарни проблеми с Югозападна Сирия, те прекратяват своята програма, след като сирийският президент Башар Асад е овладял района. \r\n„Голямата и продължителна хуманитарна активност приключва със завръщането на сирийския режим в южната част на Сирия“, обявиха от армията в изявление.  Йонислав Дочев", "date": "2018.09.13", "title": "The Times of Israel: Израел прекрати хуманитарната си помощ за Сирия след пет години"}
{"url": "http://www.focus-news.net/news/2018/09/13/2566720/24-vesti-makedoniya-sreshtata-buyar-osmani-ditmir-bushati-dogovorat-mezhdu-makedoniya-i-gartsiya-e-znachim-za-tseliya-region.html", "text": "Договорът между Македония и Гърция е от голямо значение не само за двете страни, а и за сигурността и стабилността на целия регион, заяви албанският министър на външните работи Дитмир Бушати, който е на еднодневно посещение в Македония, предава скопският телевизионен канал  „24 Вести“ . \r\nБушати, както и предходните високопоставени представители на международната общност, призова гражданите да излязат и да гласуват на предстоящия референдум за името на 30 септември. \r\n„Искам да се присъединя към всички приятелски гласове на страната и да кажа на всички граждани, особено на албанците които живеят тук, да дадат подкрепата си за историческия договор от Преспа, защото този договор, независимо че върху него се гледа като на договор, който решава отворен въпрос между двете страни, все пак е и договор, който има голямо значение за стабилността в региона“, заяви Бушати. \r\nОт Албания, като страна-членка на НАТО, ще се очаква да помогне на Македония по пътя към пълноправното ѝ членство в Алианса, заяви македонският вицепремиер Буяр Османи. \r\n„Надявам се, че тя (Албания) ще бъде една от първите страни, която ще ратифицира протокола след подписването в албанския парламент, но разговаряме и за инициативата за тристранно сътрудничество за обявяване на региона в Преспа като защитена зона“, заяви Османи. \r\nБушати, след срещата с Османи, се видя и с председателя на македонския парламент Талат Джафери, с който са разговаряли за общата подкрепа на двете страни, които имат аспирации за членство в ЕС. Бушати проведе среща и с лидера на Демократичен съюз за интеграция (ДСИ) Али Ахмети, както и с външния министър Никола Димитров.  Йонислав Дочев", "date": "2018.09.13", "title": "„24 Вести“ (Македония): Срещата Буяр Османи – Дитмир Бушати: Договорът между Македония и Гърция е значим за целия регион"}
{"url": "http://www.focus-news.net/news/2018/09/13/2566734/kyustendil-svetlootrazitelni-perli-se-dobavyat-v-markirovkata-na-peshehodnite-pateki-v-dupnitsa.html", "text": "Светлоотразителни перли се добавят в маркировката на пешеходните пътеки в Дупница. Това каза пред  Радио „Фокус” – Кюстендил  Стефан Бойчев, експерт към отдел „Транспорт” към Община Дупница. По думите му в момента се извършва опресняване на маркировката по пешеходните пътеки. То се прави със студен пластик, добавят се и светлоотразителни перли. „През деня маркировката изглежда малко зацапана, но за сметка на това през нощта маркировката свети доста добре. Имаме предвид това, че предстои намаляване на светлата част на денонощието”, каза Стефан Бойчев. По думите му в същото време има много деца и ученици, които ще се прибират в тъмните часове на денонощието, а светещите пешеходни пътеки са в полза на пътната безопасност. Община Дупница е закупила пътни знаци, които ще се поставят на места с унищожени или липсващи такива. Днес завършва подмяната на осветителните тела на светлинните знаци от типа „Бягащ пешеходец”. Осветителните тела се заменят с нови – лед крушки. Те са по-издръжливи, икономични и по-ярки. Работи се по подмяната на осветлението пред училищата, детските градини и пешеходните пътеки. Има наличие на предпазни парапети пред училищата, но ще се води разговор с директорите на учебните заведения за пребоядисване на част от предпазните съоръжения. \r\nВенцеслав ИЛЧЕВ", "date": "2018.09.13", "title": "Кюстендил: Светлоотразителни перли се добавят в маркировката на пешеходните пътеки в Дупница"}
{"url": "http://www.focus-news.net/news/2018/09/13/2566736/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-dunav-most-ruse.html", "text": "Интензивен е трафикът на изход за товарни автомобили на ГКПП \"Капитан Андреево\" и ГКПП \"Дунав мост\" - Русе. Това съобщиха от пресцентъра на  ГД \"Гранична полиция\" . На всички останали български гранични контролно-пропускателни пунктове трафикът е нормален.", "date": "2018.09.13", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\" и ГКПП \"Дунав мост\" - Русе"}
{"url": "http://www.focus-news.net/news/2018/09/13/2566737/predstoyashti-mezhdunarodni-sabitiya-za-14-septemvri-agentsiya-fokus.html", "text": "Канцлерът на Германия Ангела Меркел ще посети Литва за разговори с лидерите на трите Балтийски държави. \r\n***  Специалният пратеник на ООН за Сирия Стафан де Мистура ще бъде домакин на среща в Женева с официални представители от САЩ, Европа и Арабските страни, за да бъде обсъдено създаването на панел, който да помогне в изготвянето на проект за нова конституция на Сирия. \r\n***  Министърът на външните работи на Русия Сергей Лавров ще направи обръщение пред германско-руски форум относно перспективите за създаване на свободна зона за търговия между ЕС и Русия. \r\n***  Представители на Турция, Русия, Франция и Иран ще се срещнат в Истанбул, за да обсъдят Сирия. \r\n***  Пресконференция на Върховния комисар на ООН за бежанците Филипо Гранди. \r\n***  Централната банка на Южна Африка започва четиридневна среща относно монетарната политика, за да реши дали да промени лихвените проценти в страната. \r\n***", "date": "2018.09.13", "title": "Предстоящи международни събития за 14 септември (Агенция \"Фокус\")"}
{"url": "http://www.focus-news.net/news/2018/09/13/2566739/haralambi-anchev-politicheskoto-protivopostavyane-napuk-i-slabiyat-yuridicheski-kapatsitet-na-deputatite-sa-prichinite-za-niskoto-doverie-v-narodnoto-sabranie.html", "text": "Политическото противопоставяне „напук“ и слабият юридически капацитет на депутатите са причините за ниското доверие в Народното събрание. Това каза за обзорното предаване „Това е България“ на  Радио „Фокус“  Хараламби Анчев, бивш вицепремиер и министър на правосъдието в служебното правителство на Стефан Софиянски. По думите му основният предмет на дейност на Народното събрание е изработването на закони, а броят юристите в сегашния парламент е малък.  \r\n„Сравнението е убийствено с парламентите отпреди 10-15 години. И при най-острите сблъсъци имаше и много сериозна правна аргументация, защо трябва да се приеме едно или друго решение. Освен тази очевидна некомпетентност и посредственост, която лъха от работата на Народното събрание към днешния момент, вече това действие „напук“ допълнително насажда отвращение и отчаяние у хората за това, по какъв начин оттук нататък могат да се развиват нещата“, коментира още той. \r\nСпоред Хараламби Анчев ветото на президента трябва да се преодолява с по-голямо или с квалифицирано мнозинство. Той допълни, че статутът на държавния глава като Обединител на нацията трябва да се уважава повече от народните представители. По думите му острото противопоставяне отблъсква хората и това ще рефлектира върху властта.", "date": "2018.09.13", "title": "Хараламби Анчев: Политическото противопоставяне „напук“ и слабият юридически капацитет на депутатите са причините за ниското доверие в Народното събрание"}
{"url": "http://www.focus-news.net/news/2018/09/13/2566738/veliko-tarnovo-predstavi-turisticheskiya-si-potentsial-na-mezhdunarodno-izlozhenie-v-moskva.html", "text": "Велико Търново успешно представи туристическия си потенциал на Международното туристическо изложение „Отдъiх/Leisure“ в руската столица Москва. Това съобщиха от пресцентъра на  Общинската туристическа агенция „Царевград Търнов“ . Международно туристическо изложение „Отдъiх/Leisure“ се провежда ежегодно от 1995 година в московския Централен изложбен комплекс „Експоцентър“ на площ от 15 000 кв.м. През 2017 година в туристическата борса са участвали 850 руски и чуждестранни туристически компании, а тази година участниците са над 2000 от 44 страни.  През трите дни се провеждат 30 делови мероприятия – междуправителствени срещи, дискусионни панели, конференции и кръгли маси, посветени на туризма с участието на над 180 докладчици. В рамките на „Отдъiх/Leisure“ 2018 Велико Търново бе представено на българския щанд на Министерството на туризма и се включи в кръглата маса за международното сътрудничество на малките туристически градове. Старата столица, заедно с Приморско и Чепеларе, разказа за опита си в популяризиране на българските градове и туристическия им ресурс. Презентацията на Велико Търново, като най-добрата целогодишна дестинация за културен туризъм в България пред препълнената зала направи управителят на Общинската туристическа агенция Борислав Йорданов. В последвалата среща с 25 руски туроператори бяха обсъдени конкретни оферти за целогодишно включване на болярския град в маршрутите на руските туристи в България. Договорени са и партньорства с Министерството на туризма на Тверска област и със Съюза на туроператорите от Тверска област, които ще работят съвместно за развитие на двустранните отношения в областта на туризма между Велико Търново и побратимения руски град Твер.", "date": "2018.09.13", "title": "Велико Търново представи туристическия си потенциал на  международно изложение в Москва"}
{"url": "http://www.focus-news.net/news/2018/09/13/2566729/shumen-nedostig-na-kadri-s-visshe-obrazovanie-otchitat-ot-rdpbzn.html", "text": "Недостиг на кадри с висше образование отчитат от Регионална дирекция „Пожарна безопасност и запита на населението“ (РДПБЗН)-Шумен, предаде репортер на  Радио „Фокус“-Шумен . На брифинг по повод професионалния празник на пожарникарите комисар Иван Иванов, директор на РДПБЗН-Шумен посочи, че има недостиг на офицери. Недокомплектът е 30%. За Шумен има само инспектори „Държавен противопожарен контрол“. „Работата е тежка и натоварена, нормативната уредба е приравнена към европейските норми, системата на контрол е сложна. В момента се строят над 12 предприятия, контрол се осъществява при проектирането, по време на строежа и въвеждането в експлоатация“, каза комисар Иванов. През изминалата година служителите осъществяващи държавен противопожарен контрол са извършили  29 комплексни,  592 контролни и 841 тематични проверки в обектите. За отстраняване на констатирани нарушения са връчени 162 противопожарни разпореждания. За допуснати административни нарушения са съставени 35 акта. Служителите осъществяващи държавен противопожарен контрол в областта на новото строителство са изготвили становища на проектна документация и са участвали във въвеждането в експлоатация на 185 обекта. По направление защита на населението са проверени 182 обекта. В момента тече конкурс за 8 свободни места в поделенията на Регионалната дирекция, за които са кандидатствали 44 души. «За изпълнителския и оперативен състав с последния конкурс ще попълним минималното условие за екипите- за общини до 4000 души екипът е от двама служители на автомобил, а за над 4000 души задължително трима души- шофьор и двама пожарникари, отделно Шумен поддържа и спасители, които отговарят за цялата област», каза комисар Иванов. \r\nИвелина ИВАНОВА", "date": "2018.09.13", "title": "Шумен: Недостиг на кадри с висше образование отчитат от РДПБЗН"}
{"url": "http://www.focus-news.net/news/2018/09/13/2566743/kyustendil-obshtina-dupnitsa-e-gotova-za-nachaloto-na-novata-uchebna-godina.html", "text": "Община Дупница е готова за началото на новата учебна година. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му вече е проведена традиционната среща с директорите на училища и детски заведения по повод организацията на първия учебен ден. На нея е присъствал и кметът на Община Дупница инженер Методи Чимев. Всяко училище само ще определи началния час на новата учебна година. За първи път ще престъпят училищния праг 341 деца, разпределени в 19 паралелки. В рамките на срещата директорите на училища и детски градини са били запознати с практически препоръки за безопасност на пътя, издадени от Главна дирекция „Национална полиция“ към МВР. Дискутирани са и теми по отношение на организацията на движението, пътни знаци и пътната безопасност, както и промените в нормативната уредба, касаещи пожарната безопасност и предстоящата програма за обучение на учениците за защита от наводнения, която ще се реализира през предстоящата учебна година. \r\nВенцеслав ИЛЧЕВ", "date": "2018.09.13", "title": "Кюстендил: Община Дупница е готова за началото на новата учебна година"}
{"url": "http://www.focus-news.net/news/2018/09/13/2566731/kathimerini-ues-michal-podkrepi-referenduma-v-makedoniya.html", "text": "Официалният представител на държавния департамент на САЩ Уес Мичъл предложи своята „сърдечна и дълбока“ подкрепа за Македония в четвъртък, преди ключовия референдум за промяна на името ѝ, който може да разчисти пътя за приемането на бившата Югославска република в НАТО, пише електронното издание на гръцкия вестник  Kathimerini . \r\nМичъл, който е помощник-държавен секретар по европейските и евразийски въпроси, заяви че окончателното решение на референдума на 30 септември, се държи от гражданите на Македония. \r\n„Но Америка също има залог в Западните Балканите. Тя иска да види стабилност и просперитет в един много важен регион“, заяви той след разговори с външния министър на Македония Никола Димитров в Скопие. \r\nВърховният комисар на ЕС по външната политика Федерика Могерини също е на посещение в Скопие в четвъртък, а американският министър на отбраната Джеймс Матис се очаква да посети страната в понеделник.  Йонислав Дочев", "date": "2018.09.13", "title": "Kathimerini: Уес Мичъл подкрепи референдума в Македония"}
{"url": "http://www.focus-news.net/news/2018/09/13/2566741/balgariya-i-maroko-shte-zadalbochat-dvustrannite-si-otnosheniya-obzor.html", "text": "България и Мароко ще задълбочат двустранните си отношения. Това стана ясно по време на посещението на  министърa на външните работи и международното сътрудничество на Кралство Мароко Насер Бурита  в България. Това е първата визита на марокански външен министър у нас от близо 40 години насам и е поредната проява на активизирания през последната година диалог с държавите от района на Близкия изток и Северна Африка, в частност с тези от Магреба. Бурита проведе срещи с министър-председателя Бойко Борисов, вицепрезидента Илиян Йотова, вицепремиера Екатерина Захариева и председателят на Народното събрание Цвета Караянчева. Премиерът Бойко Борисов  и министър Бурита обсъдиха възможностите за задълбочаване на сътрудничеството в сферата на сигурността и изразиха убеденост, че такова партньорство ще има висока добавен стойност и за двете страни. Министър-председателят оцени високо политиката на Кралство Мароко за регулиране на миграционните потоци и за намаляване на миграционния натиск върху Европа и подчерта, че е необходимо засилване на сътрудничеството и на обмяната на опит между експерти на двете страни. Борисов отчете и нарастване в стокообмена и посочи, че този потенциал може да се надгражда.  \r\nЗа засилване на двустранните отношения между България и Мароко се обявиха и на среща на „Дондуков“ 2  вицепрезидентът Илияна Йотова  и мароканският външен министър. „Различните глобални предизвикателства изискват да водим по-задълбочен диалог помежду си“, посочи Бурита. Той отбеляза, че съществува неизползван икономически потенциал между двете страни. „Мароко се оформи като остров на стабилност, който има решаващо значение за стабилността и на Европа“, отбеляза от своя страна вицепрезидентът Илияна Йотова. На срещата бе изразено общото мнение, че инвестициите на африканския континент са начинът за овладяване на кризата с миграцията. Вицепрезидентът се обяви за създаването на план „Маршал“ за Африка, за да може младите хора да остават по родните си места и да ги развиват.  \r\nСлед своята среща вицепремиерът Екатерина Захариева и министър Насер Бурита бяха единодушни, че Мароко може да бъде врата за българския бизнес към Африка, а България – врата за мароканския бизнес в Европа. „Двете държави имат едни и същи проблеми – миграцията, борбата срещу тероризма, климатичните промени, и могат да работят заедно по решаването им в глобален мащаб“, каза мароканският външен министър и изказа благодарности на България за участието ѝ в укрепването на отношенията между Мароко и ЕС в областта на риболова и земеделието. \r\n„Общо е желанието на България и Мароко да се даде нов импулс на двустранните отношения, които са традиционно добри и приятелски“, каза министър Бурита след срещата си с  председателя на НС Цвета Караянчева . Караянчева уточни, че задълбочаването на парламентарния диалог е важна част от усилията, които двете държави трябва да положат за активизиране на отношенията. По време на разговорите като области от взаимен интерес бяха очертани сферите на сигурността, икономиката и търговията, образованието и науката, селското стопанство, информационните технологии и др.  \r\nОчаква се вследствие на задълбочаването на двустранните отношения на двете държави да бъде създадена и директна авиолиния София – Мароко.", "date": "2018.09.13", "title": "България и Мароко ще задълбочат двустранните си отношения (ОБЗОР)"}
{"url": "http://www.focus-news.net/news/2018/09/13/2566762/blagoevgrad-61-ot-obshto-660-uchenitsi-shte-sa-parvoklasnitsite-v-su-sv-sv-kiril-i-metodiy-simitli-prez-uchebnata-2018-2019-godina.html", "text": "61 от общо 660 ученици ще са първокласниците в СУ „Св. св. Кирил и Методий“ – Симитли през учебната 2018/ 2019 година. Това каза за  Радио „Фокус“ – Пирин  директорът на учебното заведение Таня Янкова. Тя отбеляза, че първокласниците ще бъдат разпределени в три паралелки, което е с една по-малко, сравнено с предходната учебна година. „Тази година нямаме закрити паралелки. Действително само в първи клас ще имаме една по-малко от миналата година, но за сметка на това ще имаме две нови паралелки. За първи път правим паралелка по икономическо развитие, а миналата година въведохме и такава по спорт“, каза още Янкова. Тя добави, че учениците, които са над 600, са разпределени в различни паралелки от 1 до 12 клас. „Тази учебна година започва обучение след завършен 7 клас по две паралелки. Бъдещите осмокласници ще се обучават в паралелка с хуманитарен профил и профил икономическо развитие. Едната от тях е с интензивно изучаване на чужд език“, допълни Янкова. \r\nЛивия НИНОВА", "date": "2018.09.13", "title": "Благоевград: 61 от общо 660 ученици ще са първокласниците в СУ „Св. св. Кирил и Методий“ – Симитли през учебната 2018/ 2019 година"}
{"url": "http://www.focus-news.net/news/2018/09/13/2566744/elena-bozhinova-arheolog-otkrili-sme-chast-ot-antichna-ulitsa-koyato-ne-e-bila-izvestna-na-plana-na-filipopol.html", "text": "В момента се извършват спасителни разкопки на ул. „Леонардо да Винчи“ 12. Това каза за  Радио „Фокус“-Пловдив  Елена Божинова, археолог и ръководител на разкопките. Към момента е разкрита част от антична улица с посока север-юг със съпътстващите сгради около нея, която не е била известна на плана на Филипопол. „Разкриваме два от етапите. Това, което виждаме към момента, е, че по-ранният етап на улицата е запазен. За съпътстващите сгради около нея не можем да кажем дали са обществени или жилищни“, каза още Божинова. Тя добави, че разкопките се извършват за сметка на инвеститора. „Тъй като с инвестиционното намерение ще бъдат засегнати археологически пластови структури и затова съгласно европейското законодателство, той е длъжен да покрие археологичното проучване“, каза още Божинова. \r\nМария РУСЕВА", "date": "2018.09.13", "title": "Елена Божинова, археолог: Открили сме част от антична улица, която не е била известна на плана на Филипопол"}
{"url": "http://www.focus-news.net/news/2018/09/13/2566740/posolstvoto-na-sasht-v-prishtina-ne-byahme-konsultirani-otnosno-zakonite-za-formirane-na-kosovska-armiya.html", "text": "Посолството на САЩ в Прищина съобщи, че не е било консултирано от косовското правителство във връзка с решението за приемане на пакет закони за трансформация на Косовските сили за сигурност (КСС) в армия на Косово, предава скопската електронна медия  A1 On . \r\n„САЩ винаги са подкрепяли суверенното право на Косово да има армия и си сътрудничи тясно с Косово за реализиране на тази цел. Ние не бяхме консултирани когато е било взето решението и трябва да анализираме законопроектите, за да разберем техните цели и техният ефект“, се казва в съобщението на посолството на САЩ в Прищина. \r\nОт там добавят, че изминалите седмици са били посветени на изграждането на вътрешен консенсус между косовските политически субекти за диалога със Сърбия. \r\n„Ние и занапред вярваме, че нормализацията на отношенията между Косово и Сърбия е най-значителната стъпка за напредък в близко бъдеще“, се казва още в съобщението.  Йонислав Дочев", "date": "2018.09.13", "title": "Посолството на САЩ в Прищина: Не бяхме консултирани относно законите за формиране на косовска армия"}
{"url": "http://www.focus-news.net/news/2018/09/13/2566742/kathimerini-broyat-na-zaginalite-ot-zapadnonilska-treska-v-gartsiya-dostigna-do-22-dushi.html", "text": "Броят на хората, които са загинали след заразяване със западнонилска треска, е достигнал до 22, докато докладваните случаи на инфекцията вече са 202 от началото на годината, според данни на Центъра за превенция и контрол на зарази (KEELPNO), предава гръцкият вестник  Kathimerini . \r\nВ своя ежеседмичен доклад, KEELPNO твърди, че при 159 от докладваните 202 случая са се развили проблеми с централната нервна система, възпаление на мозъка, менингит и лека парализа. Останалите 43 случая са с по-леки симптоми. \r\nИнфекцията се предава чрез комари, а симптомите включват температура, главоболие, умора, болки в тялото, гадене и повръщане, както и кожни обриви и възпалени лимфни жлези.  Йонислав Дочев", "date": "2018.09.13", "title": "Kathimerini: Броят на загиналите от западнонилска треска в Гърция достигна до 22 души"}
{"url": "http://www.focus-news.net/news/2018/09/13/2566745/uvolneniya-i-nakazaniya-na-sluzhiteli-na-letishte-sofiya-zaradi-neprovereni-patnitsi-ot-livan-obzor.html", "text": "Уволнения и наказания на служители на Летище „София“ последваха заради непроверени пътници от Ливан. От летището съобщиха, че полет \"FB 814\" на авиокомпания „България ер“, кацащ на 3 септември от Бейрут, е имал на борда си около 40 души, багажът на които не е бил проверен при кацането. Допуснато е било смесване на пътниците, пристигащи от „трета страна“, с вече проверени заминаващи пътници. Властите са били информирани веднага и са взети мерки за гарантиране на сигурността.  \r\nЗаради този случай е уволнен служител от Дирекция „Сигурност“ на летището, а супервайзори и началници на отдели са наказани с предупреждение за уволнение, забележка и понижение в длъжност. Изпълнителният директор на Летище „София“ Владимир Рапонджиев посочи, че уволнената служителка е пряко отговорна за смесването на пътниците от Бейрут с пътници, проверени по стандарта за сигурност на ЕС. По думите му зоната на смесването е била Терминал 2. „Когато случаят е констатиран, са взети необходимите мерки, разписани в европейските регламенти, така че да не се допусне пробив в авиационната сигурност“, каза още Рапонджиев и посочи, че няма налице такъв пробив.  \r\nНа въпрос как си обяснява случването на вече няколко пропуски на Летище „София“, той отговори: „Такива неща се случат, защото сигурността не е продукт, а процес. Всеки ден работим върху нея, за да бъдат спокойни всички“. Рапонджиев уточни, че винаги и по всяко едно време хората на позиции като неговата са готови да си подадат оставките.  \r\nМеждувременно министърът на вътрешните работи в оставка Валентин Радев коментира пред журналисти в Народното събрание, че „Гранична полиция“ не е допуснала грешка при проверката, а отговорността е изцяло на летището. Той обясни, че предстои да бъде направена проверка по случая. От своя страна, народните представители от ПГ на „БСП за България“ поискаха министърът на транспорта, информационните технологии и съобщенията Ивайло Московски да бъде извикан в пленарната зала заради случая, но предложението не беше прието. Агенция „Фокус“ припомня:  Това е поредният случай с непроверени пътници за 2018 г., след като през март част от пътниците на полет от Париж, изпълняван от авиокомпания \"България ер\", бяха допуснати на столичното летище без задължителните гранични и паспортни проверки. Заради пропуска бяха уволнени 13 служители на летището. А през юли не беше проверен и частен самолет, кацнал от Габрово и отлетял впоследствие за Гърция", "date": "2018.09.13", "title": "Уволнения и наказания на служители на Летище „София“ заради непроверени пътници от Ливан (ОБЗОР)"}
{"url": "http://www.focus-news.net/news/2018/09/13/2566763/reuters-sasht-odobriha-vazmozhni-voenni-prodazhbi-kam-yuzhna-koreya-na-stoynost-26-miliarda-dolara.html", "text": "Държавният департамент на САЩ е одобрил евентуални военни продажби към Южна Корея на стойност 2.6 милиарда долара, включващи морски разузнавателен самолет „П-8А Посейдон“ и антибалистични ракетни оръжия „64 Пейтриът“, обяви Пентагонът в четвъртък, предава  Reuters . \r\nСамолетите „Посейдон“, които се произвеждат от Боинг и се използват за проследяване на подводници и извършване на морско разузнаване, могат да струват до 2.10 милиарда долара, заявиха от Агенцията за отбранително сътрудничество. Антиракетните системи служат за отбраняване срещу балистични ракети и ще струват 501 милиона долара. \r\nАгенцията твърди, че предложените продажби, които са били предоставени и на Конгреса в четвъртък, ще помогнат на Южна Корея да подобри капацитета си на ракетна отбрана и да подкрепя националните цели за сигурност на САЩ, като подобри военноморските способности на Сеул.  Йонислав Дочев", "date": "2018.09.13", "title": "Reuters: САЩ одобриха възможни военни продажби към Южна Корея на стойност 2.6 милиарда долара"}
{"url": "http://www.focus-news.net/news/2018/09/13/2566764/plovdiv-den-na-dobrovolchestvoto-se-provede-v-priyuta-za-bezdomni-zhivotni.html", "text": "Ден на доброволчеството се проведе в приюта за бездомни животни в рамките на кампанията на Община Пловдив „Месец в помощ на животните и хората, които ги обичат“. Това съобщиха от пресцентъра на  Община Пловдив . Само за няколко часа приютът на 4-ти километър се сдоби с розово боядисано бебешко отделение за малките кученца, с новозасадени райграс и дръвчета пред „детския кът“, красиво ремонтирани дървени къщички за по-старите кучета, пребоядисана беседка за посетителите, табло за снимки и обяви. Остана достатъчно време и за игри с животните. Приютът и обитателите му ще получат и още подаръци – храна за новородени кученца и ограждение за безопасни и спокойни игри за най-малките, специално обзавеждане за котараците в постоперативното отделение на приюта.", "date": "2018.09.13", "title": "Пловдив: Ден на доброволчеството се проведе в приюта за бездомни животни"}
{"url": "http://www.focus-news.net/news/2018/09/13/2566765/sport-balgariya-specheli-tretiya-geym-sreshtu-iran-s-2522.html", "text": "Българският национален отбор по волейбол спечели третия гейм срещу Иран с 25:22 в Група „D” на световното първенство, което се провежда у нас и в Италия. Първите две гейма завършиха с победа на Иран 25:22 и 25:20. \r\nИран е един от най-неудобните съперници на България под ръководството на Пламен Константинов. Преди десетина дни Иран стана шампион на Азиатските игри в Джакарта, Индонезия. В последните 10 години отборът се изкачи до осмо място в ранглистата на Международната федерация и вече е фактор на международната сцена.", "date": "2018.09.13", "title": "Спорт: България спечели третия гейм срещу Иран с 25:22"}
{"url": "http://www.focus-news.net/news/2018/09/13/2566767/tass-sasht-zaplashiha-sas-sanktsii-severen-potok-2-s-nadezhda-za-satrudnichestvo-s-rusiya.html", "text": "САЩ може да наложат санкции срещу руския експортен проект „Северен поток-2“. Това заяви министърът на икономиката на САЩ Рик Пери след преговорите с руския си колега Александър Новак в Москва. При това двамата министри изразиха надежда за сътрудничество между двете страни в областта на енергетиката и са постигнали съгласие да възобновят диалога, предава  TACC . \r\nПреговорите между Новак и Пери бе проведена в сградата на Министерството на външните работи на Руската федерация и завърши с брифинг за пресата. Още преди началото на разговорите обаче Пери предупреди, че САЩ са обезпокоени от отношенията между двете страни.  \r\n„Ние сме срещу „Северен поток-2“, изпълнението на който може да доведе до ситуация, в която две трети от вноса в Европа да бъде руски газ. Това създава уязвимост. Това е тънка ситуация, като гърло на бутилка, ако не нещо не върви както трябва“, алармира американският министър. \r\nНа брифинга след срещата Пери потвърди възможността за нови санкции срещу проекта и като цяло срещу руския енергиен сектор. „Моят отговор е „да“ – и на първата, и на втората част на въпроса“, бяха думите му в отговор на въпрос дали са реални ограниченията срещу „Северен поток-2“ и тези срещу руския енергиен сектор.  Позицията на САЩ \r\nСАЩ се придържат към позицията, че проектът нарушава конкуренцията на европейския пазар, припомни Пери, а като пример подчерта, че САЩ подкрепят строителството на друг газапровод, по който в Европа да бъде доставян газ от територията на Азербайджан.  \r\nПери призова Русия „да заеме позиция на отговорен производител“ и да не допуска „наличието на енергийни ресурси да окаже силно влияние на пазара на природен газ и петрол“.  Позицията на Русия   \r\nЗа разлика от Пери, Александър Новак определи като основен резултат от преговорите възможността за сътрудничество между двете държави в сферата на енергетиката и дори призова САЩ за съвместни инвестиции в технологии и енергийна ефективност с участието на Руския фонд за преки инвестиции. \r\n„С моя колега обсъдихме направленията на сътрудничеството, мисля, че за нашите икономики това е важен отрасъл. Договорихме и занапред да водим диалог и да поддържаме диалог“, съобщи Новак.  \r\n„Да, имаме разногласия. Но диалогът е много важен и за двете страни, особено с оглед на факта, че сме лидери в добива на газ. Аз съм оптимистичен. Диалогът ни ще бъде продуктивен“, отговори на свой ред Пери.  \r\nНовак отговори и за заплахата от санкции, като заяви, че подобни думи „предизвикват загриженост“. При това той отбеляза, че Русия е напълно уверена в своята конкурентноспособност за доставките на газ в Европа. „Не се притесняваме от конкуренцията с втечнения природен газ на САЩ, няма да предприемем никакви мерки, насочени към това такъв да не бъде доставян в Европа“, увери Новак.  Тереза Герова", "date": "2018.09.13", "title": "ТАСС: САЩ заплашиха със санкции „Северен поток-2“ с надежда за сътрудничество с Русия"}
{"url": "http://www.focus-news.net/news/2018/09/13/2566771/tass-sasht-nyama-da-napusnat-turskata-aviobaza-indzhirlik.html", "text": "САЩ няма да прекратят военното си присъствие във военновъздушната база „Инджирлик“ в Турция. Това заяви пред кореспондент на  TACC  говорителя на Пентагона Ерик Пахон. \r\n„САЩ няма да прекратят военното си присъствие в Турция. САЩ  използват базата „Инджирлик“ в продължение на десетилетия и ще продължат да го правят с подкрепата на своя съюзник в НАТО Турция; Турция е наш съюзник в НАТО и надежден партньор в  борбата с „Ислямска държава“,  отбеляза той.  \r\n„Координираме нашите операции по използването на  базата  „Инджирлик“ и други съоръжения в Турция с нашите турски партньори, те напълно ни подкрепят\", добави официалният представител на Пентагона. \r\nКоментарът на Пахон е по повод информация, съобщена от гръцкия телевизионен канал ANT1, според която САЩ се готвят да напуснат напълно турската база „Инджирлик“ и да използват такава в Гърция. По сведения на телевизията Гърция и САЩ обсъждат създаването на авиобаза на остров Карпатос, част от островната група Додеканези. \r\nРуската агенция припомня, че в сряда американското издание The Wall Street Journal също информира, че САЩ обмислят да засилят използването на гръцки военноморски и авиобази.", "date": "2018.09.13", "title": "ТАСС: САЩ няма да напуснат турската авиобаза „Инджирлик“"}
{"url": "http://www.focus-news.net/news/2018/09/13/2566768/sport-iran-pobedi-balgariya-s-31-geyma-vav-varna.html", "text": "Българският национален отбор по волейбол загуби срещу Иран с 1:3 гейма в мач от Група „D” на световното първенство, което се провежда у нас и в Италия. Иран отново се оказа един от най-неудобните съперници на България под ръководството на Пламен Константинов. След две победи Иран вече има реални шансове да продължи участието си в София, докато нашите ще търсят задължителна победа срещу Пуерто Рико.  Други резултати от деня: \r\nВъв Варна от Група D: \r\nПуерто Рико – Полша 0:3 \r\nВ Русе от Група „Б“ \r\nЕгипет – Канада 0:3 \r\nВ Бари от Група „С“ \r\nАвстралия – САЩ 2:3 \r\nВъв Флоренция от Група „А“  \r\nДоминиканска република – Япония 0:3", "date": "2018.09.13", "title": "Спорт: Иран победи България с 3:1 гейма във Варна"}
{"url": "http://www.focus-news.net/news/2018/09/13/2566769/makfaks-makedoniya-otronvane-na-skala-na-zakintos-nay-malko-trima-postradali-saobshtava-se-i-za-izcheznali.html", "text": "Най-малко трима души са пострадали при отронване на скала на популярен плаж на гръцкия остров Санторини, предава македонската информационна агенция  „Макфакс“ , като се позовава на властите в южната ни съседка. \r\nПо данни на местни медии гръцката брегова охрана издирва изчезнали лица, но към настоящия момент няма конкретна информация за броя им.  \r\nОфициално е потвърдено за една пострадала туристка.  Свидетели разказват, че голяма скала е паднала в морето. В резултат се е образувала огромна вълна, която, според очевидци, се е разбила в най-малко три малки лодки.  Тереза Герова", "date": "2018.09.13", "title": "„Макфакс“ (Македония): Отронване на скала на Закинтос – най-малко трима пострадали, съобщава се и за изчезнали"}
{"url": "http://www.focus-news.net/news/2018/09/13/2566746/reuters-brekzit-bez-sporazumenie-mozhe-da-spre-vlakovete-na-evrostar-na-granitsata-s-frantsiya-tvardi-frenski-ministar.html", "text": "Влаковете на „Евростар“, пътуващи от Лондон за Париж, може да не бъдат допускани във Франция, ако Брекзит бъде осъществен без споразумение, а значителни репарации за това не са направени, заяви френският министър за европейските работи Натали Лоазо в четвъртък, предава  Reuters . \r\nЛоазо беше запитана, по време на събитие в Лондон, дали има реална възможност влаковете на „Евростар“, идващи от Лондон, да не бъдат допускани на френска земя, ако има Брекзит без споразумение. \r\n„Ако не направим нищо и стигнем до вариант за излизане без споразумение, това ще бъде един от резултатите“, заяви тя. \r\n„Не можем да се събудим на 30 март и да кажем на нашите съграждани и на нашите бизнеси: „Еха, мислехме си, че това никога няма да се случи и затова не сме подготвени““, добави Лоазо. \r\nТя поясни, че Франция се подсигурява за всяка възможност. „Ще отида във френския парламент в предстоящите седмици със законопроект, за да бъдем подготвени за всякакъв сценарий“, допълни френският министър.  Йонислав Дочев", "date": "2018.09.13", "title": "Reuters: Брекзит без споразумение може да спре влаковете на „Евростар“ на границата с Франция, твърди френски министър"}
{"url": "http://www.focus-news.net/news/2018/09/13/2566766/das-handelsblatt-sasht-okazvat-natisk-varhu-germaniya-za-vklyuchvaneto-na-bundesvera-v-kampaniyata-sreshtu-siriya.html", "text": "САЩ поставиха открито въпроса за участието на Бундесвера във военна операция в Сирия, в случай че правителствените сили на президента Башар Асад употребят химическо оръжие срещу цивилното население, пише германското издание  Das Handelsblatt . \r\n„Най-добрият начин да бъде демонстрирана политическа подкрепа не е речта, а военната солидарност“, заяви специалният пратеник на САЩ за Сирия Джеймс Джефри, който бе на посещение в Берлин. САЩ ще се опитат да получат възможно най-широка подкрепа за евентуалното нанасяне на нови удари в Сирия, обясни дипломатът.  \r\nПодкрепата на съюзниците от НАТО е важна за САЩ и най-вече – политически мотивирана. „Става въпрос и за вътрешна политика. Би било полезно, ако президентът (на САЩ Доналд Тръмп) може да каже, че и други стоят до нас“, подчерта Джефри, като направи паралел с войната в Ирак през 2003 г. Тогава Германия и Франция отказаха да се включат в кампанията. „Това беше голям проблем за нас във вътрешно отношение“, увери американският политик.  \r\nЗа Германия обаче темата е проблематична и вече предизвика остър дебат, в което бе намесено и името на посланика на САЩ в Германия – Ричард Гренел, който е посетил Министерството на отбраната на ФРГ – поне според медийните доклади.  \r\nГолямата коалиция остава разделена по въпроса. Председателят на Германската социалдемократическа партия Андреа Налес отхвърли категорично участието на Бундесвера. Канцлерът Ангела Меркел (ХДС) се стреми да остави въпроса отворен – поне докато не се стигне до употреба на химическо оръжие в Сирия.  Тереза Герова", "date": "2018.09.13", "title": "Das Handelsblatt: САЩ оказват натиск върху Германия за включването на Бундесвера в кампанията срещу Сирия"}
{"url": "http://www.focus-news.net/news/2018/09/13/2566770/mkd-makedoniya-dialogat-belgrad-prishtina-prodalzhava-v-nyu-yorki.html", "text": "Диалогът между държавния глава на Сърбия Александър Вучич и косовския президент Хашим Тачи за нормализиране на двустранните отношения може да продължи в Ню Йорк – или поне според прищинския вестник „Коха Диторе“, отбелязва скопското електронно издание  МКД . \r\nНа съответния въпрос косовският президент подчерта, че в момента работи по установяване на контакти в рамките на Общото събрание на ООН, по-специално във връзка с членството на Прищина в Интерпол и ЮНЕСКО. \r\nТачи заяви пред журналистите, че няма да позволи подялба на Косово и размяна на територии. Няма да позволя разделянето на Косово, няма да позволя създаването на Общност от сръбски общини с изпълнителна власт. Аз съм „за“ присъединяване на Прешевската долина към Косово и в никакъв случай няма да позволя обсъждане на Трепча и Газивода“, категоричен бе президентът на най-младата държава на Балканите, като същевременно призна, че процесът на диалог с Белград е „чувствителен и сложен\". Тереза Герова", "date": "2018.09.13", "title": "МКД (Македония): Диалогът Белград-Прищина продължава в Ню Йорк?"}
