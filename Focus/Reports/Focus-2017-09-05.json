{"url": "http://www.focus-news.net/news/2017/09/05/2432854/futbol-sarbiya-pobedi-kato-gost-eyre-s-10-v-kvalifikatsiya-za-svetovnoto-v-rusiya.html", "text": "Сърбия победи като гост Ейре с 1:0 в квалификация за Световното първенство в Русия. Голът на стадиона в Дъблин отбеляза Александър Коларов в 55-ата минута. Така Сърбия остана лидер в група „D“ с 4 точки аванс пред Уелс и с 5 пред Ейре, два мача преди края на квалификациите.\r\nОстаналите резултати:\r\nМолдова – Уелс 0:2\r\nАвстрия – Грузия 1:1\r\nИсландия – Украйна 2:0\r\nИталия – Израел 1:0\r\nКосово – Финландия 0:1\r\nЛихтенщайн – Испания 0:8\r\nМакедония – Албания 1:1\r\nТурция – Хърватия 1:0 Венцислав Драгоманов", "date": "2017.09.05", "title": "Футбол: Сърбия победи като гост Ейре с 1:0 в квалификация за Световното в Русия"}
{"url": "http://www.focus-news.net/news/2017/09/05/2432824/vratsa-166-423-lv-shte-badat-vlozheni-v-asfaltirane-na-ulitsi-v-mezdra.html", "text": "166 423 лв. ще бъдат вложени в асфалтиране на улици в Мездра, съобщиха за Радио „Фокус“ – Видин от общинската администрация. Средствата за извършване на ремонтните дейностите са част от общинската инвестиционна програма. Започнало е асфалтиране на улиците, където са подменени главните водопроводи и всички отклонения към съответните сгради. Първоначално се подменят амортизираните водопроводи, след което участъците се асфалтират. Така се избягва повторно разкопаване заради възникнали аварии по водопроводната мрежа. Нова асфалтова настилка вече се полага на участъци от ул. „Христо Ботев“. Предстои да бъде извършено асфалтиране на още 5 улици.", "date": "2017.09.05", "title": "Враца: 166 423 лв. ще бъдат вложени в асфалтиране на улици в Мездра"}
{"url": "http://www.focus-news.net/news/2017/09/05/2432825/neshtasten-sluchay-i-sklonyavane-kam-samoubiystvo-sa-vazmozhnite-versii-za-smartta-na-prostrelyanoto-11-godishno-dete-v-strelcha-obzor.html", "text": "Възможните версии за смъртта на 11-годишното дете, което бе намерено простреляно в главата в град Стрелча, са нещастен случай и склоняване към самоубийство. Това каза на брифинг говорителят на главния прокурор Румяна Арнаудова във връзка с разследването по случая. Инцидентът е станал в понеделник около 17.10-17.20 часа в дома на родителите на детето, в спалнята им. Към този момент няма данни за извършено убийство. Направен е оглед и са назначени множество експертизи. Иззети са натривки от ръцете на детето и са снети дактилоскопни отпечатъци от ръцете и краката на детето. Незабавно е бил посетен домът на родителите лично и от районния прокурор на Панагюрище. Арнаудова подчерта, че задължително, по указания на наблюдаващия прокурор, ще бъде извършен и следствен експеримент, защото за разследването е от изключителна важност да установи всички факти и да се даде отговор на въпросите как се е стигнало до този инцидент. По думите й първоначалната версия е, че детето се е простреляло, в резултат на което е починало. Арнаудова заяви, че със сигурност прострелването е с ловна пушка, която е законно притежавана от бащата на детето. При извършения огледа са открити 3 каси за съхранение на огнестрелно оръжие – една е била на бащата, а другите две – на чичото и дядото на детето. Там са били открити законни оръжия, които са надлежно съхранявани.  Установено е обаче, че в касата на бащата на детето са открити 19 боеприпаса - патрони 16-и калибър, за които той самият няма надлежно разрешение. Вследствие на това е започнало и разследване за престъпление по чл. 339 срещу него за това, че държи незаконни боеприпаси. Арнаудова допълни, че ловната пушка е била заредена и самият изстрел е с патрон 12-и калибър. Разпитват се и близките на детето, и приятелския му кръг, като предстои и назначаване на комплексна съдебно-медицинска, психологична и балистична експертиза, за да се разберат всички обстоятелства около този инцидент. Арнаудова уточни, че обвинението е работно и текст, по който формално започва разследването. Тя отново подчерта, че няма данни за чужда намеса или насилие върху детето преди инцидента. То е било открито починало само в стаята от майка му. „Първоначално изстрелът е бил чут от чичото, а няколко минути по-късно майката влиза в стаята и намира детето си. Вследствие на това е припаднала. Възможно е пушката да е била заредена, сглобена, възможно е да е била в каса и детето само да я е отворило. Това са въпроси, които тепърва предстои да установим. Предстоят разпитите на родителите. В момента те са в шок, но задължително ще бъдат разпитани“, каза още Румяна Арнаудова.Агенция „Фокус“ припомня: На 04 септември 2017 г. около 18.00 часа в къща в гр. Стрелча е открито 11-годишно момче, починало от прострелване в главата с ловна пушка. Под ръководството на Районна прокуратура - Панагюрище се извършват процесуално-следствени действия – извършен е оглед на местопроизшествието, разпитват се свидетели. Установяват се контактите на детето в деня на инцидента. Назначена е съдебно-медицинска експертиза. До момента е установено, че огнестрелната рана в главата на детето е от ловна пушка марка ИЖ, 12-ти калибър, собственост на бащата на детето.\r\nОт ОДМВР-Пазарджик уточниха, че в стаята, където е открито детето, не е имало други хора. От там обясниха, че става дума за трагичен инцидент, при който детето се е простреляло в главата с ловната пушка на баща си. В резултат на изстрела то е починало. Според полицията посочиха, че ловното оръжие е било прибрано и скрито, но детето го е открило и най-вероятно при игра с него е станал инцидентът.\r\nЛюба АЛЕКСИЕВА", "date": "2017.09.05", "title": "Нещастен случай и склоняване към самоубийство са възможните версии за смъртта на простреляното 11-годишно дете в Стрелча (ОБЗОР)"}
{"url": "http://www.focus-news.net/news/2017/09/05/2432826/ria-novosti-seul-se-obyavi-protiv-voenno-rarzreshenie-na-konflikta-okolo-severna-koreya.html", "text": "Сеул се обяви против военно разрешение на конфликта около Северна Корея, според думите на заместник-министъра на външните работи на Южна Корея Чо Хьон, изказани по време на конференция във Вашингтон, предаде РИА Новости.\r\n„Няма да приемем две неща. Първо, не трябва да признаваме Северна Корея в качеството ѝ на ядрена държава“, заяви дипломатът и отбеляза, че Пхенян продължава „безумните провокации“.\r\nСпоред думите му, това е неприемливо за милиони граждани на Южна Корея и САЩ.\r\n„Второто неще, което няма да приемем в никакъв случай – това е война на Корейския полуостров. Не можем да приемем войната като вариант (за разрешаване на конфликта). Това не е, защото сме слаби, а защото си спомняме Корейската война. Важно е да се подчертае, че всички варианти са на масата. Но, трябва да бъдем акуратни, за да не прерасне това в ескалация на война или грешно възприемане, от страна на Северна Корея“, допълни Хьон.\r\nПревод и редакция:", "date": "2017.09.05", "title": "РИА Новости: Сеул се обяви против военно рарзрешение на конфликта около Северна Корея"}
{"url": "http://www.focus-news.net/news/2017/09/05/2432827/smolyan-chepelare-shte-bade-domakin-na-spartakiada-koyato-shte-se-provede-ot-9-do-13-septemvri.html", "text": "Чепеларе ще бъде домакин на спартакиада, която ще се проведе от 9 до 13 септември, съобщиха от пресцентъра на Община Чепеларе.  Състезанието е организирано от Държавната агенция за българите в чужбина за ученици, представители на българските общности зад граница. Чепеларе ще посрещне юношески отбори от Украйна, Молдова, Румъния, Сърбия, Македония и Албания, които ще се състезават в две спортни дисциплини – футбол и волейбол. Очаква се  да присъства  заместник министър-председателят  по икономическата и демографската политика Валери Симеонов и да открие Спартакиадата.", "date": "2017.09.05", "title": "Смолян: Чепеларе ще бъде домакин на спартакиада, която ще се проведе от 9 до 13 септември"}
{"url": "http://www.focus-news.net/news/2017/09/05/2432828/stara-zagora-izlozhba-saedinenieto-na-balgariya-v-kazanlak-shte-bade-otkrita-v-dvora-na-hram-sv-yoan-predtecha.html", "text": "Постерна изложба „Съединението на България в Казанлък“ ще бъде открита на 6 септември от 10.30 часа в двора на храм „ Св. Йоан Предтеча “ в Казанлък, където ще се състоят честванията по повод 132-ата годишнина от Съединението на България, каза за Радио „Фокус“ директорът на Библиотека „Искра“ Анна Кожухарова, един от организаторите. Тя поясни, че неслучайно е избрано мястото за честванията и изложбата, в този храм преди 132 години казанлъчани посрещат вестта за Съединението.\r\nВ изложбата са представени всички документи от фондовете на ИМ „Искра“, Музея на фотографията и Библиотека „Искра“, които илюстрират момента на Съединението. Сред тях са и публикуваният в оригинал в Държавен вестник Манифест на княз Александър I за съединението на Северна и Южна България, както и спомени на съвременниците на събитието в Казанлък, сред които и тези на Константин Бозвелиев. Представени са и участници в делегацията до руския император по въпросите на Съединението, сред които и един от видните казанлъчани Ботьо Папазов, който след това става един от най-активните членове в създадените след Съединението нови структури в Казанлък.\r\nСлавяна ГАЙДАРОВА", "date": "2017.09.05", "title": "Стара Загора: Изложба „Съединението на България в Казанлък“ ще бъде открита в двора на храм „Св. Йоан Предтеча“"}
{"url": "http://www.focus-news.net/news/2017/09/05/2432829/afp-meksiko-osadi-reshenieto-na-tramp-da-prekrati-amnistiyata-za-nelegalni-imigranti.html", "text": "Чрез специално съобщение, Външното министерство на Мексико осъди решението на Доналд Тръмп да прекрати амнистията за хиляди хора, доведени нелегално в САЩ, като деца и изрази „силно безспокойство“ във връзка с неопределеността, която се е създала, предаде AFP.\r\n“Мексиканското правителство дълбоко съжалява за спирането“ на програмата.\r\n„Страната ни не може да пренебрегне факта, че хиляди млади хора родени в Мексико, най-вероятно ще бъдат засегнати от днешното решение.“\r\nПревод и редакция:", "date": "2017.09.05", "title": "AFP: Мексико осъди решението на Тръмп да прекрати амнистията за нелегални имигранти"}
{"url": "http://www.focus-news.net/news/2017/09/05/2432830/dots-d-r-inzh-margreta-vasileva-tehnicheski-universitet-varna-universitetat-razpolaga-s-mnogo-golyama-baza-studentski-obshtezhitiya.html", "text": "Технически университет – Варна разполага с много голяма база студентски общежития, които са близо до учебното заведение. Това каза в интервю за Радио „Фокус“ – Варна доц. д-р инж. Маргрета Василева, заместник – ректор „Учебна дейност“ в Технически университет – Варна. „Студентите са много добре подсигурени и с ученически стол, базата ни от студентски общежития е голяма и реално всички желаещи за настаняване могат да бъдат удовлетворени“, посочи доц. Василева. Тя допълни, че освен с гимназиите във Варна, университетът си сътрудничи и с училища от цялата  страна. „Организираме изнесени изпити за привличане на кандидат-студенти. Наши екипи отиват на място в гимназиите и провеждат изнесени изпити. Ученическите състезания се провеждат и в училища извън Варна и към тях интересът е много сериозен. Вече имаме запитвания за организирането им през следващата година“, каза още доц. Василева. По отношение на стипендиите, които осигурява висшето училище, доц. Василева отбеляза, че студентите могат да кандидатстват за стипендии, които се осигуряват от образователното министерство, както и за стипендии по проект „Студентски стипендии“, финансиран по Оперативна програма „Наука и образование за интелигентен растеж” 2014-2020 година. Бенефициент по проекта е Министерството на образованието и науката, а партньори в изпълнението са висши училища, сред които и Технически университет – Варна. В рамките на проекта се предоставят два вида стипендии – за стимулиране на обучението в приоритетни за икономиката области или т.нар. „стипендии за успех“, както и за специални постижения в науката, инженерно-техническите дейности, педагогическите науки, иновациите и предприемачеството, изкуството, културата, включително и спорта или „стипендии за специални постижения“. „Всеки един студент може да получи редовна стипендия, втори път – стипендия за успех, и трети път – стипендия за специално постижение“, подчерта доц. д-р инж. Маргрета Василева, заместник-ректор „Учебна дейност“ в Технически университет – Варна.\r\nМарияна ВАЛЕНТИНОВА", "date": "2017.09.05", "title": "Доц. д-р инж. Маргрета Василева, Технически университет – Варна: Университетът разполага с много голяма база студентски общежития"}
{"url": "http://www.focus-news.net/news/2017/09/05/2432831/washington-examiner-petitsiyata-za-obyavyavaneto-na-dzhordzh-soros-za-terorist-dostigna-nuzhniya-broy-podpisi-za-da-predizvika-zadalzhitelen-otgovor-ot-beliya-dom.html", "text": "Петицията, която призовава Доналд Тръмп да обяви либерала-милиардер Джордж Сорос за терорист и да изземе активите на организацията, която е свързана с него, е достигнала до необходимия брой подписи, които да принудят Белия Дом да даде отговор, пише Washington Examiner.\r\nПетицията, за която бяха нужни 100 хиляди подписа до 19-и септември, е събрала почти 140 хиляди автографа до този момент.\r\n„Докато Джордж Сорос упорито и непрекъснато се опитва да дестабилизира и по друг начин да извърши деяния срещу Съединените щати и техните граждани ... Федералното правителство на САЩ, и DOJ трябва незабавно да обявят Джордж Сорос и всички негови организации и членове на персонала, за домашни терористи и всички негови лични организационни богатства и активи да бъдат конфискувани по силата на Закона за конфискуване на държавни ценни книжа \", пише в петицията на ЕБ.\r\nСорос, който дари милиони за президентската кампания на Хилари Клинтън, заяви, през месец януари, че Тръмп „ще се провали като президент“.\r\nБелият Дом все още не е отговорил и на двете страни.\r\nПревод и редакция:", "date": "2017.09.05", "title": "Washington Examiner: Петицията за обявяването на Джордж Сорос за терорист достигна нужния брой подписи, за да предизвика задължителен отговор от Белия Дом"}
{"url": "http://www.focus-news.net/news/2017/09/05/2432832/prof-nikolay-ovcharov-darzhavata-tryabva-da-nameri-mehanizam-oblagodetelstvashtite-se-ot-turizma-da-davat-sapostavimoto-v-darzhavnata-hazna.html", "text": "Държавата трябва да намери механизъм, за да може тези, които се облагодетелстват от туризма, да дават съпоставимото в държавната хазна. Това каза в ефира на Радио \"Фокус\" проф. Николай Овчаров. Той допълни, че в последно време в района на Кърджали са се построили десетки хотели и туристите ги посещават, за да видят места като Перперикон и други обекти в Източните Родопи. „Това са именно тези стотици хиляди туристи, които идват да посетят Източните Родопи не заради тютюнопроизводството, което вече не съществува, а именно заради Перперикон, Татул, манастира \"Свети Йоан Предтеча“. Културния туризъм сме го развили, но за съжаление, няма механизъм в държавата, който да накара бизнесът да дава пари“, уточни проф. Николай Овчаров. Той препоръча парите, които се разпределят от държавата за археология, да бъдат концентрирани в обекти, които имат потенциала да развиват културно-историческия туризъм в страната.", "date": "2017.09.05", "title": "Проф. Николай Овчаров: Държавата трябва да намери механизъм облагодетелстващите се от туризма да дават съпоставимото в държавната хазна"}
{"url": "http://www.focus-news.net/news/2017/09/05/2432833/plovdiv-v-tri-ot-chetirite-detski-yasli-v-rayon-tsentralen-veche-ima-videonablyudenie.html", "text": "В три от общо четирите детски ясли в район „Централен” в Пловдив вече има видеонаблюдение. „Монтажът приключи вчера”, съобщи за Радио „Фокус” – Пловдив районният кмет Георги Стаменов. Предстои цялостен ремонт на четвъртата ясла, където също е предвидено видеонаблюдение. С общо 21 камери за видеонаблюдение са опасани всички общи части на заведенията, а записите се наблюдават и съхраняват при директора. „Направихме го за повишаване на сигурността на заведението и за спокойствието на родителите”, каза Стаменов. „Това беше едно от обещанията, което дадох в началото на годината и го реализирахме”, добави районният кмет. Техниката е дарение от частна фирма, а монтажът е за сметка на Общината.\r\n„Родителите одобряват направеното. Работещите в детските заведения – също, тъй като няма да бъдат подлагани на съмнения”, добави кметът.\r\nЦветана ТОНЧЕВА", "date": "2017.09.05", "title": "Пловдив: В три от четирите детски ясли в район „Централен” вече има видеонаблюдение"}
{"url": "http://www.focus-news.net/news/2017/09/05/2432834/tass-sarbiya-se-nadyava-da-vleze-v-es-predi-toy-da-se-razpadne.html", "text": "Министърът на външните работи на Сърбия Ивица Дачич заяви, че Сърбия се надява да влезе в Европейския съюз, преди тази организация да се разпадне, предаде ТАСС, позовавайки се на думите на Дачич по време на панелна дискусия, посветена на Западните Балкани в рамките на Стратегическия форум „Блед-2017“ в Словения.\r\n„Мислия си, че на ЕС днес му е нужен положителен момент, а къде той може да бъде осъществен, какво позитивно може да направи ЕС и въобще, къде ЕС може да има позитивни моменти... мисля, че само тук, в нашия регион. Важно е процеса на разширение на ЕС да продължи. Или ние ще влезем в ЕС, или ЕС ще се присъедини към нас. Надявам се да влезем в ЕС, преди той да се разпадне“, заяви Дачич.\r\nСпоред него, се създава впечатление, че „Балканите закъсняват толкова много с влизането си в общността, че се създава впечатление, че този регион никога няма да влезе в ЕС.“ Това влияе на отношението към ЕС, „като на организация, която няма справедливо отношение към страните от Западните Балкани.“\r\n„Трудно ми е да повярвам, че всички страни са се присъединили към ЕС, като са изпълнили всички критерии и съм абсолютно убеден, че ако те сега отново трябваше да влизат там, то поне една-трета от страните не биха изпълнили необходимите условия“, уверен е външният министър на Сърбия.\r\nСвоето изявление, Дачич завърши с шега: „Ако не ни приемат в ЕС, имаме „заплаха“ към Америка – ще поискаме да влезем в САЩ. При всички положения сме по-близо от Хаваите.“\r\nПревод и редакция:", "date": "2017.09.05", "title": "ТАСС: Сърбия се надява да влезе в ЕС преди той да се разпадне"}
{"url": "http://www.focus-news.net/news/2017/09/05/2432835/premierite-na-balgariya-i-gartsiya-obmenyat-opit-za-spravyane-s-migrantskiya-natisk.html", "text": "На официалната вечеря между премиера Бойко Борисов и гръцкия му колега Алексис Ципрас двамата обменят опит за справяне с мигрантския натиск по граница, предаде репортер на Агенция „Фокус“. Основната тема, която двамата министър-председатели обсъждат, е  мигрантската криза. Официалната вечеря е част от програмата на работното посещения на премиера Борисов в Кавала. В сряда двете страни ще подпишат Меморандум за развитието на железопътната връзка „Солун-Кавала-Александруполис-Бургас-Варна-Русе“.\r\nБиляна ИВАНОВА", "date": "2017.09.05", "title": "Премиерите на България и Гърция обменят опит за справяне с мигрантския натиск"}
{"url": "http://www.focus-news.net/news/2017/09/05/2432836/shumen-zam-kmetat-inzh-boyan-todorov-shte-bade-gost-na-praznitsite-na-turskiya-grad-sinop.html", "text": "Заместник-кметът по строителство и екология на община Шумен инж. Боян Тодоров ще бъде гост на празника на турския град Синоп на 8, 9 и 10 септември. Това съобщиха от пресцентъра на Община Шумен. Гостуването е по покана на кмета на града Баки Ергюл. В празничните дни се провежда и „Фестивал на щастието” с международно участие. Ансамбълът за народни песни и танци „Шумен” с главен художествен ръководител Катя Кайрякова получи специалната покана през тази година да открие дните на Синоп. В едночасовата концертна програма на ансамбъла са включени  песни, танци и инструментални изпълнения от различни етнографски области на България. Фестивалът се провежда със съдействието на „Алкомет” АД и заедно с инж. Тодоров гост на празниците на града ще бъде и председателят на Управителния съвет на Българо-турската търговско-индустриална камара и председател на Надзорния съвет на “Алкомет” АД – Шумен Фикрет Индже. Ден преди посещението в Синоп, на 7 септември инж. Боян Тодоров ще посети един от заводите на Саркуйсан, който се намира в промишлената зона на Истанбул. Фирмата е най-големият производител на електролитна мед в Турция и една от водещите компании в този бранш в Европа.  Боян Тодоров ще се запознае на място с мощностите в предприятието, тъй като подобен завод се изгражда и в Шумен.", "date": "2017.09.05", "title": "Шумен: Зам.-кметът инж. Боян Тодоров ще бъде гост на празниците на турския град Синоп"}
{"url": "http://www.focus-news.net/news/2017/09/05/2432837/stara-zagora-s-vodosvet-za-zdrave-v-hram-sv-yoan-predtecha-v-kazanlak-shte-bade-otbelyazana-132-ata-godishnina-ot-saedinenieto-na-balgariya.html", "text": "С Водосвет за здраве и благоденствие, който ще бъде отслужен в храм „Св. Йоан Предтеча“ в 10.30 часа на 6 септември в Казанлък ще бъде отбелязана 132-ата годишнина от Съединението на България, каза за Радио „Фокус“ Сребра Касева, началник-кабинет на кмета. Касева поясни, че като част от програмата ще бъде изнесено слово за Съединението от директора на Библиотека „Искра“ и ще бъде изнесена литературно-музикалната композиция „България – свободна и съединена“. Събитието ще бъде съпътствано с изложбата на ИМ „Искра“ и Библиотека „Искра“ - „Съединението на България в Казанлък“, която ще бъде подредена в двора на храма. \r\nСлавяна ГАЙДАРОВА", "date": "2017.09.05", "title": "Стара Загора: С Водосвет за здраве в храм „Св. Йоан Предтеча“ в Казанлък ще бъде отбелязана 132-ата годишнина от Съединението на България"}
{"url": "http://www.focus-news.net/news/2017/09/05/2432838/pazardzhik-uchilishteto-i-detskata-gradina-v-grad-vetren-sa-sanirani-i-remontirani.html", "text": "Училището и детската градина в град Ветрен са санирани и ремонтирани и условията, в които учат децата са много добри, каза за Радио „Фокус” – Пазарджик кметът на града Радослав Лютаков. Той допълни, че са подготвени проекти за ремонти на читалището и църквата в населеното място. „Очакваме те да получат финансиране, тъй като при читалището трябва да бъде подменена дограмата, да бъде ремонтиран и покривът. Освен това трябва да се направи и по-съвременно отопление”, каза също Лютаков. Той допълни, че вече са приключили дейностите по подмяната на водопровода по главната улица. „Поставихме първия асфалтов слой, след него слагаме и горното покритие и така ще имаме изцяло обновена улица. Надявам се да успеем да реализираме и другите проекти, които сме подготвили, защото така ще имаме обновени сгради на всички образователни и културни институции в града”, коментира още Лютаков.\r\nВаня НИКОЛОВА", "date": "2017.09.05", "title": "Пазарджик: Училището и детската градина в град Ветрен са санирани и ремонтирани"}
{"url": "http://www.focus-news.net/news/2017/09/05/2432506/predstoyashti-sabitiya-v-stranata-za-5-septemvri-agentsiya-fokus.html", "text": "***\r\nОт 14:50 часа на „Дондуков“ 2, държавният глава Румен Радев ще се срещне с председателя на Централната избирателна комисия Ивилина Алексиева. \r\n***\r\nОт 15.30 часа в Гербовата зала на „Дондуков“ 2 президентът Румен Радев ще удостои посланика на Суверения военен хоспиталиерен орден на Св. Йоан от Йерусалим, Родос и Малта Камило Дзуколи с орден „Стара планина“ първа степен. \r\n***\r\nВицепрезидентът Илияна Йотова ще посети с. Одърне, където ще разговаря с кмета на населеното място и ще присъства на панихида в храм „Св. Параскева“, а по-късно ще произнесе слово по повод откриването на паметна плоча на загиналите през войните 1912 – 1945 г. от с. Одърне, където ще бъдат поднесени венци и цветя. \r\n***\r\nВицепрезидентът Илиана Йотова ще посети гр. Опака, област Търговище, където ще се срещне с кмета в сградата на общината. Тя ще посети читалище „Пробуда - 1922“, където ще разгледа изложба и ще разговаря с жители и гости на града. \r\n***\r\nОт 20.30 часа председателят на Народното събрание Димитър Главчев ще присъства на тържествената заря-проверка в град Съединение по случай 132-рата годишнина от Съединението на Княжество България и Източна Румелия. От 19.30 часа той ще присъства на панихида в памет на голямоконарците – участници в Съединението в църквата „Св. Атанасий“.\r\n***\r\nОт 11.00 часа министърът на културата Боил Банов ще посети напълно разкрития „Град на мъртвите” на Перперикон и ще закрие успешния летен археологически сезон за 2017 г.\r\n***\r\nОт 9.30 часа в Интер Експо Център ще се проведе форум: “Кариера в България. Защо не?”.\r\n***\r\nОт 09.30 часа, XIV състав на Специализираният наказателен съд ще заседава по делото срещу Александър Л., Станимир Б., Йовчо К., обвинени в образуване и ръководене на организирана престъпна група. \r\n***\r\nОт 10.00 часа XIV състав на Специализираният съд ще заседава по делото срещу Недко Д. и Васил П., обвинени в изнудване. \r\n***\r\nОт 10.00 часа в Централната избирателна комисия ще се проведе жребий за определяне на поредните номера на партиите и коалициите за частичните кметски избори на 8 октомври 2017 г.\r\n***\r\nОт 11.00 часа, в конферентната зала на Българска стопанска камара, Индустриален клъстер „Сигурност“, Българската камара за охрана и сигурност и Съюзът на фирмите за охрана и сигурност организират съвместна пресконференция на тема: „Гарантират ли ефективни услуги за сигурност предложенията за промени в законите за частната охранителна дейност и за МВР?“.\r\n***\r\nОт 12.00 часа в Пресклуба на БТА ще се проведе пресконференция на тема „Играта на професионалното прегаряне & баланс личен живот - работа“ (Burnout Gamble & Work-Life Balance). \r\n***\r\nОт 15.00 до 17.00 часа народният представител от „БСП за България“ проф. Георги Михайлов и заместник-председателят на СОС Милка Христова ще бъдат на разположение на софиянци в постоянната приемна на БСП – София на ул. „Леге“ №10, етаж 1.\r\n***\r\nОт 18.00 часа в Регионален исторически музей – София ще бъде открита временната експозиция „Храмът, времето и ние“, посветена на базиликата Света София.\r\n***\r\nОт 19.00 часа, в Градския парк на Гоце Делчев ще бъде отбелязан  Денят на Съединението на Княжество България с Източна Румелия – 6 септември.\r\n***\r\nОт 10.00 часа в Архитектурен резерват „Никополис ад Иструм“ ще се проведе открит урок и закриване на детска полицейска академия.\r\n***\r\nОт 17.30 часа в Изложбени зали „Рафаел Михайлов“ ще бъде открита изложба „А…? е Басня“ - илюстрация и живопис на художника Спартак Паскалевски, посветена на Антон Труфев /1939-2017/.\r\n***\r\nОт 18.00 часа в Изложбени зали „Рафаел Михайлов“ще бъде открита изложба „70 години Дружество на плевенските художници“.\r\n***\r\nОт 21.00 часа в Архитектурно-музеен резерват „Царевец“в рамките на II Летен сезон на българските оперни театри  „Сцена на вековете“ - Велико Търново 2017 ще бъде представен концерт-спектакъл „Коса“ по мюзикъла на Джеръм Рани, Джеймс Рейдоу и Голт Макдърмът. Той ще бъде представен от Държавна опера – Пловдив.\r\n***\r\nОт 23.30 часа на площад „Цар Асен I“ ще бъде излъчен Аудиовизуален спектакъл „Царевград Търнов – звук и светлина“. \r\n***\r\nОт 19.00 часа в Градския парк с рок концерт на група DASS ще бъде отбелязан Денят на Съединението на Княжество България с Източна Румелия – 6 септември.\r\n***\r\nОт 10.00 часа във Висше училище по мениджмънт – Международен колеж, фоайе I етаж, ще бъде представена пътуваща изложба „Разрушение и съзидание“ в рамките на Проект „Майсторът и времето“, посветена на архитектурно-строителното дело на Майстор Никола Фичев.\r\n***\r\nОт 13.00 часа в Огледална зала „Нели Божкова“ ще се проведе XXI Международен младежки музикален конкурс „Надежди, таланти, майстори” – Добрич 2017.\r\n***\r\nВ Народно читалище „Йордан Йовков-1870 г.“ – Читалня  ще се състои прожекция на документалния филм „Часът на нашето Съединение\".\r\n***\r\nОт 18 часа в музея на фотографията ще започне празничен концерт на група „ Квартетът“ по повод 6 септември – Съединението на България.\r\n***\r\nОт 11.00 часа в „ Образователен център” в квартал „Изток” ще се проведе Информационен ден.\r\n***\r\nОт 17.30 часа в залата на Община Кочериново ще се проведе извънредно заседание на Общинския съвет по повод липсата на питейна вода.\r\n***\r\nОт 11.00 часа в пространството на Баня „Старинна“ ще се проведе пресконференция по повод предстоящото издание на 23-тата Седмица на съвременното изкуство.\r\n***\r\nОт 19:30 часа в Стария град ще се проведе среща с румънския поет Мирча Картареску.\r\n***\r\nОт 18.00 часа в Художествена галерия Стара Загора ще бъде представена изложба „60 години старозагорско куклено изкуство“.\r\n***\r\nОт 10.00 часа в зала 203 на общината ще се проведе брифинг.", "date": "2017.09.05", "title": "Предстоящи събития в страната за 5 септември (Агенция „Фокус“)"}
{"url": "http://www.focus-news.net/news/2017/09/05/2432507/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Японският министър-председател Шиндзо Абе съобщи, че ще предприеме  двудневно посещение на град Владивосток в сряда, за да проведе преговори с руския президент Владимир Путин, пише   Japan Today.\r\nТова ще е третата среща между двамата от началото на годината и следва телефонен разговор между тях относно шестото ядрено изпитание на Северна Корея. Абе заяви, че се надява на „искрен диалог“ с Путин по въпросите, свързани със справянето със заплахата от Пхенян. \r\nАбе също така изрази намерението си да обсъди общите икономически въпроси относно Курилските острови. Токио се надява, че икономическата дейност ще проправи път към решаването на териториалния спор с Москва, който пречи на двете страни да подпишат мирен договор за Втората световна война.\r\n*** Постоянният пратеник на САЩ в ООН Ники Хейли заяви, че лидерът на Северна Корея Ким Чен-ун „проси за война“ със своята „злоупотреба с ракети“, предаде  The Hill.\r\nПо време на извънредното заседание на Съвета за сигурност на ООН Хейли заяви, че „времето за половинчати мерки“ спрямо режима в Пхенян е изтекло.\r\n„Време е да използваме всички дипломатически мерки, преди да стане твърде късно. Трябва да приемем най-силните възможни мерки. Действията на Ким Чен-ун не могат да се приемат като отбранителни“, посочи тя. \r\n*** Мощността на водородната бомба, взривена от Северна Корея в неделя е между 50 и 100 килотона, което е значително повече от 15-те килотона на бомбата, пусната върху Хирошима в края на Втората световна война. Според военни експерти щетите от взрив с подобна сила могат да изравнят със земята Сеул и прилежащата му провинция Гьонги, пише южнокорейският ежедневник “Чосун Илбо“\r\n  През 1998 г. Пентагонът прави симулация, за да определи равнището на щетите, които Сеул ще получи при взрив на 15-килотонна бомба над гарнизона „Йонгсан“ в перфектния център на града. Тестът показва, че сградите в радиус от 150 метра ще бъдат изравнени със земята, а хората в радиус от 1500 метра ще получат изгаряния трета степен. Тогава се изчислява, че 620 хил. души ще загинат. По време на атомната бомбардировка над Хирошима загиват 135 хил. души.\r\nНо предвид по-голямата гъстота на населението в Сеул жертвите ще бъдат дори още по-големи. Експертите изчисляват два милиона загинали, ако 50-килотонно ядрено оръжие бъде взривено над Сеул. Ако подобно устройство бъде взривено на 100 км. от столицата, електромагнитния пулс ще блокира всички електронни устройства в него. \r\nПри експлозия на ядрено оръжие с мощ от 100 килотона, както са най-големите оценки за устройството, взривено в неделя, столицата на Южна Корея ще бъде изпепелена. Сградите в радиус от 370 метра ще бъдат буквално изпарени, докато тези в радиус от 2,5 км. ще бъдат изгорени или разтопени.  Хората в радиус от 3,7 километра от епицентъра на взрива ще получат изгаряния трета степен, а сградите в радиус от повече от 11 км. ще получат значителни щети. \r\n***  Опозиционната турска Партия на националното движение ще подкрепя управляващата Партия на справедливостта и развитието по три въпроса – борбата срещу тероризма, външната политика и промените в конституцията, пише   Hurriyet.\r\n„Първо-борбата срещу тероризма. Партията е подкрепяла и ще продължи да я подкрепя до край борбата срещу тероризма“, заяви заместник-председателят на партията Мевлют Каракайъ. Той добави, че външната политика е друг въпрос, по който ПНД подкрепя правителството. \r\n„Нашата гледна точка относно външната политика може да се различава от перспективите на другите политически партии. Ние искаме да изразим това, че сме извънредно горди от това различие, защото има само една Турция“, добави той без да уточни. \r\nТой добави също така, че партията му ще подкрепи правителството в усилията му да измени законите по административните изменения като част от промените в конституцията, приети на референдума от 16 април. \r\n***", "date": "2017.09.05", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/09/05/2432508/the-local-govoritel-na-turskiya-prezident-obvini-germaniya-v-populizam.html", "text": "Един от говорителите на турския президент Реджеп Тайип Ердоган обвини германските политици, че се отдават на популизъм, след като Ангела Меркел заяви, че възнамерява да обсъди с европейските страни прекъсване на преговорите за членство на Анкара в Европейския съюз. Това предава The Local, като се позовава на съобщение на говорителя Ибрахим Калин в Twitter. \r\nОтношенията между двете държави се влошават все повече след миналогодишния опит за преврат в турската столица. По време на телевизионен дебат с Мартин Шулц, германският канцлер заяви, че ще обсъди с европейските си колеги „спирането на преговорите за членство“ на Турция.  Цанко Цолов", "date": "2017.09.05", "title": "The Local: Говорител на турския президент обвини Германия в популизъм"}
{"url": "http://www.focus-news.net/news/2017/09/05/2432509/vazglyad-amerikanskoto-posolstvo-v-rusiya-vazobnovi-vizovite-intervyuta.html", "text": "Американското посолство в Москва възобнови неимигрантските визови интервюта, пише електронната редакция на руския вестник “Възгляд“. Това е съобщено от официален говорител на посолството. \r\nИзданието напомня, че интервютата бяха временно прекратени в края на август. Възобновяването обаче важи само за посолството в Москва, услугата няма да се изпълнява в консулствата в Санкт Петербург, Екатеринбург и Владивосток. Според официалната позиция на Вашингтон, това е поради липса на достатъчно персонал. Цанко Цолов", "date": "2017.09.05", "title": "„Възгляд“: Американското посолство в Русия възобнови визовите интервюта"}
{"url": "http://www.focus-news.net/news/2017/09/05/2432510/api-vazstanoveno-e-dvizhenieto-po-patya-popovo-razgrad.html", "text": "Възстановено е движението по път III-204 Попово - Разград, в района на с. Дриново, предават от Агенция Пътна Инфраструктура.", "date": "2017.09.05", "title": "АПИ: Възстановено е движението по пътя Попово-Разград"}
{"url": "http://www.focus-news.net/news/2017/09/05/2432511/politsiyata-zadarzha-44-godishniya-georgi-genov-izdirvan-za-ubiystvoto-na-saprugata-si-v-peshtera-obzor.html", "text": "Локализиран и задържан е 44-годишния Георги Генов, заподозрян за убийството на съпругата си в Пещера. Мъжът бе обявен за общодържавно издирване, след като избяга от местопрестъплението и се укри. По разпореждане на вицепремиера и министър на отбраната в помощ на полицейските екипи бе предоставена високопроходима техника на 68-ма бригада „Специални сили“ при Министерството на отбраната. Благодарение на денонощната работа и усилията на екипите, днес мъжът бе открит във вилна постройка край планинското софийското село Мухово. В близост до мястото е намерен и семейният автомобил, с който по първоначални данни извършителят се е оттеглил, както и оръжието на престъплението. \r\nДиректорът на ОДМВР-Пазарджик Йордан Рогачев коментира, че Георги Генов не е имал помощници във времето, в което се е укривал и не се опитал да осуети задържането си. \r\nНа извънреден брифинг в Пловдив главният прокурор Сотир Цацаров обясни, че предстои да се внесе искане за мярка \"задържане под стража\" на извършителя. \r\nАгенция „Фокус“ припомня: На 1 септември (петък), след 19.30 часа в полицията е получено съобщение за жена в безпомощно състояние открита на кръстовище в града. Към мястото незабавно бяха насочени екипи на полицията и на „Спешна помощ\". Първоначалният оглед констатира смъртоносни наранявания по тялото на жената с остър предмет. Бе установена самоличността й – 41-годишна жителка на Пазарджик. Веднага bе сформиран екип от криминалисти, разследващ полицай, експерти, полицейски и младши-полицейски инспектори от РУ - Пещера и ОДМВР – Пазарджик, които започнаха работа по образуваното досъдебно производство под наблюдението на Окръжна прокуратура в Пазарджик. В рамките на разследването бе установено, че минути преди това е имало скандал между жертвата и съпруга ѝ, затова и една от изградените версии бе свързана с установяването на местонахождението на 44-годишния мъж, избягал с автомобила след престъплението. Установени бяха свидетели на случая, блокирани бяха основните пътни артерии.", "date": "2017.09.05", "title": "Полицията задържа 44-годишния Георги Генов, издирван за убийството на съпругата си в Пещера (ОБЗОР)"}
{"url": "http://www.focus-news.net/news/2017/09/05/2432512/afp-uraganat-irma-dostigna-chetvarta-stepen-na-sila-florida-v-gotovnost-da-obyavi-izvanredno-polozhenie.html", "text": "Ураганът „Ирма“ достигна четвърта степен на сила късно в понеделник, предава AFP, позовавайки се на съобщение от Американския изследователски център.\r\nСпоред данните, „Ирма“ вече се движи с 215 километра в час, докато ураганите трета степен успяват да достигнат само 195 километра в час. \r\nАмериканският щат Флорида и Карибските острови изразиха готовност да обявят извънредно положение, след като стана ясно, че циклонът се придвижва към източната част на Карибите. \r\nОт агенцията напомнят, че ураганът \"Харви\", който нанесе огромни щети в част от американските щати Тексас и Луизиана бе със същата степен на опасност. Цанко Цолов", "date": "2017.09.05", "title": "AFP: Ураганът „Ирма“ достигна четвърта степен на сила, Флорида в готовност да обяви извънредно положение"}
{"url": "http://www.focus-news.net/news/2017/09/05/2432513/the-telegraph-islyamska-darzhava-prizova-zhenite-da-se-vklyuchat-v-boynite-deystviya.html", "text": "\"Ислямска държава\" призова жените да влязат в редовете на групировката като войници, пише британското издание The Telegraph, позовавайки се на статия от официалния вестник на терористичната организация. \r\nВ съобщението се казва че, ролята на жените във войната се увеличава, тъй като „пред нас са времена на интензивни изпитания, крайни трудности и времена на тежки битки“. \r\nИзданието на \"Ислямска държава\" излиза на няколко западни езика, в това число английски, френски и немски. \r\nОт британския вестник напомнят, че около 24 жени и три непълнолетни момичета са в ареста във Франция, по обвинение в екстремизъм. Цанко Цолов", "date": "2017.09.05", "title": "The Telegraph: \"Ислямска държава\" призова жените да се включат в бойните действия"}
{"url": "http://www.focus-news.net/news/2017/09/05/2432514/xinhua-kitay-se-nadyava-sasht-i-rusiya-da-izgladyat-protivorechiyata-si-chrez-dialog.html", "text": "Китай се надява Съединените американски щати и Русия да изгладят противоречията си чрез диалог, заяви говорител на външното министерство, предава Xinhua. \r\nКато световни сили, САЩ и Русия трябва да работят заедно за опазването на мира, стабилността и сигурността, се казва още в съобщението. \r\nИзявлението е във връзка с кризата около затварянето на руското консулство в Сан Франциско и последвалото изостряне на отношенията между двете страни. Цанко Цолов", "date": "2017.09.05", "title": "Xinhua: Китай се надява САЩ и Русия да изгладят противоречията си чрез диалог"}
{"url": "http://www.focus-news.net/news/2017/09/05/2432515/balgariya-komentari-v-svetovnite-medii-agentsiya-fokus.html", "text": "В сряда, 6 септември, министър-председателите на Гърция и България ще подпишат двустранно споразумение за ускоряването на плановете за изграждане на железопътна линия, която да свърже черноморските пристанища с тези в Северна Гърция, предава Independent Balkan News Agency.\r\nСъответният документ ще бъде парафиран в рамките на среща между Алексис Ципрас и Бойко Борисов в Кавала.\r\nПроектът предвижда свързване на пристанищата Кавала и Александруполис на Егейско море с българските Бургас, Варна и Русе. Очаква се железопътната връзка да създаде нов коридор за товарен превоз, който ще даде тласък на развитието на пристанищата и ще ги превърне в важни търговски центрове в региона.\r\n*** През последните години интересът към получаването на български паспорт сред гражданите на Македония нарасна, но тази ситуация ще се промени, когато заплатите в страната бъдат увеличени, коментира скопското електронно издание „Фокус“.\r\nСпоред посредник около  70% от гражданите приемат български паспорти с цел намиране на работа в страните от ЕС, а 30% - за да се преместят да живеят в страните от Общността. \r\n„Чака се между две и две и половина години, но сега можем да ускорим процедурата за пет до седем месеца, разбира се, с доплащане. За критериите - трябва да сте македонски гражданин, да предоставите смъртен акт на човек, роден преди 1920 г., дядо, прадядо, и копие от македонски паспорт. Това е началото, а след това се нуждаем от свидетелство за съдимост, медицинско свидетелство. Произходът проучваме ние“, обяснява източникът. \r\nСпоред посредника броят на македонските граждани, които притежават български паспорт, е между 50-60 хил. души. За получаването му са необходими около 400 евро, както и пари за някои съпътстващи разходи като пътуване до София например. \r\nВ Македония има хора, които вече двадесет години посредничат на гражданите за получаването на български паспорти. Но за да бъде обърната тенденцията, стандартът на живот в Македония трябва да бъде подобрен, категоричен е източникът на изданието. \r\n„Стандартът трябва да е по-висок. Основните заплати трябва да бъдат увеличени. Да приемем, например, че чисто се получават 18 хил. денара (над 570 лева). Всички бягат от работа\", добавя събеседникът. \r\nПосредникът твърди, че на първо място македонците мислят за съществуването си и по-малко за това дали паспортът им е български или македонски. \r\n*** Под заглавие \"Коя армия на Балканите е най-силна? Сърбите, хърватите или българите?\", белградският \"Правда\" публикува коментар на експерти на годишната класация на Globalfirepower. \r\nИзданието твърди, че констатацията на Globalfirepower за бойните способности на хърватската армия, поставена на 68-мо място от общо 133 страни включени в класацията, които са по-големи от тези на сръбската армия, на 83-то място, са предизвикали бурна дискусия коя армия на Балканите е най-силна.\r\nСпоред международната организация балканските държави са класирани по следния начин - Турция е на осмо място, след Япония и преди Германия, Гърция е на 28-мо място, след Испания и преди Швеция, Румъния е на 42-ро място, след Етиопия и преди Нигерия, България е на 67-мо място - след Белгия и преди Хърватия, Хърватия изпреварва Афганистан, Сърбия е на 83-то място - след Грузия и преди Шри Ланка, Албания е на 90-то място, след Камбоджа и преди Катар, Словения е на 113-то място, след Таджикистан и преди Нигер, Босна и Херцеговина е на 121-во място, след Габон и преди Македония, а Македония изпреварва Доминиканската република.\r\n\"Правда\" цитира мнението на военния анализатор Андрей Млакар, според който \"критериите на Globalfirepower, които са общо над 55, до голяма степен са неясни и отнемат или дават предимство на определени страни\". Млакар смята, че класацията не отчита наличието на ядрено въоръжение и толерира страните с излаз на море, като принизява бойните възможности на армиите на страните, които нямат морска граница, въпреки че разполагат с речни флоти\".\r\nВъпреки това, според него, класирането на бойната способност на армиите на балканските държави е относително реално, като въпросът за това коя армия в Западните Балкани е най-силна - българската, сръбската или хърватската остава открит. \r\nМлакар прави забележката, че военните възможности на Словения и Хърватия са засилени заради членството им в НАТО, но правейки паралел с армиите на прибалтийските държави - Литва, Латвия и Естония спрямо Русия, не смята, че те допринасят съществено за повишаване ефективността на Североатлантическия алианс.\r\n*** Кримските Феодосия и Евпатория могат да подпишат протоколи за сътрудничество с градове в Австрия и България през ноември месец, предава Известия.\r\nТова може да се случи на конференцията „Крим в международен контекст“, заяви постоянният представител на Крим при руския президент Георги Мурадов.\r\nПо негови думи на въпросната конференция се планира да се подпишат споразумения за побратимяване между Евпатория и Феодосия и два европейски града, които се намират в България и Австрия.\r\n„Засега няма да казвам кои са тези градове. Киев ще започне да оказва силен натиск на европейските представители“, заяви той.\r\nАгенция „Фокус“ припомня, че Украйна и по-голямата част от международната общност считат Крим за част територия, която е окупирана от Русия.\r\n*** Унгарската полиция е спасила живота на български гражданин, на който му е станало лошо край граничния пункт Чонадпалота на границата с Румъния, предаде  Magyar Nemzet.\r\nБългарският гражданин, пътуващ със съпругата си, се е почувствал зле в събота следобед на около 100 метра след граничния пункт. Двамата са извикали помощ.\r\nПри пристигането си при колата полицията е видяла, че мъжът се задушава. След приложен сърдечен масаж мъжът започва да се възстановява. На място е пристигнал хеликоптер на румънските спасителни служби, който е закарал мъжа в най-близката, намираща се на територията на Румъния, болница, където в момента е в стабилно състояние. \r\n***", "date": "2017.09.05", "title": "България - коментари в световните медии (Агенция „Фокус)"}
{"url": "http://www.focus-news.net/news/2017/09/05/2432516/the-daily-express-brekzit-shte-otvori-dupka-v-byudzheta-na-es.html", "text": "Европейският съюз ще трябва да се справи с голяма дупка в бюджета си, след като Великобритания официално прекрати своето членство. Това заяви Томас Крюгер, говорител на социалдемократическата партия на федералния германски район Мекленбург-Западна Померания, в понеделник в Брюксел, пише британският вестник The Daily Express.\r\nКрюгер заяви, че „ние искаме да чуем, къде ще бъдат направени икономии в бъдеще и какво биха значели възможните понижения в помощите за североизтока“, като добави, че след Брекзит, бюджета на съюза ще загуби 10 млрд. евро. Цанко Цолов", "date": "2017.09.05", "title": "The Daily Express: Брекзит ще отвори дупка в бюджета на ЕС"}
{"url": "http://www.focus-news.net/news/2017/09/05/2432517/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Двамата военни, които бяха убити след като Ислямска държава откри огън с минохвъргачка по конвой на руската армия в понеделник, ще бъдат наградени посмъртно, пише вестник “Новая Газета“, позовавайки се на официална информация от министерството на отбраната. \r\nПо-рано Москва съобщи, че след атака на Ислямска държава в сирийския район Дейр ез-Зор, двама руски военни са починали, единият на място, а другият докато лекарите се борели за живота му.   \r\n***\r\nКорабите от руския Северен флот са се подредили в ударна формация, като част от летните учения за проверка на бойната готовност на армията. Това е съобщил за вестник ”Росийская газета” морският капитан първи ранк Вадим Серга. \r\nВ ученията, които се провеждат в Баренцово море, участва включително и атомният крайцер „Петър Велики“. \r\nМоряците ще участват също така в симулации за отблъскване на въздушни и подводни атаки. \r\n***\r\nАмериканското посолство в Москва възобнови неимигрантските визови интервюта, пише електронната редакция на руския вестник “Възгляд“. Това е съобщено от официален говорител на посолството. \r\nИзданието напомня, че интервютата бяха временно прекратени в края на август. Възобновяването обаче важи само за посолството в Москва, услугата няма да се изпълнява в консулствата в Санкт Петербург, Екатеринбург и Владивосток. Според официалната позиция на Вашингтон, това е поради липса на достатъчно персонал. \r\n***\r\nГерманският канцлер Ангела Меркел и президента на САЩ Доналд Тръмп са провели телефонен разговор в понеделник, пише електронната редакция на руското издание “Газета“, като се позовава на официална информация, качена на интернет страницата на германския министерски съвет. Двамата са обсъдили ситуацията на Корейския полуостров, след като Пхенян обяви, че е провел нов успешен ядрен опит, този път на водородна бомба. \r\nВ съобщението се казва, че двамата „са съгласни, че тестовете на водородна бомба са нова и неприемлива ескалация на конфликта“.  \r\n***", "date": "2017.09.05", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/09/05/2432518/tass-vladimir-putin-shte-uchastva-v-mezhdunarodna-sreshta-vav-vladivostok.html", "text": "Президентът на Русия Владимир Путин ще се срещне с лидерите на Египет, Таджикистан, Мексико, Нова Гвинея и Тайланд във вторник, предава ТАСС, като се позовава на официално съобщение на правителството. \r\nГлавна тема на срещата, която ще се проведе във Владивосток, ще бъдат плановете за устойчиво развитие на страните до 2030 г. \r\nПутин ще проведе и отделна среща с президента на Мексико Енрике Пеня Нието. Двамата ще обсъдят възможностите за развитие на двустранните отношения и актуалните въпроси от региона, включително ситуацията във Венесуела. Цанко Цолов", "date": "2017.09.05", "title": "ТАСС: Владимир Путин ще участва в международна среща във Владивосток"}
{"url": "http://www.focus-news.net/news/2017/09/05/2432519/huffington-post-velikobritaniya-prints-uilyam-i-katrin-midaltan-obyaviha-che-chakat-treto-dete.html", "text": "Херцогът и херцогинята на Кеймбридж съобщиха, че очакват третото си дете, пише британското издание на  The Huffington Post. \r\nНовината бе посрещната с радост в Обединеното кралство, а премиерът Тереза Мей я определи като „фантастична“. \r\nСинът им, принц Джордж навърши четири години през юли, а принцеса Шарлът стана на две години през май, напомнят от вестника. За сега полът на бебето все още не е известен. Цанко Цолов", "date": "2017.09.05", "title": "Huffington Post (Великобритания): Принц Уилям и Катрин Мидълтън обявиха, че чакат трето дете"}
{"url": "http://www.focus-news.net/news/2017/09/05/2432520/remontite-na-stolichnite-bulevardi-knyaz-al-dondukov-todor-kableshkov-i-montevideo-shte-prodalzhat-i-sled-15-septemvri-obzor.html", "text": "Ремонтите на столичните булеварди „Княз Ал. Дондуков“, „Тодор Каблешков“ и „Монтевидео“ ще продължат и след 15 септември. Това каза кметът на София Йорданка Фандъкова по време на инспекция на реконструкцията на бул. „Княз. Ал. Дондуков“, на която присъства и заместник-кмет по направление „Транспорт и транспортни комуникации” Евгени Крусев.\r\n„Ремонтът на бул. „Княз Ал. Дондуков е един от най-тежките ремонти. Проектът се работи в срок и за 15-ти септември ще бъде пуснато движението от ул. „Сердика“ до ул. „ Георги С. Раковски“ и от ул. „Кракра“ до бул. „Васил Левски“. След 15 септември по график ще бъде затворен участъкът от бул. „Васил Левски“ до ул. „Георги С. Раковски“. Работниците ще работят с удължено работно време и се надявам хората, които живеят наоколо, да бъдат търпеливи“, заяви още Фандъкова. Тя уточни, че преди началото на новата учебна година ще бъде пуснато движението и по бул. „Овча купел“ и бул. „Шипченски проход”.\r\nЗам.-кметът Евгени Крусев обясни, че се очаква през юли 2018 г. да започне строителството на новото трамвайно шосе по линии 1, 6 и 7 преди НДК. „В момента се работи изключително активно казусът с трамвай 7 да бъде решен. Вече са избрани два основни варианта и предстои те да бъдат обсъдени на Експертен съвет, след което да обявим обществената процедура, за да бъде избран изпълнител. Очакваме догодина, около 1 юли, да започне същинското строителство на новото трамвайно шосе, което да бъде според всички нормативни изисквания“, обясни зам.-кметът.\r\nТой каза, че вариантите, които се обсъждат, са да се изгради нова подпорна стена на входната рампа на тунела на НДК. „Тоест, трамвайното трасе да се запази както в посока към тунела за линия 6, така да се запазят и релсите за линии 1 и 7, които отиват към пилоните на НДК. Това решение ще позволи да се обособи асфалтирано локално платно, което хората да могат да използват и което ще отдалечи трамвая от техните домове поне на 5-6 метра“, каза още Крусев.", "date": "2017.09.05", "title": "Ремонтите на столичните булеварди „Княз Ал. Дондуков“, „Тодор Каблешков“ и „Монтевидео“ ще продължат и след 15 септември (ОБЗОР)"}
{"url": "http://www.focus-news.net/news/2017/09/05/2432521/ekathimerini-dvama-dushi-sa-arestuvani-po-obvinenie-v-palezh.html", "text": "Двама души са арестувани в понеделник по обвинение в палеж, пише електронното издание  Ekathimerini. Двамата мъже, на 21 и 29 години, са заподозрени за запалването на два пожара на Пелопонеския полуостров в неделя. Освен това ще бъдат разпитани относно други три умишлени палежа. Цанко Цолов", "date": "2017.09.05", "title": "Ekathimerini: Двама души са арестувани по обвинение в палеж"}
{"url": "http://www.focus-news.net/news/2017/09/05/2432522/bbc-pozharat-okolo-los-andzhelis-e-ovladyan.html", "text": "Пожарът, горящ в продължение на дни недалеч от Лос Анджелис, е овладян, предава BBC. \r\nСтихията, която се разпали в петък и в последствие покри около пет хиляди акра (или две хиляди хектара) гора, е под контрол и местното население вече може да се прибере по домовете си. \r\nВ следствие на пожара, четирима души са ранени и поне три къщи са унищожени.   Цанко Цолов", "date": "2017.09.05", "title": "BBC: Пожарът около Лос Анджелис е овладян"}
{"url": "http://www.focus-news.net/news/2017/09/05/2432523/tass-tereza-mey-e-obsadila-s-vanshniyat-ministar-na-sauditska-arabiya-situatsiyata-v-rayona-na-persiyskiya-zaliv.html", "text": "Британският премиер Тереза Мей е обсъдила с външния министър на Саудитска Арабия ситуацията на полуострова и най-вече кризата около Катар. Това се казва в официално изявление на английското правителство от понеделник, пише ТАСС. \r\nВ съобщението се казва, че „по-рано премиерът се срещна на „Даунинг стрийт“ с министъра на външните работи на Саудитска Арабия“. Двамата са „обсъдили въпроси на двустранните и регионалните отношения, включително продължаващата изолация на Катар в района на Персийския залив“.  Цанко Цолов", "date": "2017.09.05", "title": "ТАСС: Тереза Мей е обсъдила с външният министър на Саудитска Арабия ситуацията в района на Персийския залив"}
{"url": "http://www.focus-news.net/news/2017/09/05/2432524/107-mlrd-evro-sa-neobhodimi-za-realiziraneto-na-proekta-za-transporten-koridor-s-gartsiya-v-balgarskiya-uchastak-obzor.html", "text": "1,07 млрд. евро са необходими за реализирането на проекта за транспортен коридор с Гърция в българския участък, за който двете страни ще подпишат Меморандум на 6 септември. Това стана ясно от представянето на основните цели на Меморандума от министъра на транспорта Ивайло Московски. Транспортният коридор „Sea to sea” ще свърза гръцките пристанища в Солун, Кавала и Александруполис с българските в Бургас, Варна и Русе, с железопътна връзка през Свиленград. Ивайло Московски заяви, че целта на обособяването на този коридор е интегрирана свързаност, развитие на бизнеса и индустрията, както и оперативна съвместимост между две европейски държави, каквото са България и Гърция. Коридорът е смесица между железопътна и пристанищна инфраструктура, като в основната си част представлява железопътна интегрирана свързаност. Според транспортния министър период от 10 години е реален, обективен и достатъчен, за да бъдат изградени отделните направления по коридора и от двете държави. Ивайло Московски обясни, че се обсъждат вариантите и начините на финансиране на проекта за транспортния коридор. Според него проектът би могъл да се финансира от инвеститори, да бъде финансиран по плана „Юнкер“ или да провокира интереса на Европейската инвестиционна банка и други големи банки. Транспортният министър заяви, че проектът за транспортен коридор с Гърция създава алтернативи и не отнема възможността на другите транспортни трасета.", "date": "2017.09.05", "title": "1,07 млрд. евро са необходими за реализирането на проекта за транспортен коридор с Гърция в българския участък (ОБЗОР)"}
{"url": "http://www.focus-news.net/news/2017/09/05/2432525/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Европейският съюз ще трябва да се справи с голяма дупка в бюджета си, след като Великобритания официално прекрати своето членство. Това заяви Томас Крюгер, говорител на социалдемократическата партия на федералния германски район Мекленбург-Западна Померания, в понеделник в Брюксел, пише британският вестник The Daily Express.\r\nКрюгер заяви, че „ние искаме да чуем, къде ще бъдат направени икономии в бъдеще и какво биха значели възможните понижения в помощите за североизтока“, като добави, че след Брекзит, бюджета на съюза ще загуби 10 млрд. евро. \r\n*** Преговорите за излизането на Великобритания от Европейския съюз могат да се забавят, заради предстояща „важна намеса“ на Тереза Мей. Това съобщиха от Брюксел в понеделник, предава The Independent. \r\n„Възможно е следващият цикъл от преговори да бъде в последната седмица на септември, защото изглежда ще има важна намеса на британския премиер“, заяви Ги Верхофстад, един от водещите преговорите от страна на Европейския съюз. Според неговото изказване, „намесата“ на Мей е насрочена за 21 септември.\r\n*** Ислямска държава призова жените да влязат в редовете на групировката като войници, пише британското издание The Telegraph, позовавайки се на статия от официалния вестник на терористичната организация. \r\nВ съобщението се казва че, ролята на жените във войната се увеличава, тъй като „пред нас са времена на интензивни изпитания, крайни трудности и времена на тежки битки“. \r\nИзданието на Ислямска държава излиза на няколко западни езика, в това число английски, френски и немски. \r\nОт британския вестник напомнят, че около 24 жени и три непълнолетни момичета са в ареста във Франция, по обвинение в екстремизъм. \r\n*** Херцогът и херцогинята на Кеймбридж съобщиха, че очакват третото си дете, пише британското издание на  The Huffington Post. \r\nНовината бе посрещната с радост в Обединеното кралство, а премиерът Тереза Мей я определи като „фантастична“. \r\nСинът им, принц Джордж навърши четири години през юли, а принцеса Шарлът стана на две години през май, напомнят от вестника. За сега полът на бебето все още не е известен. \r\n***", "date": "2017.09.05", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/05/2432526/afp-yuzhna-koreya-provede-mashtabni-morski-ucheniya.html", "text": "Южна Корея проведе мащабни учения на флота във вторник, с цел да предупреди Пхенян да се въздържа от морски провокации, съобщиха от Сеул, предава AFP.\r\nВ заявление на флота се казва, че „ако врагът започне провокации над или под водата, ще отвърнем незабавно за да го погребем в морето“. Цанко Цолов", "date": "2017.09.05", "title": "AFP: Южна Корея проведе мащабни морски учения"}
{"url": "http://www.focus-news.net/news/2017/09/05/2432527/the-japan-times-ne-sa-otcheteni-povisheni-niva-na-radiatsiyata.html", "text": "Не са отчетени повишени нива на радиацията след като в неделя Пхенян заяви, че е извършен успешен опит на водородна бомба, пише The Japan Times, позовавайки се на официално съобщение на Органите за ядрен контрол от понеделник.\r\nСпоред експерти, няма опасност от ядрено замърсяване на въздуха, тъй като взривът на бомбата е станал под земята, но от правителството заявиха, че ще продължават да следят радиационните нива внимателно. Цанко Цолов", "date": "2017.09.05", "title": "The Japan Times: Не са отчетени повишени нива на радиацията"}
{"url": "http://www.focus-news.net/news/2017/09/05/2432528/voa-rusiya-shte-postroi-parvata-atomna-elektrotsentrala-v-egipet.html", "text": "Египетските власти са постигнали споразумение с Русия, според което Москва ще построи първата атомна електроцентрала в страната, съобщава радио Voice of America. \r\nСъоръжението ще бъде разположено на брега на Средиземно море край Дааба, на около 130 километра от Кайро. Няма информация кога проекта ще бъде вкаран в ход. Цанко Цолов", "date": "2017.09.05", "title": "VOA: Русия ще построи първата атомна електроцентрала в Египет"}
{"url": "http://www.focus-news.net/news/2017/09/05/2432529/premierat-boyko-borisov-ochakva-vse-poveche-investitori-v-severozapadna-balgariya-obzor.html", "text": "Убеден съм, че все повече инвеститори ще продължават да идват в Северозапада. Това заяви министър-председателят Бойко Борисов в Червен бряг, където се запозна с разширеното производство на завод с австрийски инвестиции. Към момента австрийската компания е инвестирала в страната ни повече от 100 млн. лева и е осигурила над 1000 работни места. За разширяването на дейността си в Червен бряг тя инвестира 7 млн. евро, с които предвижда да увеличи производствения капацитет на завода с 30 процента, както и да осигури нови 100 работни места. Според премиера стабилността, ниските данъци, изграждането на инфраструктурата дават възможност да се развива и този регион. Той добави, че от значение е работата в синхрон на държавата и на местната власт. По думите му инвеститорите виждат, че и автомагистрала „Хeмус“ върви. „Има ли път, идват инвеститори, улеснява се транспортирането на готовата продукция“, отбеляза премиерът. Според него пътят за повишаване на доходите е именно чрез работа. \r\nПремиерът издаде, че за Плевен се готви една голяма инвестиция, но не пожела да даде повече подробности за нея, тъй като „обича, когато е готово, да го покаже“. Според него все повече инвеститори ще идват и в Северозапада, защото „има ли път, идват инвеститори“. За автомагистрала „Хемус“ той коментира, че се строи и изрази увереност, че догодина ще подмине и Севлиево. По думите му участъкът от Белокопитово към Търговище е „приоритет на приоритетите“, както и тунелът под Шипка. „Затова Севлиево, Габрово надолу чакат немските, австрийските, американските инвеститори, които са там, пътят да отиде по-бързо. С една дума - много глупости са направени в миналото, да не се връщаме“, подчерта премиерът. Според него сега имаме редкия шанс да идват инвеститори и когато държава и местна власт работят в синхрон, няма никакви претенции относно изграждането на завода, съдействието от страна на общината и на държавата.\r\nМинистър-председателят коментира и взаимодействието между местната власт и полицията, като посочи, че трябва да осъзнаваме като нация, че на пътя всеки иска да се придвижи до някъде, а не да загине. По думите му вече са назначени 1000 нови служители. На въпрос да ли са необходими законодателни промени за взаимодействието с полицията, премиерът отговори: „Закони много имаме, просто трябва да се изпълняват и всеки да работи с душа. Ето сега от София дотук на всеки 100 метра са помлени мантинелите. Какво ли не се изговори, какво ли не се направи? Кара се безобразно. И санкции, и коли изкарахме, снимки има, налагат се глоби, свалят се номера. Това, ако не го осъзнаем ние… Знаете ли колко паметници има по пътищата? Може всеки да не се прибере“, коментира Борисов и уточни, че не може да сложат на всяка пресечка полицай. „Нали всички ние от джоба си плащаме за това като данъкоплатци. Просто дисциплина трябва“, каза още Бойко Борисов.", "date": "2017.09.05", "title": "Премиерът Бойко Борисов очаква все повече инвеститори в Северозападна България (ОБЗОР)"}
{"url": "http://www.focus-news.net/news/2017/09/05/2432530/kitay-zaplahata-na-donald-tramp-che-shte-prekasne-otnosheniyata-si-s-darzhavi-targuvashti-sas-severna-koreya-e-nepriemliva.html", "text": "Пекин определи като „неприемлива“ заплахата на американския президент Доналд Тръмп, че САЩ ще прекъснат своите икономически връзки с всички държави, търгуващи с Пхенян, предава Politico. \r\nОт изданието припомнят, че изявлението на Тръмп дойде след като в неделя Северна Корея обяви, че е проведен успешен опит на водородна бомба. От китайското външно министерство коментираха, че изказването на американския президент е „нечестно“ спрямо Пекин. \r\n„Това, което със сигурност е неприемливо за нас, е това, че от една страна ние работим здраво за мирно решаване на този проблем, а от друга страна, нашите интереси са обект на сакнции и застрашени“, коментираха от външното министерство, като добавиха, че „това е нечестно“. Цанко Цолов", "date": "2017.09.05", "title": "Китай: Заплахата на Доналд Тръмп, че ще прекъсне отношенията си, с държави търгуващи със Северна Корея е „неприемлива“"}
{"url": "http://www.focus-news.net/news/2017/09/05/2432531/the-washington-post-sasht-tryabva-da-obmislyat-razpolagane-na-atomno-orazhie-v-koreya.html", "text": "Съединените американски щати трябва да обмислят повторното разполагане на атомно оръжие на територията на Южна Корея като защитна мярка срещу Пхенян. Това заяви министърът на отбраната на Сеул, пише The Washington Post. \r\nСпоред него, Северна Корея се готви за изстрелване на нова балистична или интерконтинентална ракета, която би могла да достигне тероторията на САЩ. Цанко Цолов", "date": "2017.09.05", "title": "The Washington Post: САЩ трябва да обмислят разполагане на атомно оръжие в Корея"}
{"url": "http://www.focus-news.net/news/2017/09/05/2432532/afp-glavniyat-zapodozryan-za-ubiystvoto-na-kim-val-shte-se-yavi-v-sada-vav-vtornik.html", "text": "Петер Мадсен, който бе обвинен в убийството на журналистката Ким Вал през август, ще се яви в съда във вторник, предава AFP. \r\nСобственикът на собственоръчно направена подводница бе арестуван, след като тялото на Вал се появи на брега на Копенхаген, няколко дни след като Мадсен обяви, че журналистката е починала в следствие на „бордов инцидент“. В последствие полицията откри доказателства, водещи до версията за убийство. Цанко Цолов", "date": "2017.09.05", "title": "AFP: Главният заподозрян за убийството на Ким Вал ще се яви в съда във вторник"}
{"url": "http://www.focus-news.net/news/2017/09/05/2432533/rusiya-shte-reagirame-na-razpolaganeto-na-novi-sistemi-za-protivovazdushna-otbrana-v-yuzhna-koreya.html", "text": "Руският заместник външен министър Сергей Рябков заяви, че Москва ще реагира на разполагането на нови американски системи за противовъздушна отбрана на територията на Южна Корея, пише The Independent. \r\n“Несъмнено то ще повдигне въпроса относно нашата реакция, относно нашите военни баланси“, каза пред репортери Рябков. \r\nКоментарът му беше породен от изявлението на Сеул, че Южна Корея ще подсили своите ПВО системи, след като Пхенян проведе успешен опит на водородна бомба в неделя. Цанко Цолов", "date": "2017.09.05", "title": "Русия: Ще реагираме на разполагането на нови системи за противовъздушна отбрана в Южна Корея"}
{"url": "http://www.focus-news.net/news/2017/09/05/2432534/pregled-na-mezhdunarodnite-novini-do-6-chasa-agentsiya-fokus.html", "text": "Петер Мадсен, който бе обвинен в убийството на журналистката Ким Вал през август, ще се яви в съда във вторник. Собственикът на собственоръчно направена подводница бе арестуван, след като тялото на Вал се появи на брега на Копенхаген, няколко дни след като Мадсен обяви, че журналистката е починала в следствие на „бордов инцидент“. В последствие полицията откри доказателства, водещи до версията за убийство.\r\n*** Южна Корея проведе мащабни учения на флота във вторник, с цел да предупреди Пхенян да се въздържа от морски провокации, съобщиха от Сеул.\r\nВ заявление на флота се казва, че „ако врагът започне провокации над или под водата, ще отвърнем незабавно за да го погребем в морето“.\r\n*** Пожарът, горящ в продължение на дни недалеч от Лос Анджелис, е овладян.\r\nСтихията, която се разпали в петък и в последствие покри около пет хиляди акра (две хиляди хектара) гора, е под контрол и местното население вече може да се прибере по домовете си. \r\nВ следствие на пожара, четирима души са ранени и поне три къщи са унищожени.   \r\n*** Херцогът и херцогинята на Кеймбридж съобщиха, че очакват третото си дете.\r\nНовината бе посрещната с радост в Обединеното кралство, а премиерът Тереза Мей я определи като „фантастична“. \r\nСинът на кралската двойка, принц Джордж, навърши четири години през юли, а принцеса Шарлът стана на две години през май. За сега полът на бебето все още не е известен.\r\n*** Европейският съюз ще трябва да се справи с голяма дупка в бюджета си, след като Великобритания официално прекрати своето членство. Това заяви Томас Крюгер, говорител на социалдемократическата партия на федералния германски район Мекленбург-Западна Померания, в понеделник в Брюксел. По думите на Крюгер, „ние искаме да чуем, къде ще бъдат направени икономии в бъдеще и какво биха значели възможните понижения в помощите за североизтока“, като добави, че след Брекзит, бюджета на съюза ще загуби 10 млрд. евро.\r\n*** Ураганът „Ирма“ достигна четвърта степен на сила късно в понеделник. Според данните, „Ирма“ вече се движи с 215 километра в час, докато ураганите трета степен успяват да достигнат само 195 километра в час. \r\nАмериканският щат Флорида и Карибските острови изразиха готовност да обявят извънредно положение, след като стана ясно, че циклонът се придвижва към източната част на Карибите. \r\nУраганът \"Харви\", който нанесе огромни щети в част от американските щати Тексас и Луизиана бе със същата степен на опасност.\r\n*** Двама руски военни са починали след като Ислямска държава е открила огън с минохвъргачка по руски конвой в сирийската провинция Дейр ез-Зор. Според министерството на отбраната при обстрела „един руски военнослужещ е починал, а друг е тежко ранен“. Раненият е откаран в болница, където не след дълго е издъхнал.\r\n*** Президентът на САЩ Доналд Тръмп одобрява доставка на оръжие за Южна Корея, струващо “много милиарди долари“. Американският държавен глава е заявил това в телефонен разговор с южнокорейският си колега Мун Дже-ин. От агенцията припомнят, че според данни на международния изследователски институт в Стокхолм, за периода между 2010 и 2016 г., Вашингтон е продал оръжие с обща стойност пет млрд. долара на Южна Корея.\r\n*** Преговорите за излизането на Великобритания от Европейския съюз могат да се забавят, заради предстояща „важна намеса“ на Тереза Мей. Това съобщиха от Брюксел в понеделник. „Възможно е следващият цикъл от преговори да бъде в последната седмица на септември, защото изглежда ще има важна намеса на британския премиер“, заяви Ги Верхофстад, един от водещите преговорите от страна на Европейския съюз. Според неговото изказване, „намесата“ на Мей е насрочена за 21 септември.\r\n***", "date": "2017.09.05", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/05/2432535/vedomosti-seul-prizova-kremal-da-spre-iznosa-na-neft-za-severna-koreya.html", "text": "Президентът на Южна Корея Мун Дже-ин призова в телефонен разговор руският държавен глава Владимир Путин да спре доставките на нефт за режима в Пхенян, пише “Ведомости“, като се позовава на официална информация от Сеул. \r\nРазговорът се е състоял в ранните часове на вторник. Мун Дже-ин е заявил още, че „е време Съветът за сигурност на ООН да премисли сериозно възможността за ограничаване достъпа на Северна Корея до източници на валута, както и до налагането на нефтено ембарго…“. \r\nПо-рано Москва се противопостави на затягането на санкциите срещу Северна Корея Цанко Цолов", "date": "2017.09.05", "title": "„Ведомости“: Сеул призова Кремъл да спре износа на нефт за Северна Корея"}
{"url": "http://www.focus-news.net/news/2017/09/05/2432536/hurriyet-prez-avgust-v-turtsiya-48-dushi-sa-arestuvani-za-vrazki-s-islyamska-darzhava.html", "text": "През август в Турция 48 души са арестувани за връзки с \"Ислямска държава\", пише Hurriyet, като се позовава на данни от Anadolu Agency. Предотвратени са няколко терористични атаки, планирани от ислямистите.\r\nОт вестника напомнят, че от \"Ислямска държава\" са организирали няколко атентата, най-големият от които бе двойната атака на самоубийци от октомври 2015 г., в която загинаха над 100 души.  Цанко Цолов", "date": "2017.09.05", "title": "Hurriyet: През август в Турция 48 души са арестувани за връзки с \"Ислямска държава\""}
{"url": "http://www.focus-news.net/news/2017/09/05/2432537/aktualna-patna-obstanovka.html", "text": "Облачността ще е променлива и в следобедните часове на места, главно в крайните южни планински райони, ще има краткотрайни превалявания. Ще духа слаб северозападен вятър. Максималните температури ще са между 21° и 26°. Това съобщиха от пресцентъра на  Агенция „Пътна инфраструктура”.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-5 Русе-Велико Търново;\r\n-\tпът I-9 Варна-Бургас;\r\n-\tпът II-99 Бургас-Царево.\r\n-целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\n66-та Mеждународна колоездачна обиколка на българия:\r\nОт 3-ти до 9-ти септември ще се проведе 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Маршрутът на обиколката, преминава по участъци от републиканската пътна мрежа: \r\n- 05.09.2017 г:\r\nНачалото на Четвъртия етап/Север е в 15 ч. на бул. „Цар Освободител“ в Свищов. Маршрутът на етапа е от Свищов до Елена. Преминава се по път III-405 Свищов - Царевец, продължава по път III-407 Царевец – Полски Тръмбеш, път I-5 Полски Тръмбеш – Поликраище, път II-53 Поликраище - Горна Оряховица – Лясковец – Мерданя – Разпоповци и по път III-551 Разпоповци - Елена. Финалът е на площад „Христо Ботев“ в гр. Елена в 18 ч.\r\n- 06.09.2017 г.: почивен ден на колоездачната обиколка.\r\n- 07.09.2017 г.:\r\nНачалото на Първия етап/Юг е в 11:30 ч. пред мандра Елена. Маршрутът на етапа е от Елена до Ивайловград. Започва от гр. Елена и след това по път III-622 /Твърдишки проход/ – Твърдица – Нова Загора - път III-554 Нова Загора – Раднево – Гълъбово – Симеоновград – Харманли, път I-8 Харманли – Любимец, път III-597 Любимец – Дъбовец – Хухла - до кръстовището с път II-59, и по път II-59 до Ивайловград. Финалът е в 18 ч. в Ивайловград.\r\n- 08.09.2017 г.:\r\nНачалото на Втория етап/Юг е в 14 ч. в Ивайловград при кръговото кръстовище за Крумовград и Харманли. Маршрутът на етапа е от Ивайловград до Стара Загора. Започва от Ивайловград по път II-59, след това е по път III-597 Хухла – Дъбовец – Любимец, път I-8 Любимец – Харманли, път III-554 Харманли – Симеоновград, път III-503 Симеоновград – Опан – Средец, път I-5 Средец – Стара Загора. Финалът е в 18 ч. пред община Стара Загора.\r\n- 09.09.2017 г.:\r\nНачалото на Третия етап/Юг е в 10,30 ч. пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив /път III-565/, продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13 ч.\r\nСъстояние на автомагистралите:\r\nАМ „Тракия“: област София: Движение с повишено внимание посока София от км 10+000 до км  44+500, поради полагане на маркировка. Срок 05.09.2017 г.\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок от 04.09.2017 г. до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\"  в посока София от км 49 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.\r\n\tобласт Варна: от км 407+000 до км 425+500 – рязане на храсти и оборка. Срок до 08.09.2017 г.\r\nАМ „Струма“: област Кюстендил: от  км 56+000 до км 91+000 от Блатино до Благоевград движението на МПС  да бъде с повишено внимание, поради извършване на  ръчно косене на тревни площи. Сигнализирано е с пътни знаци. Срок до 08.09.2017 г.; от  км 56+000 до км 91+000 от Блатино до Благоевград – в ляво и дясно движението на МПС  да бъде с повишено внимание, поради почистване на отпадъци. Сигнализирано с пътни знаци. Срок до 08.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се спира трафика за всички превозни средства, преминаващи в двете посоки на движение на 07.09.2017 г. от 13.00 часа до 15.00 часа и на 08.09.2017 г. от 09.00 часа до 11.00 часа.;\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 09.09.2017 г.; гран. Монтана-Враца-Мездра-гран. София на км 165+900 – ремонт на асфалтовата настилка. Еднопосочно движение в посока София-Враца. Обходен маршрут посока Враца-София по път ІІ-16 през село Ребърково. Срок: 05.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: с. Черниче-с. Стара Кресна от км 387+000 до км 392+500, движението се извършва в лявата или дясната лента за движение, съгласно поставените пътни знаци, поради косене и изсичане на храсти. Срок до 08.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; Луковит-Джурово от км 141+000 до км 170+730 – движение с повишено внимание, поради изсичане на храсти и ръчно косене по банкети. Срок до 05.09.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.; област Търговище: движение с повишено внимание по път Търговище-Шумен от км 223+000 до км 250+000 поради полагане на хоризонтална маркировка. Срок: до 08.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.; в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.; Соколово-Ветрен от км 456+170 до км 485+650 – рязане на храсти, оформяне на корони  и рязане на единични дървета. Срок до 30.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-Предела от км 2+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 08.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 11.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-609 Царева ливада-Денчевци oт км 58+747 до км 62+921 – направа на тънък изкоп под еластична ограда. Срок до 08.09.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път ІІІ-3011 Летница-Крамолин от км 4+000 до км 16+854 – стесняване на една от лентите за движение , поради рязане на храсти.Срок до 05.09.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 34+000 до км 45+000 поетапно затваряне на лява и дясна ленти за движение, поради ремонт на пътната настилка. Срок до 05.09.2017 г.; път III-843 Велинград-Сърница от км 14+000 до км 24+000, поетапно затваряне на лява и дясна ленти за движение, поради ремонт на СПО. Срок до 05.09.2017 г.;път III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на банкети. Срок до 05.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 08.09.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-2302 Червена вода-Ветов-Сеново от км 0+000 до км 16+060 – ремонтни дейности по асфалтовата настилка. Движението се регулира от сигналисти. Срок до 08.09.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино (в с. Борино) от км 70+100 до км 70+500 – възстановяване на срутена стена от каменна зидария в дясното платно, преминаването на МПС се извършва в лявата лента с изчакване. Срок до 13.09.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 08.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Софийски околовръстен път при пътен възел \"Симеоновско шосе\" в посока Перник – ремонтни дейности на фуга. Движението се осъществява само в активната лента. Движение с повишено внимание и съобразена скорост, спазвайки пътната сигнализация. Срок до 05.09.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 0+000 до км 12+600 – частични ремонтни дейности на асфалтовата настилката. Срок до 05.09.2017 г.; път ІІІ-7007 от км 0+000 до км 13+300 Зимница-Лозенец, движение в една лента – ремонтни дейности по настилката. Срок до 10.09.2017 г.;път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.05", "title": "Актуална пътна обстановка"}
{"url": "http://www.focus-news.net/news/2017/09/05/2432538/bbc-deyvid-deyvis-shte-prochete-doklad-pred-parlamenta-otnosno-hoda-na-pregovorite-za-brekzit.html", "text": "Водещият преговорите за Брекзит от страна на Великобритания Дейвид Дейвис, ще прочете доклад във вторник, относно постигнатото по време на третия цикъл разговори, които се проведоха в Брюксел миналата седмица, съобщава BBC. \r\nПарламентът ще чуе и плановете на правителството относно развитието на науката и иновациите, както и проекта за „сметката на Брекзит“. Цанко Цолов", "date": "2017.09.05", "title": "BBC: Дейвид Дейвис ще прочете доклад пред парламента относно хода на преговорите за Брекзит"}
{"url": "http://www.focus-news.net/news/2017/09/05/2432539/predstoyashti-sabitiya-v-stranata-za-5-septemvri-agentsiya-fokus.html", "text": "***\r\nОт 14:50 часа на „Дондуков“ 2, държавният глава Румен Радев ще се срещне с председателя на Централната избирателна комисия Ивилина Алексиева. \r\n***\r\nОт 15.30 часа в Гербовата зала на „Дондуков“ 2 президентът Румен Радев ще удостои посланика на Суверения военен хоспиталиерен орден на Св. Йоан от Йерусалим, Родос и Малта Камило Дзуколи с орден „Стара планина“ първа степен. \r\n***\r\nВицепрезидентът Илияна Йотова ще посети с. Одърне, където ще разговаря с кмета на населеното място и ще присъства на панихида в храм „Св. Параскева“, а по-късно ще произнесе слово по повод откриването на паметна плоча на загиналите през войните 1912 – 1945 г. от с. Одърне, където ще бъдат поднесени венци и цветя. \r\n***\r\nВицепрезидентът Илиана Йотова ще посети гр. Опака, област Търговище, където ще се срещне с кмета в сградата на общината. Тя ще посети читалище „Пробуда - 1922“, където ще разгледа изложба и ще разговаря с жители и гости на града. \r\n***\r\nОт 20.30 часа председателят на Народното събрание Димитър Главчев ще присъства на тържествената заря-проверка в град Съединение по случай 132-рата годишнина от Съединението на Княжество България и Източна Румелия. От 19.30 часа той ще присъства на панихида в памет на голямоконарците – участници в Съединението в църквата „Св. Атанасий“.\r\n***\r\nОт 11.00 часа министърът на културата Боил Банов ще посети напълно разкрития „Град на мъртвите” на Перперикон и ще закрие успешния летен археологически сезон за 2017 г.\r\n***\r\nОт 9.30 часа в Интер Експо Център ще се проведе форум: “Кариера в България. Защо не?”.\r\n***\r\nОт 09.30 часа, XIV състав на Специализираният наказателен съд ще заседава по делото срещу Александър Л., Станимир Б., Йовчо К., обвинени в образуване и ръководене на организирана престъпна група. \r\n***\r\nОт 10.00 часа XIV състав на Специализираният съд ще заседава по делото срещу Недко Д. и Васил П., обвинени в изнудване. \r\n***\r\nОт 10.00 часа в Централната избирателна комисия ще се проведе жребий за определяне на поредните номера на партиите и коалициите за частичните кметски избори на 8 октомври 2017 г.\r\n***\r\nОт 11.00 часа, в конферентната зала на Българска стопанска камара, Индустриален клъстер „Сигурност“, Българската камара за охрана и сигурност и Съюзът на фирмите за охрана и сигурност организират съвместна пресконференция на тема: „Гарантират ли ефективни услуги за сигурност предложенията за промени в законите за частната охранителна дейност и за МВР?“.\r\n***\r\nОт 12.00 часа в Пресклуба на БТА ще се проведе пресконференция на тема „Играта на професионалното прегаряне & баланс личен живот - работа“ (Burnout Gamble & Work-Life Balance). \r\n***\r\nОт 15.00 до 17.00 часа народният представител от „БСП за България“ проф. Георги Михайлов и заместник-председателят на СОС Милка Христова ще бъдат на разположение на софиянци в постоянната приемна на БСП – София на ул. „Леге“ №10, етаж 1.\r\n***\r\nОт 18.00 часа в Регионален исторически музей – София ще бъде открита временната експозиция „Храмът, времето и ние“, посветена на базиликата Света София.\r\n***\r\nОт 19.00 часа, в Градския парк на Гоце Делчев ще бъде отбелязан  Денят на Съединението на Княжество България с Източна Румелия – 6 септември.\r\n***\r\nОт 10.00 часа в Архитектурен резерват „Никополис ад Иструм“ ще се проведе открит урок и закриване на детска полицейска академия.\r\n***\r\nОт 17.30 часа в Изложбени зали „Рафаел Михайлов“ ще бъде открита изложба „А…? е Басня“ - илюстрация и живопис на художника Спартак Паскалевски, посветена на Антон Труфев /1939-2017/.\r\n***\r\nОт 18.00 часа в Изложбени зали „Рафаел Михайлов“ще бъде открита изложба „70 години Дружество на плевенските художници“.\r\n***\r\nОт 21.00 часа в Архитектурно-музеен резерват „Царевец“в рамките на II Летен сезон на българските оперни театри  „Сцена на вековете“ - Велико Търново 2017 ще бъде представен концерт-спектакъл „Коса“ по мюзикъла на Джеръм Рани, Джеймс Рейдоу и Голт Макдърмът. Той ще бъде представен от Държавна опера – Пловдив.\r\n***\r\nОт 23.30 часа на площад „Цар Асен I“ ще бъде излъчен Аудиовизуален спектакъл „Царевград Търнов – звук и светлина“. \r\n***\r\nОт 19.00 часа в Градския парк с рок концерт на група DASS ще бъде отбелязан Денят на Съединението на Княжество България с Източна Румелия – 6 септември.\r\n***\r\nОт 10.00 часа във Висше училище по мениджмънт – Международен колеж, фоайе I етаж, ще бъде представена пътуваща изложба „Разрушение и съзидание“ в рамките на Проект „Майсторът и времето“, посветена на архитектурно-строителното дело на Майстор Никола Фичев.\r\n***\r\nОт 13.00 часа в Огледална зала „Нели Божкова“ ще се проведе XXI Международен младежки музикален конкурс „Надежди, таланти, майстори” – Добрич 2017.\r\n***\r\nВ Народно читалище „Йордан Йовков-1870 г.“ – Читалня  ще се състои прожекция на документалния филм „Часът на нашето Съединение\".\r\n***\r\nОт 18 часа в музея на фотографията ще започне празничен концерт на група „ Квартетът“ по повод 6 септември – Съединението на България.\r\n***\r\nОт 11.00 часа в „ Образователен център” в квартал „Изток” ще се проведе Информационен ден.\r\n***\r\nОт 17.30 часа в залата на Община Кочериново ще се проведе извънредно заседание на Общинския съвет по повод липсата на питейна вода.\r\n***\r\nОт 11.00 часа в пространството на Баня „Старинна“ ще се проведе пресконференция по повод предстоящото издание на 23-тата Седмица на съвременното изкуство.\r\n***\r\nОт 19:30 часа в Стария град ще се проведе среща с румънския поет Мирча Картареску.\r\n***\r\nОт 18.00 часа в Художествена галерия Стара Загора ще бъде представена изложба „60 години старозагорско куклено изкуство“.\r\n***\r\nОт 10.00 часа в зала 203 на общината ще се проведе брифинг.", "date": "2017.09.05", "title": "Предстоящи събития в страната за 5 септември (Агенция „Фокус“)"}
{"url": "http://www.focus-news.net/news/2017/09/05/2432540/nimh-oblachnostta-shte-e-promenliva-i-sledobed-na-mesta-shte-prevali-maksimalnite-temperaturi-shte-sa-mezhdu-21-i-26.html", "text": "Атмосферното налягане ще е близко до средното за месеца и през деня няма да се променя съществено. Днес облачността ще е променлива и в следобедните часове на места, главно в крайните южни планински райони, ще има краткотрайни превалявания. Ще духа слаб северозападен вятър. Максималните температури ще са между 21° и 26°, в София – около 21°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nПо Черноморието преди обяд ще е предимно слънчево, с умерен северозападен вятър. След обяд облачността от запад ще се увеличи,  а вятърът ще отслабне. Валежи са малко вероятни. Максималната температура на въздуха ще бъде 22-25°, близка до температурата на морската вода. Вълнението на морето ще е 2 бала.\r\nНад планините облачността ще е по-често значителна, но само на места в Родопите и Пирин около и след обяд ще превали. Ще духа до умерен запад-северозападен вятър. Захлаждането ще продължи и максималната температура на височина 1200 метра ще е около 13°, на 2000 метра – около 7°.", "date": "2017.09.05", "title": "НИМХ: Облачността ще е променлива и следобед на места ще превали, максималните температури ще са между 21° и 26°"}
{"url": "http://www.focus-news.net/news/2017/09/05/2432541/darzhavniyat-glava-rumen-radev-shte-razgovarya-s-predsedatelya-na-tsentralnata-izbiratelna-komisiya.html", "text": "От 14:50 часа на „Дондуков“ 2, президентът Румен Радев ще се срещне с председателя на Централната избирателна комисия Ивилина Алексиева. Това съобщиха от прессекретариата на държавния глава.", "date": "2017.09.05", "title": "Държавният глава Румен Радев ще разговаря с председателя на Централната избирателна комисия"}
{"url": "http://www.focus-news.net/news/2017/09/05/2432542/vitseprezidentat-iliyana-yotova-shte-poseti-s-odarne-v-oblast-pleven-i-gr-opaka-v-oblast-targovishte.html", "text": "На 5 септември вицепрезидентът Илияна Йотова ще посети с. Одърне, област Плевен, където ще разговаря с кмета на населеното място, съобщиха от прессекретариата на държавния глава. Илияна Йотова ще присъства и на панихида в храм „Св. Параскева“, тя ще произнесе слово по повод откриването на паметна плоча на загиналите през войните 1912 – 1945 г. от с. Одърне, където ще бъдат поднесени венци и цветя. \r\nПо-късно вицепрезидентът ще посети гр. Опака, област Търговище. Илияна Йотова ще се срещне с кмета в сградата на общината. След това ще посети читалище „Пробуда - 1922“, където ще разгледа изложба и ще разговаря с жители и гости на града. По-късно вицепрезидентът ще приветства жителите по повод празника на гр. Опака.", "date": "2017.09.05", "title": "Вицепрезидентът Илияна Йотова ще посети с. Одърне в област Плевен и гр. Опака в област Търговище"}
{"url": "http://www.focus-news.net/news/2017/09/05/2432543/donald-tusk-evropeyskiyat-sayuz-e-gotov-da-nalozhi-novi-sanktsii-sreshtu-severna-koreya.html", "text": "Председателят на Европейския съвет Доналд Туск, каза в изявление, че „ЕС е готов да изостри политиката на санкции и покани Северна Корея да започне безусловен диалог относно своите програми“, предава New Europe\r\nВ изявлението се казва още, че „КНДР трябва да изостави своите ядрени, оръжия за масово унищожение и балистични ракетни програми“. Туск добави, че Европейският съюз призовава Съвета за сигурност на ООН да приеме нови санкции срещу Пхенян. Цанко Цолов", "date": "2017.09.05", "title": "Доналд Туск: Европейският съюз е готов да наложи нови санкции срещу Северна Корея"}
{"url": "http://www.focus-news.net/news/2017/09/05/2432544/vitsepremierat-ekaterina-zaharieva-shte-uchastva-v-panela-evropeyskiyat-sayuz-v-promeneniya-svyat-na-bledskiya-strategicheski-forum-v-sloveniya.html", "text": "Заместник министър-председателят по правосъдната реформа и министър на външните работи Екатерина Захариева пристигна вчера в словенския град Блед за провеждащия се там двудневен днес и Стратегически форум. Това съобщиха от пресцентъра на Министерство на външните работи. Дванадесетото издание на ежегодното събитие е под надслов „Нова действителност“. Вчера министър Захариева бе сред лекторите в панела „Европейският съюз в променения свят“. Сред останалите участници в дискусията бяха европейският комисар по транспорта Виолета Булц, бившият председател на Европейския парламент Пат Кокс, министърът на Франция по европейски въпроси Натали Лоазо и министърът на външните работи на Румъния Теодор-Виорел Мелешкану. \r\nВсяка година организираният от словенската държава форум събира стотици политически лидери, представители на международни, регионални и граждански организации, на академичната общност и медиите. \r\nСписъкът с участници тази година включва върховния комисар на ООН по правата на човека Зейд Раад ал-Хюсеин, върховния представител на Европейския съюз по въпросите на външните работи и политиката на сигурност Федерика Могерини, министъра на външните работи на Словакия и председател на 72-ата сесия на Общото събрание на ООН Мирослав Лайчак, както и министъра на външните работи и търговията на Унгария Питер Сиярто. \r\nФорумът бе открит от заместник министър-председателя и министър на външните работи на Словения Карл Ерявец, от министър-председателя Миро Церар и от президента на страната Борут Пахор. \r\nСред дискусиите в първия ден на програмата бе „Бъдещето според Таня Файон, Иван Кръстев и Жак Рюпник”. Тримата политолози обсъдиха какво движи Европа и света през XXI в. \r\nДнес на събитието министър Захариева ще участва в панела „Европейският съюз в променения свят”. Той е посветен на проблемите и предизвикателствата пред ЕС, както и на проблеми от международния дневен ред. \r\nСред темите на останалите дискусии се открояват „Западните Балкани”, „Сътрудничещата си икономика”, „Южното Средиземноморие”, „Глобалното ядрено управление” и други. \r\nПо традиция освен на политически теми, Бледският форум отделя внимание на „нощните птици“. В няколко вечерни сесии представители на традиционни и нови медии ще обсъждат теми като фалшивите новини, дипломацията в социалните медии и други. \r\nБългарско участие ще има и в панела „Иновативна Европа – възможности за нов пробив“. Сред ключовите лектори там е Румяна Тренчева, управляващ директор на SAP за Югоизточна Европа. \r\nВ програмата на министър Захариева са предвидени и двустранни срещи със словенския министър на външните работи Карл Виктор Ерявец и със заместник-помощник държавния секретар на САЩ Хойт Брайън Ий. \r\nПодробна информация за форума може да бъде открита на неговия сайт: https://www.bledstrategicforum.org/", "date": "2017.09.05", "title": "Вицепремиерът Екатерина Захариева ще участва в панела „Европейският съюз в променения свят” на Бледския стратегически форум в Словения"}
{"url": "http://www.focus-news.net/news/2017/09/05/2432545/predsedatelyat-na-narodnoto-sabranie-dimitar-glavchev-shte-prisastva-na-tarzhestvenata-zarya-proverka-v-grad-saedinenie-po-sluchay-132-rata-godishnina-ot-saedinenieto.html", "text": "Председателят на Народното събрание Димитър Главчев ще присъства в 20.30 часа на тържествената заря-проверка в град Съединение по случай 132-рата годишнина от Съединението на Княжество България и Източна Румелия. Това съобщиха от пресцентъра на Народното събрание.\r\nНа площад “Съединение” Димитър Главчев ще приеме строя и ще поздрави почетните роти на Българската армия. Председателят на парламента ще приветства жителите и гостите на града по повод годишнината. \r\nВ 19.30 часа той ще присъства на панихида в памет на голямоконарците – участници в Съединението в църквата „Св. Атанасий“. За отбелязването на годишнината ще бъде изнесено знамето на голямоконарската чета и с литийно шествие ще бъде пренесено до площад “Съединение”.", "date": "2017.09.05", "title": "Председателят на Народното събрание Димитър Главчев ще присъства на тържествената заря-проверка в град Съединение по случай 132-рата годишнина от Съединението"}
{"url": "http://www.focus-news.net/news/2017/09/05/2432546/ministar-boil-banov-shte-zakrie-ofitsialno-letniya-arheologicheski-sezon-na-perperikon.html", "text": "Министър Боил Банов ще закрие официално летния археологически сезон на Перперикон. Това съобщиха от пресцентъра на Министерство на културата. Днес министърът на културата Боил Банов ще посети напълно разкрития „Град на мъртвите” на Перперикон и ще закрие успешния летен археологически сезон за 2017 г. Ще бъдат показани и уникалните предмети, открити по време на разкопките на археологическия комплекс, уточни археологът проф. Николай Овчаров. Началото на събитието е в 11.00 часа.", "date": "2017.09.05", "title": "Министър Боил Банов ще закрие официално летния археологически сезон на Перперикон"}
{"url": "http://www.focus-news.net/news/2017/09/05/2432547/darzhavniyat-glava-rumen-radev-shte-udostoi-poslanik-kamilo-dzukoli-s-orden-stara-planina-parva-stepen.html", "text": "В 15.30 часа в Гербовата зала на „Дондуков“ 2 президентът Румен Радев ще удостои посланика на Суверения военен хоспиталиерен орден на Св. Йоан от Йерусалим, Родос и Малта Камило Дзуколи с орден „Стара планина“ първа степен. Това съобщиха от прессекретариата на държавния глава. \r\nДипломатът ще получи висшето държавно отличие за изключителния си принос за укрепването и развитието на отношенията на приятелство и сътрудничество между Република България и Суверенния военен хоспиталиерен орден на Св. Йоан от Йерусалим, Родос и Малта.", "date": "2017.09.05", "title": "Държавният глава Румен Радев ще удостои посланик Камило Дзуколи с орден „Стара планина“ първа степен"}
{"url": "http://www.focus-news.net/news/2017/09/05/2432548/ministar-nikolay-nankov-shte-poseti-katar-za-ofitsialna-tseremoniya-po-otkrivaneto-na-pristanishte-hamad.html", "text": "Министърът на регионалното развитие и благоустройството Николай Нанков ще е гост на официалната церемония по откриването на пристанище „Хамад“ – един от най-значимите инфраструктурни проекти в Катар. Това съобщиха от пресцентъра на Министерство на регионалното развитие и благоустройството. \r\nВ рамките на посещението си в Катар министър Нанков ще проведе срещи с министъра на транспорта и комуникациите Джасим Сейф Ахмед Ал-Сулаити и с министъра на общините и околната среда Мохамед Ал-Румейхи.", "date": "2017.09.05", "title": "Министър Николай Нанков ще посети Катар за официална церемония по откриването на пристанище „Хамад“"}
{"url": "http://www.focus-news.net/news/2017/09/05/2432549/tass-severna-koreya-podgotvya-izstrelvane-na-balistichna-raketa.html", "text": "Северна Корея е започнала подготовка за изстрелване на балистична ракета на западното крайбрежие на страната. Това съобщава във вторник южнокорейският вестник Asia Business Daily, предава ТАСС. Според изданието, излитането на ракетата ще бъде на девети септември, националният празник на Северна Корея. Цанко Цолов", "date": "2017.09.05", "title": "ТАСС: Северна Корея подготвя изстрелване на балистична ракета"}
{"url": "http://www.focus-news.net/news/2017/09/05/2432550/denyat-5-septemvri-v-balgarskata-istoriya.html", "text": "През 1280 г. е издаден документ за търговията на генуезката колония в Месемврия. Той е регистриран при нотариуса на генуезката колония в Константинопол и задължава търговеца Корадо Траверие да занесе “с търговска цел” 200 златни перпера в Месемврия (Несебър), като 75 % от печалбата да предаде на заемодателя. 1871 г. - с подкрепата на руския посланик в Турция ген. Николай Игнатиев за вселенски патриарх в Цариград е избран Антим VI. 1881 г. - в София се провежда първото заседание на Българското книжовно дружество (днес Българска академия на науките). Заседанието е председателствано от проф. Марин Дринов. 1945 г. - доктор Георги Михов Димитров (Гемето) получава разрешение да напусне страната и да замине за Италия и САЩ. 1953 г. - с решение на Политбюро на ЦК на БКП от лагера в Белене са освободени 584 души. Лагерът е закрит, а останалите 485 \"вражески и престъпни елементи\" са предадени на съдебна процедура. \r\n1943 г. – в хода на втората световна война фелдмаршал Кайтел настоява пред ген. Никола Михов германският тил между Солун и Атина да се охранява от българска войска, но му е отказано. Цар Борис III е погребан в Рилския манастир. 1944 г. - правителството на България скъсва съюза с Германия и взема тайно решение да обяви война на Германия на 8 септември същата година. (обявяването на война е отложено за 8 септември 1944 г. по тактически причини, свързани с изтеглянето на българските войски от Македония). На 5 септември е роден поетът Сергей Румянцев (псевдоним на Димитър Диловски Митов). На тази дата умира Иван Михайлов (Ванче Михайлов, Скромнио) – един от лидерите на Вътрешната македонска революционна организация (ВМРО). \r\n2007 г.\r\nПрезидентът на Република България връчва орден „Стара планина“ първа степен на Димитър Павлов за „за изключително големите му заслуги към Република България и по повод 70 години от рождението му.\r\n1977 г.\r\nЗапочва тридневно официално посещение на Николае Чаушеску, генерален секретар на РКП и президент на Румъния, в България.\r\n1971 г.\r\nВ периода 27 август - 5 септември в България се провежда XXIX-то световно първенство по класическа борба, на което българският отбор печели първо място, както и XIII-то световно първенство по свободна борба, на което българите се класират втори.\r\n1953 г.\r\nС решение на Политбюро на ЦК на БКП от лагера в Белене са освободени 584 души. Той е закрит, а останалите 485 души са предадени на съдебна процедура. На 19 септември същата година министърът на вътрешните работи Георги Цанков разпорежда да се закрие Трудововъзпитателното общежитие (ТВО) – Белене.\r\n1945 г.\r\nД-р Георги Михов Димитров (Гемето) получава разрешение да напусне страната и да замине за Италия и оттам – за САЩ. Георги Михов Димитров (Гемето) е политически деец. Роден е в село Ени чифлик, Одринско (в Турция) на 15 април 1903 г. Член е на БЗНС от 1922 г. Завършва медицина в Загреб през 1929 г. и след завръщането си се отдава на активна политическа дейност. Включен е в Управителния съвет на Български земеделски народен съюз (БЗНС) \"Ал. Стамболийски\" (1932-1933 г.), а след това и в Постоянното присъствие на БЗНС \"Обединен\" (\"Александър Стамболийски\" и \"Врабча 1\"). След държавния преврат на 19 май 1934 г. е в опозиция на монархическия режим в страната. Възглавява полулегално дясната групировка в БЗНС \" Александър Стамболийски\". През януари 1941 г. организира акция против подготвяното присъединяване на България към Тристранния пакт. След неуспеха на акцията минава в нелегалност, а скоро след това и емигрира вън от страната. От 1941 г. до 1944 г. е ръководител на проанглийския емигрантски Български национален комитет със седалище в Кайро и на нелегалния радиопредавател \"Свободна и независима България\". Завръща се в България след политическата промяна на 9 септември 1944 г. и застава начело на БЗНС. Заради дейността му, насочена против отечественофронтовската власт, през 1945 г. е снет от ръководството на съюза, а скоро след това е изключен от неговите редове. През май същата година напуска страната. Две години по-късно заедно с други емигранти от други страни от Източна Европа създава т. нар. \"Земеделски комитет\" (\"Зелен фронт\") със задача да се бори против комунистическите режими в техните страни. Заедно с това възглавява и Българския национален комитет, съставен само от български емигранти, който преследва същите цели. Умира на 28 ноември 1972 г. във Вашингтон.\r\n1944 г.\r\nПравителството на България скъсва съюза с Германия и взема тайно решение да й обяви война на 8 септември. В същия ден – 5 септември 1944 г., СССР обявява война на България. Кабинетът нарежда да не се оказва съпротива на съветската армия и веднага иска примирие. Между Ихтиман и Нови хан избухват престрелки между българи и германци, при принудителното разоръжаване на германски военни части.\r\n1944 г.\r\nМежду Ихтиман и Нови хан избухват престрелки между българи и немци при принудителното разоръжаване на немски военни части.\r\n1943 г.\r\nВ хода на Втората световна война фелдмаршал Кайтел настоява пред ген. Никола Михов германският тил между Солун и Атина да се охранява от българска войска, но му е отказано. Генерал-майор Никола Михайлов Михов е роден на 29 ноември 1891 г. във Велико Търново. Той е министър на войната в правителството на Богдан Филов (1942-1943 г.). След смъртта на цар Борис III на 28 август 1943 г. Никола Михов е назначен за регент. Осъден е на смърт от Народния съд и е разстрелян на 2 февруари 1945 г. Присъдата е отменена през 1996 г.\r\n1943 г.\r\nЦар Борис III, е погребан в Рилския манастир. Около 21 август българският монарх неочаквано заболява тежко и след едноседмично боледуване умира на 28 август. Смъртта и причините за нея и до днес остават неизяснени. На престола се възкачва малолетният цар Симеон II. Поради непълнолетието на престолонаследника функциите на монарха се поемат от Регентство в състав: проф. Богдан Филов, княз Кирил Преславски и ген. Никола Михов.\r\n1938 г.\r\nПо време на лятната обиколка на цар Борис III и царица Йоанна в Европа царската съпружеска двойка пристига във Великобритания, като между 12 и 14 септември гостуват на крал Джордж VI в замъка Балморал, Шотландия. В края на август цар Борис III и царица Йоанна посещават Италия, Париж (15-18 септември), Германия (22-25 септември), където царят посредничи за Мюнхенското споразумение. На 27 септември се среща с княз-регента Павел в Блед, Югославия (днес Словения).\r\n1915 г.\r\nПроведен е първият конгрес на градовете в България. На правителството са препоръчани мерки за провеждане на единна общинска политика в страната.\r\n1908 г.\r\nВ периода 5 - 9 септември се провежда стачка в Източните железници, организирана от синдикати, основани от българските социалдемократи Илия Янулов и Григор Василев. На 6 септември БДЖ и Дирекцията на железниците подписват споразумение и на 9 септември Източните железници са окупирани от българската армия (на османска територия от османски части) и стачката е прекратена. Правителството отказва да ги върне на компанията, но предлага да ги откупи въпреки протестите на Портата. Съгласно подписаният през 1869 г. договор “Източни железници” е концесионна компания за построяване и експлоатиране на жп линии в европейската част на Османската империя. Компанията продължава своята дейност и след Освобождението на България. През 1909 г. българската държава откупува линиите, които са на нейна територия.\r\n1881 г.\r\nВ София се провежда първото заседание на Българското книжовно дружество (днес Българска академия на науките). Заседанието е председателствано от проф. Марин Дринов. Подновява се издаването на \"Периодическо списание\" (от 11 май 1882 г.) с редактор Васил Стоянов, който е секретар на дружеството.\r\nБългарското книжовно дружество (БКД) е научно и литературно дружество. Основано е в края на септември 1869 г. в Браила (Румъния) от представители на българските общини във Влашко, Молдова и Южна Русия. Поставя си широки научни и патриотични цели, с които се стреми не само да подтиква развитието на научната мисъл на българската интелигенция, но и да оказва положително въздействие на националноосвободителната борба на българския народ. Затова инициативата за неговото създаване среща симпатиите на българската революционна емиграция в Румъния и особено на Васил Левски, Любен Каравелов и Христо Ботев. На първото общо събрание е приет устав на Българското книжовно дружество (БКД), който регламентира неговото организационно изграждане. За пръв председател на Българското книжовно дружество (БКД) е избран проф. Марин Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание (1876 г.) и Руско-турската освободителна война (1877-1878 г.) временно прекратява своята дейност. Непосредствено след Освобождението в Браила е свикано общо събрание на Българското книжовно дружество (БКД), което взема решение за неговото преместване в София. На Българското книжовно дружество (БКД) се отпуска от княжеското правителство ежегодна субсидия. През 1884 г. е приет нов устав на Българското книжовно дружество (БКД), според който то фактически се превръща в академия. За осъществяване на научния му живот се създават три клона: историко-филологически, природо-медицински и държавно-научен. През 1901 г. – 1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството се натоварва и с издаването на \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\". Българското книжовно дружество (БКД) развива богата и многостранна дейност, особено в годините непосредствено след Освобождението. На 6 март 1911 г. то се преименува в Българска академия на науките (БАН).\r\n1871 г.\r\nС подкрепата на руския посланик в Турция ген. Николай Игнатиев за вселенски патриарх в Цариград е избран Антим VI. По това време той е на 82 г. Антим VI Куталянос е вселенски патриарх от 1871 г. до 1873 г. Той наследява патриарх Григорий VI. Антим VI е отявлен привърженик на Русия и на приятелството с руското правителство. Издейства от руския посланик граф Игнатиев да направи опит за гръцко-българско помирение при спора за учредяването на самостоятелна българска църква.\r\n1280 г.\r\nИздаден е документ за търговията на генуезката колония в Месемврия. Той е регистриран при нотариуса на генуезката колония в Константинопол и задължава търговеца Корадо Траверие да занесе “с търговска цел” 200 златни перпера в Месемврия (Несебър), като 75 % от печалбата да предаде на заемодателя. Подчертава се, че търговията с монетите трябва да се извърши в Месемврия и “никъде другаде”.На тази дата са родени:\r\n1896 г.\r\nРоден е Сергей Румянцев (псевдоним на Димитър Диловски Митов) - български поет. Завършва гимназия в Плевен през 1916 г. Завършва Школата за запасни офицери в София през 1917 г. През 1917 г. става адютант на дружина в щаба на полка в Плевен и командир на рота. Участва в I Световна война, в която е раняван 3 пъти. Учителства в с. Златна Панега (1918-1919 г.) и в с. Блъсничево (1919-1921 г.). Членува в организацията на тесните социалисти от 1919 г. През април 1922 г. заедно с Александър Стамболийски участва в международна конференция в Генуа, където се среща с министъра на външните работи Г. В. Чичерин. Придружава Стамболийски в обиколката му във Франция, Италия, Швейцария и Англия. След завръщането си е един от основателите и редактор на хумористичния в-к \"Див дядо\". Негови съчинения са : \"Селски бодили\" (1924 г.), \"Стихотворения. Под редакцията Н. Пенчев. Рупци, Луковитско\" (1945 г.), \"Избрани стихотворения. Под редакцията на Д. Гундов\" (1955 г.), \"Избрани стихотворения. Под редакцията на В. Андреев\" (1959 г.), \"Избрани стихотворения. Редакция и бележки от П. Патев и П. Диловски. С предг. от Ив. Бурин\" (1964 г.), \"Избрани стихотворения. Послеслов Д. Гундов\" (1976, 1978, 1986 г.)На тази дата умират:\r\n1990 г.\r\nУмира Иван Михайлов (Ванче Михайлов, Скромнио) – един от лидерите на Вътрешната македонска революционна организация (ВМРО).\r\nВанче Михайлов е роден на 26 август 1896 г. в с. Ново село, Щипско. Учи в София и в Солун. Като ученик попада под влиянието на Вътрешната македоно-одринска революционна организация (ВМОРО) и става неин член.\r\nВанче Михайлов служи в българската армия по време на Първата световна война. След Солунското примирие от 1918 г. напуска армията и се записва студент в Юридическия факултет на Софийския университет „Свети Климент Охридски“. Поканен е от Тодор Александров за негов личен секретар в задграничното представителство на ВМОРО в София. Междувременно Иван Михайлов е един от основателите и председател и на студентското дружество „Вардар“. Иван Михайлов е избран в ЦК на ВМРО и се заема с наказването на убийците на Тодор Александров. Налага се като фактически лидер във ВМРО. Името му се свързва с издадената от ВМРО смъртна присъда на сръбския крал Александър, изпълнена в Марсилия през 1934 г. от Владо Черноземски.\r\nВанче Михайлов умира на преклонна възраст в Италия. Автор е на четири тома „Спомени“, „Македония — Швейцария на Балканите“, „Сталин и македонският въпрос“.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.05", "title": "Денят 5 септември в българската история"}
{"url": "http://www.focus-news.net/news/2017/09/05/2432551/burgas-zapochvat-sabitiyata-v-grada-po-povod-saedinenieto-na-knyazhestvo-balgariya-s-iztochna-rumeliya.html", "text": "Съединението на Княжество България с Източна Румелия на 6 септември 1885 г., е една от най-важните дати в новата българска история, събитие белязало развитието на българската държава. Честванията на знаменателния акт на националното обединение в Бургас започват от 18.30 часа днес с концерт на представителния Бургаския духов оркестър на Мостика. Това съобщиха от Община Бургас. \r\nОтдаването на почит към паметта на героите, дали живота си в борбата за Съединението, на 6-ти септември /сряда/ ще започне от 10.30 часа на площад „Атанас Сиреков“ /пред сградата на Общината/ с ритуал по издигане на националния флаг на Република България и флаговете на Европейския съюз и на Община Бургас.\r\nВ 11.00 часа на Паметника на 24-ти Черноморски пехотен полк пред Военния клуб /ул. „Христо Ботев“ №48/ ще бъде отслужена заупокойна молитва и ще бъдат положени венци, и цветя на признателност към падналите в Сръбско-българската война от 1885 г.\r\nСлед тържествените ритуали, празникът ще продължи от 11.30 часа на площад „Атанас Сиреков“ с празничен концерт на ФА „Атанас Манчев“.\r\nОт 12.00 часа на открита сцена „Охлюва“ пенсионерските клубове в Бургас също ще поздравят своите съграждани за празника.", "date": "2017.09.05", "title": "Бургас: Започват събитията в града по повод Съединението на Княжество България с Източна Румелия"}
{"url": "http://www.focus-news.net/news/2017/09/05/2432552/stara-zagora-s-izlozhbata-60-godini-starozagorsko-kukleno-izkustvo-zapochvat-proyavite-na-10-to-izdanie-na-mezhdunarodniya-kukleno-teatralen-festival-za-vazrastni-piero.html", "text": "Изложбата \"60 години старозагорско куклено изкуство\", която се от 18:00 часа в Художествената галерия в Стара Загора, е първата от проявите, включени в програмата на 10-то юбилейно издание на Международния куклено-театрален фестивал за възрастни “Пиеро”. Той ще се състои от 24 до 29 септември в Стара Загора, България. Това съобщиха от пресцентъра на Община Стара Загора.\r\nИзложбата представя кукли, скици, сценографски проекти, фотографии, плакати, видео-презентации на емблематични спектакли от създаването на театъра през 1957 година до днес. Експозицията може да бъде посетена до 30 септември. \r\nТази година Държавен куклен театър Стара Загора празнува своята 60-та годишнина от създаването си. Утвърден е като водещ културен институт в страната, носител на най-високи национални и европейски отличия и награди за куклено-театрално майсторство. Тази година за втори пореден път Международният куклено-театрален фестивал за възрастни \"Пиеро\" бе избран да получи знака за качество EFFE Label 2017-2018.\r\nОфициалното откриване на юбилейния \"Пиеро\" 2017 е на 24 септември от 16.00 часа. \r\nБилети - на касата на ДКТ - Стара Загора, а от началото на месец септември 2017 и онлайн на www.pierrot-bg.com.", "date": "2017.09.05", "title": "Стара Загора: С изложбата „60 години старозагорско куклено изкуство“ започват проявите на 10-то издание на Международния куклено-театрален фестивал за възрастни “Пиеро”"}
{"url": "http://www.focus-news.net/news/2017/09/05/2432553/tsik-shte-se-provede-zhrebiyat-za-opredelyane-na-porednite-nomera-na-partiite-i-koalitsiite-za-chastichnite-kmetski-izbori-na-8-oktomvri-2017-g.html", "text": "От 10.00 часа ще се проведе жребий за определяне на поредните номера на партиите и коалициите, регистрирани в ЦИК, в бюлетините за гласуване в частичните избори за кметове, насрочени за 8 октомври 2017 г. Това съобщиха от пресцентъра на Централната избирателна комисия.\r\nЖребият ще се състои в сградата на Народното събрание, на пл. „Княз Александър І“ №1, етаж мецанин, зала 42.\r\nНа 8 октомври 2017 г. са насрочени частични избори за:\r\n- кмет на кметство Цани Гинчево, община Никола Козлево, област Шумен;\r\n- кмет на община Вълчи дол, област Варна;\r\n- кмет на община Трън, област Перник;\r\n- кмет на кметство Чукарка, община Айтос, област Бургас;\r\n- кмет на кметство Скалак, община Руен, област Бургас;\r\n- кмет на кметство Нивянин, община Борован, област Враца;\r\n- кмет на кметство Сухаче, община Червен бряг, област Плевен;\r\n- кмет на кметство Ракево, община Криводол, област Враца;\r\n- кмет на кметство Попович, община Бяла, област Варна;\r\n- кмет на кметство Генерал Киселово, община Вълчи дол, област Варна.", "date": "2017.09.05", "title": "ЦИК: Ще се проведе жребият за определяне на поредните номера на партиите и коалициите за частичните кметски избори на 8 октомври 2017 г."}
{"url": "http://www.focus-news.net/news/2017/09/05/2432554/predstoyashti-mezhdunarodni-sabitiya-za-5-septemvri-agentsiya-fokus.html", "text": "Британският министър за въпросите, свързани с Брекзит Дейвид Дейвис ще изнесе доклад на депутатите в парламента за настоящето положение на преговорите с ЕС. \r\n*** Комисарят на ООН по човешките права ще изнесе доклад относно нарушенията на човешките права в Йемен от началото на гражданската война в страната.\r\n*** Министър-председателите на Полша, Естония, Латвия и Литва ще проведат преговори относно регионалната сигурност.\r\n*** Председателят на Международния червен кръст ще посети Ивицата Газа.\r\n***", "date": "2017.09.05", "title": "Предстоящи международни събития за 5 септември (Агенция \"Фокус\")"}
{"url": "http://www.focus-news.net/news/2017/09/05/2432555/chez-se-vklyuchva-za-vtora-poredna-godina-v-initsiativata-kariera-v-balgariya-zashto-nei.html", "text": "ЧЕЗ ще се включи в най-големия форум за българи с опит в чужбина „Кариера в България. Защо не?“. Представители на фирмата ще запознаят всички желаещи с възможностите за обучение, работа и кариерно развитие в компаниите от Групата на ЧЕЗ в България. Награждаваната двукратно за бизнес събитие на годината инициатива ще се днес в Интер Експо Център София. Това съобщиха от пресцентъра на ЧЕЗ България.\r\n„ЧЕЗ е отговорен работодател на близо 3300 българи в продължение на вече 12 години, като от самото начало компанията непрекъснато инвестира в повишаване на квалификацията и конкурентоспособността на своите служители. За нас е важно Българите, които учат в чужбина, да се върнат в страната и да развиват както себе си, така и нея. Секторът на енергетиката предлага поле за изява и развиване на натрупания опит извън граница. Много международни компании базирани тук, в това число и ЧЕЗ Груп, предоставят отлични условия за реализация в България. За втора поредна година ще участваме в кариерното изложение за българи с опит в чужбина и вярваме, че сред тях ще срещнем и бъдещи наши колеги.“, каза Евгения Накова, директор „Човешки ресурси“ в ЧЕЗ България.\r\nЧЕЗ непрекъснато инвестира в подобряването на условията на труд и различни социални дейности и инициативи за своите служители и техните семейства. Политиката на компанията по отношение на служителите и кариерното им развитие й донесе многобройни признания и отличия през изминалите години. За 2016 г., Българската асоциация за управление на хора отличи Групата с първо място в категорията „Най-добър HR Проект на голяма компания“. Отново за 2016 г., ЧЕЗ бе призната от Българския форум на бизнес лидерите и й бе присъдено второ място в категорията „Инвеститор в знанието“.", "date": "2017.09.05", "title": "ЧЕЗ се включва за втора поредна година в инициативата „Кариера в България. Защо не?“"}
{"url": "http://www.focus-news.net/news/2017/09/05/2432556/die-sueddeutsche-zeitung-berlin-i-ankara-hronika-na-edin-razriv.html", "text": "Поучителни наставления, сравнения с нацисти и подигравки, поднесени в сатирично стихотворение - напрежението в двустранните отношения между Берлин и Ангела продължава да нараства. Дълго време канцлерът на ФРГ Ангела Меркел избягваше директната конфронтация. Но след серията арести на германски граждани в Турция, федералното правителство промени политиката си и обяви, че ще бъде по-строга спрямо Турция. Как се стигна до разрива? Баварският ежедневник Die Sueddeutsche Zeitung обобщава основните етапи, довели до кризата в турско-германските отношения.Май 2013 г., Антиправителствените протести в Истанбул\r\nДесетки хиляди турци протестират в истанбулския парк Гези и на площад \"Таксим\" срещу стила на управление на Реджеп Тайип Ердоган, по това време все още министър-председател на Турция. Полицията отговори с насилие срещу демонстрантите. Германският канцлер Ангела Меркел бе шокирана от събитията и призова турския премиер да уважава свободата на словото и демонстрациите. Март 2016 г., случаят \"Бьомерман\"\r\nПо инициатива на Меркел, Анкара и Брюксел са постигнали споразумение, което предвижда Турция да блокира движението на бежанци към държавите от Европейския съюз. В замяна Анкара ще получи милиарди евро и облекчаване на визовия режим за гражданите й, пътуващи в страните от Общността. По-късно критиците обвиниха федералното правителство в Берлин, че е позволило Турция да оказва натиск на Европа, като я изнудва със заплахи да преустанови сделката и да наводни Европа с мигранти. \r\nПоведението на Ердоган вдъхновява известния германски сатирик Ян Бьомерман да представи стихотворение в шоуто си по канал ZDF, в което, наред с другото, нарича турския президент \"глупав, страхлив и наежен\". Реакцията на Анкара е светкавична - тя иска Бьомерман да бъде подведен под наказателна отговорност за обида към държавен глава. Берлин разрешава инициирането на разследване и дело срещу сатирика. В резултат германското правителство е подложено на унищожителна критика, заради това, че е позволило на Турция да повлияе на свободата на пресата и словото в Германия. Случаят се превръща в международен скандал. Юни 2016 г., Бундестагът приема резолюция за арменския геноцид\r\nВъпреки острата критика от страна на Анкара, Бундестагът приема т.нар. арменска резолюция, с която признава за геноцид убийството на 1,5 млн. арменци в Османската империя в периода на Първата световна война. От Ердоган последва обвинение срещу германските депутати, че са водени за носа от членовете на \"Работническата партия на Кюрдистан\" (ПКК). За първи път Анкара отправя заплаха, че ще забрани на депутатите от Бундестага да посещават германските военнослужещи, дислоцирани в натовската база \"Инджирлик\". Юли 2016 г., опит за държавен преврат в Турция\r\nВ нощта на 15 срещу 16 юли в Турция е извършен опит за държавен преврат. Смазването му отнема живота на почти 300 души. Президентът Ердоган обвинява за пуча привържениците на живеещия от години в САЩ проповедник Фетхуллах Гюлен. Арестувани са хиляди, заговаря се открито за връщането на смъртното наказание, което управляващите в Анкара отмениха през 2004 г. като първа точка от пакета правни реформи, свързани с кандидатурата на страната за членство в ЕС. Берлин е категоричен - връщането на най-строгата наказателна мярка ще означава край на турската мечта за присъединяването към клуба на Брюксел. Ердоган изисква ФРГ да предаде последователите на Гюлен, живеещи на германска земя. Меркел отговаря с мълчание на искането.Ноември 2016 г., в Турция продължават масовите арести\r\nЕвропейските политици все повече критикуват Турция заради настървените й действия срещу опозицията и лицата, заподозрени във връзки с движението на Гюлен. \r\nВъпреки това продължават преговорите между Брюксел и Анкара за присъединяване към ЕС, вероятно поради опасенията, че в противен случай споразумението за бежанците ще бъде прекратено. Турският външен министър заплашва да анулира сделката преди края на годината, ако Брюксел не отговори на изискването за либерализация на визовия режим за турските граждани. Февруари 2017 г., арестуван е Дениз Юджел\r\nВ Турция е арестуван кореспондентът на водещия германски ежедневник \"Ди Велт\" Дениз Юджел, заподозрян от Анкара в подбуждане и терористична пропаганда. Апелите на Берлин за освобождаване на Юджел, държан в затвор без насрочена дата за процес, остават напразни. Април 2017 г., референдумът за конституционни промени\r\nТурските граждани гласуват на референдум за спорните промени в конституцията. Така лагерът на турския президент набира сили, които довеждат до легализиране на амбициите им за разширяване на власт. Опитът за агитация в Германия в подкрепа на промените среща категоричния отпор на Берлин, който забранява на територията на страната да води се предизборна кампания в подкрепа на измененията на Основния закон на Турция. В резултат за първи път Ердоган обвинява канцлера Меркел в прилагането на \"нацистки методи\". Май 2017 г., арестът на Месале Толу\r\nПрез май става ясно, че месец по-рано в Турция е арестуван германският журналист и преводач Месале Толу. Германските органи са информирани с голямо закъснение, което допълнително вбесява Берлин. \r\nСъщевременно все повече висши турски военни получават убежище в Германия. Ердоган критикува остро Берлин заради предоставянето на закрила на преследваните за опита за държавен преврат в Турция. Юни 2017 г., Бундесверът се изтегля от \"Инджирлик\"\r\nСлед месеци на напрегнати преговори Бундестагът решава да изтегли германските войници от турската база \"Инджирлик\", тъй като турското правителство продължава да възпрепятства германските депутати да посещават военнослужещите, разположени в нея за участие в мисиите на международната коалиция срещу близкоизточната радикална групировка \"Ислямска държава\". Юли 2017 г., забрана за посещение на базата в Коня\r\nТурция  забранява на германските депутати да посещават войници на Бундесвера, дислоцирани в базата на НАТО в Коня. Като причина Анкара посочва влошените отношения между Германия и Турция.\r\nВ Турция са арестувани шестима активисти, сред които е и германецът Петер Щойднер. Официалното обвинение срещу тях е подкрепа за терористична организация. Канцлерът Меркел критикува Анкара и призовава освобождаването на Щойднер. \r\nПоследва обвинение от страна на Турция срещу германски компании като \"Даймлер\" и BASF, че подкрепят движението на Фетхуллах Гюлен . Федералната криминална полицейска служба отхвърля твърденията. По-късно Анкара признава, че недоразумение е довело до отправянето на неправомерните обвинения. \r\nМинистърът на външните работи на ФРГ Зигмар Габриел обявява, че Берлин ще затегне съветите за сигурност за пътуване до Турция. Следва също да бъдат разгледани гаранциите за износ, инвестиционни заеми и икономическата помощ за Турция. Анкара реагира раздразнително и обвинява Германия в тирания, \"изнудване и сплашване\".Тереза Герова", "date": "2017.09.05", "title": "Die Sueddeutsche Zeitung: Берлин и Анкара - хроника на един разрив"}
{"url": "http://www.focus-news.net/news/2017/09/05/2432557/komisar-toshko-barzilov-prodalzhava-pogasyavaneto-na-pozhara-v-oblast-yambol-ochakvam-da-se-vklyuchi-i-modulno-formirovanie-na-armiyata.html", "text": "Продължава погасяването на пожара в област Ямбол. Това каза за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). „Работи се. На някои места искри леко. Изпратени са екипи. Очаквам да се включи и модулно формирование на армията. На настоящия етап няма опасност за хората“, увери комисар Бързилов. По думите му обстановката в останалата част от страната е спокойна. \r\nВчера от обяд пожарът бе ограничен напълно по всички страни. Пожарът се охранява през цялата нощта от екипи на пожарната и горското. \r\nАгенция „Фокус“ припомня: В неделя се разгоря пожар в община Тунджа. Огънят обхвана няколко фронта край селата Савино и Златаре. Огънят обхвана сухи треви, храсти и смесен горски фонд. Вчера той се разгърна в посока село Меден кладенец. \r\nЛюба АЛЕКСИЕВА", "date": "2017.09.05", "title": "Комисар Тошко Бързилов: Продължава погасяването на пожара в област Ямбол, очаквам да се включи и модулно формирование на армията"}
{"url": "http://www.focus-news.net/news/2017/09/05/2432558/zam-ministar-denitsa-sacheva-shte-se-raboti-individualno-po-vseki-sluchay-za-obhvata-i-priobshtavaneto-na-detsa-v-obrazovatelnata-sistema.html", "text": "Ще се работи индивидуално по всеки случай за обхвата и приобщаването на деца в образователната система. Това каза в сутрешния блок „Добро утро, България“ на Радио „Фокус“ образователният зам.-министър Деница Сачева. Тя уточни, че първата задача в тази насока е физическото идентифициране на децата и тяхното местоположение, а мерките, които ще бъдат предприети, са разнообразни. „Насочване към социална услуга, предоставяне на някакъв тип социална помощ, насочване към кариерно планиране за по-големите или към професионално образование. Където е необходимо ще има допълнителни курсове по български език, защото това е една от причините за отпадане от училище. След като се изчерпят всички стимули, тогава за определени казуси и случаи ще бъдат налагани санкции, които могат да бъдат глоби и по-тежки наказания“, обясни тя. \r\nЗам.-министър Деница Сачева отбеляза, че и в момента има предвидени санкции за непосещаване на училище, но налагането им е крайна мярка. По думите ѝ целта е детето да ходи на училище, а не да се получават приходи от глоби на родителите. Тя добави, че друга реакция срещу непосещаването на учебно заведение е спирането на социалните помощи за семействата, които получават такива.", "date": "2017.09.05", "title": "Зам.-министър Деница Сачева: Ще се работи индивидуално по всеки случай за обхвата и приобщаването на деца в образователната система"}
{"url": "http://www.focus-news.net/news/2017/09/05/2432559/sport-rodzhar-federer-se-klasira-za-chetvartfinalite-na-us-open.html", "text": "Роджър Федерер победи Филип Колшрайбер от Германия с 6:4, 6:2, 7:5 в мач, продължил час и 46 минути, и се класира за четвъртфиналите на Откритото първенство на САЩ.\r\nПобедата срещу Колшрайбер бе 18-та поредна за швейцареца в турнирите от „Големия шлем“ през настоящия сезон. На четвъртфиналите петкратният шампион от US Open ще играе срещу аржентинеца Хуан Мартин дел Потро.", "date": "2017.09.05", "title": "Спорт: Роджър Федерер се класира за четвъртфиналите на US Open"}
{"url": "http://www.focus-news.net/news/2017/09/05/2432560/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Софийска вода” временно ще прекъсне водоснабдяването в някои части на столицата на 5 септември. Това съобщиха от пресцентъра на дружеството.\r\nВъв връзка с изпълнение на строително-монтажни работи на ул. 108 кв. „Обеля“ II, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nбл. 268, бл. 269, бл. 271, бл. 273, бл. 272, ул. 275\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 30 ДКЦ.\r\nВъв връзка с подмяна на сградно водопроводно отклонение на ул. „Св. св. Кирил и Методий“, с. Иваняне община „Банкя“, се налага спиране на водоподаването от 9:30 до 16:30 часа на клиентите на „Софийска вода”, живеещи в района на: с. Иваняне.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада на с. Иваняне.\r\nЗаради подмяна на сградно водопроводно отклонение на ул. „Уилям Гладстон“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nпо ул. „Уилям Гладстон“ от бул. „Витоша“ до ул. „Ангел Кънчев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Уилям Гладстон“ ъгъла с ул. „Христо Белчев“.\r\nПоради реконструкция на уличен водопровод на ул. „Старата чешма“ в с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nпо ул. „Варовита“ от ул. „Старата чешма“ до ул. „Маркова ливада“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Варовита“.\r\nВъв връзка с реконструкция на уличен водопровод на ул. „Враня“ жк. „Банишора“, се налага спиране на водоподаването от 9:00 до 20:00 часа на клиентите на „Софийска вода”, живеещи в района на:\r\nпо ул. „Враня“ от ул. „Димитър Петков“ до ул. „Перник“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Перник“.\r\nЗаради диагностика на уличен водопровод в кв. „Абдовица“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на:\r\n№226, №227, №228, №229, №230, №225, №231, №233, №240, №234, №235, №236, №237, №238.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Абдовица“ №241.\r\nВъв връзка с подмяна на сградно водопроводно отклонение на ул. „Първа Българска армия“, кв. „Военна рампа“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\nпо ул. „Проф. Иван Георгов“ от ул. „Локомотив“ до река „Суходолска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Иван Георгов“ ъгъла с ул. „Локомотив“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството тук.", "date": "2017.09.05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/05/2432561/burgas-operetna-premiera-shte-zakrie-burgaski-muzikalni-praznitsi-emil-chakarov.html", "text": "Оперетна премиера ще закрие Бургаски музикални празници „Емил Чакъров“ - постановката „Виенска кръв“, последната творба на Йохан Щраус-син от този жанр, съобщиха от Община Бургас. На последното представление за тазгодишния оперен фестивал ще бъде връчена и ежегодната награда на името на маестро Чакъров, която се присъжда на именит български диригент. Името на тазгодишния носител е все още тайна. Закриването на фестивала с творбата на Краля на валса ще започне в 20.00 ч. на сцената на Летния театър.\r\nПостановката е дело на режисьора Марио Николов, който публиката ще види и на сцената в централната роля – тази на граф Цедлау. „Това реално са две различни професии. Не е лесно, но при добра концентрация и организация на работния процес е възможно“, казва Николов за съчетанието „режисьор/изпълнител“ в оперетата. Партията на съпругата му пък ще изпълни Валентина Корчакова. Двамата са гостуващи солисти за бургаската опера и са сред най-известните оперетни певци в страната, носители са на множество награди и гастролират често в страната и чужбина. В останалите образи ще се превъплътят солистите на Държавна опера – Бургас Йордан Христозов, Мария Цветкова, Людмила Михайлова, Шмилена Султанова, Бранимир Недков, Тошо Герджиков, Петър Тихолов, Веселина Апостолова, както и хорът, оркестърът и балетът на операта. Диригент ще бъде маестро Иван Кожухаров – постоянен гост-диригент на Филхармонията в Санк Петербург, носител на много международни награди и известен като първият българин, записвал с лондонската филхармония в „студиото на „Бийтълс“ – „Abbey Road“.\r\nРазбира се, виенският валс е емблематичен за тази постановка, затова хореографията му е поверена на неслучайно име – примабалерината на Държавна опера – Бургас Галина Калчева. Тя е позната не само на бургаската публика, но и на любителите на балета в страната и в чужбина, като последната премиера, в която тя танцува, е участието й в „Болеро“ и „Кармина Бурана“ на оперния фестивал „Сцена на вековете“ във Велико Търново. Калчева, която е една от титулуваните български балерини, е и преподавател по балет, а хореографията й може да бъде видяна все по-често в постановки на бургаската опера. Наскоро беше наградена от Община Бургас за цялостна дейност в областта на културата.\r\nЗа да пренесе публиката в епохата на аристократична Виена, костюмографът Цветанка Петкова-Стойнова е разработила всеки един костюм за всяка отделна роля. Дрехите, характерни за висшето австрийско общество от годините на виенския валс, са съобразени не само с тогавашната мода, но и със сценичните нужди на оперетата, а именно необходимостта на певците и актьорите да танцуват и да се движат достатъчно свободно. Както винаги, всеки един костюм е изработен на ръка – нещо, на което Цветанка Стойнова особено държи, за да изпълни качествено най-фините детайли от дрехите.\r\nИзключителна чест за бургаската опера е и работата с изтъкнатия сценограф Иван Токаджиев по декорите на сцената. Художникът, известен със стила си, напомнящ този на сюрреалиста Салвадор Дали, е изключително популярен с изложбите си в Германия. Изкуството му е познато сред ценителите и в Австрия, Франция, Испания и др. Неговите сценографии са особено ценени в не една музикална институция в България – в оперите в Русе, Варна, Пловдив и Стара Загора, в Музикалния театър в София и други. Автор е на най-любопитните сценографски решения за театрални и телевизионни спектакли.\r\n„Виенска кръв“ не е позната на бургаската публика, тъй като е поставяна единствено в Музикалния театър в София, припомня Марио Николов, който е бил директор на същия този театър. До появата й на бургаска сцена се е стигнало след разговор с директора на Държавна опера – Бургас Александър Текелиев, след като предната година Николов е поставил успешно в Бургас друга оперета на Цраус – „Една нощ във Венеция“. „На „Виенска кръв“ се спряхме, провокирани от изключително красивата музика и интригуваща фабула, водени от убеждението, че ще зарадваме феновете на оперетното изкуство. Надявам се нашият спектакъл да стигне до сърцата им още с премиерното представление на 5 септември в Летния театър и да съпреживеят вълнуващи мигове с всички нас“, казва Марио Николов.\r\nСъс сигурност новата постановка ще се хареса на оперетните любители заради изключително популярните валсове, полки и ансамбли в произведението, смята той и очаква да предизвика зрителите с прочутия дует „Виенска кръв“. В либретото се разказва изключително забавната история на граф Цедлау, любител на женската красота, чиято страст забърква героите на историята в оплетени любовни лъжи. Действието се развива насред бляскави виенски светски събития под горещите звуци на валса и полката. А всички сърдечни драми и комедии се дължат единствено на страстната виенска кръв.", "date": "2017.09.05", "title": "Бургас: Оперетна премиера ще закрие Бургаски музикални празници „Емил Чакъров“"}
{"url": "http://www.focus-news.net/news/2017/09/05/2432562/denyat-5-septemvri-v-svetovnata-istoriya.html", "text": "През 1812 г. започва Бородинската битка между руската армия, командвана от генерал Михаил Иларионович Голенищев-Кутузов (120 000 души и 640 оръдия) и френската армия на Наполеон I (130 000 – 135 000 души и 587 оръдия). В нея руската армия загубва 44 000 души, но запазва основните си сили, отстъпва към Москва, а след това я изоставя. След успешно маневриране в района на село Тарутино, ходът на войната започва да се определя от стратегията на Кутузов, изградена върху разгрома на противника в ред последователни сражения. 1905 г. - в Портсмут (САЩ) е  подписан мирният договор между Русия и Япония. Така е сложен край на избухналата на 10 февруари 1904 г. война между двете държави. Конфликтът  избухва вследствие съперничеството на двете страни за проникване и контрол върху Манджурия и Корея. 1914 г. - започва Битката при Марна между англо-френските и германските войски. 1972 г. - палестински террористи от  организацията „Черен септември” проникват на територията на  Олимпийското село в Мюнхен и задържат за заложници членове на израелския състав. Убит е треньорът по борба Моше Вейнберг, а след това е разстрелян и щангистът Йосиф Романо. Общо 10 спортисти, треньори и съдии са взети за заложници. Всички са убити. На 5 септември са родени: Фреди Меркюри - английски певец и композитор; Алексей Константинович Толстой - руски писател и граф; Йохан Кристиан Бах; Луи ХІV - \"кралят слънце\"; Томазо Кампанела- италиански монах, доминиканец, философ и поет. На тази дата умират: майка Тереза (светско име Агнес Гонджа Бояджиу) – мисионерка; Василий Иванович Чапаев - руски военачалник, командир на дивизия в Червената армия по време на Гражданската война в Русия. \r\n2016 г.\r\nСеверна Корея изстрелва три балистични ракети. Ракетите падат в Японско море.\r\n2015 г.\r\nЗеметресение с магнитуд от 5.9 разтърсва Курилските острови.\r\n2014 г.\r\nСАЩ формира коалиция от 10 държави, които ще имат основна роля в борбата със сунитската джихадистка групировка „Ислямска държава“ в Ирак. Страните са САЩ, Великобритания, Франция, Германия, Италия, Полша, Дания, Турция, Австралия и Канада.\r\n2013 г.\r\nВ Санкт Петербург се открива срещата на Г-20.\r\n2011 г.\r\nВъв връзка с проекта си „Book Search“ Google е анализирал над 1 милиард библиотечни и каталожни записи, включително и данните от системата ISBN, която дава на книгите индивидуални номера, а също данните от най-големите библиотеки, държавните каталози, от каталог WorldCat и е установил, че общо в свет има около 130 милиона оригинални названия на книги.\r\n1997 г.\r\nЗа столица на Летните Олимпийските игри през 2004 г. е избрана гръцката столица Атина.\r\n1972 г.\r\n11 спортисти на Израел са убити при атентат, организиран от палестински терористи в Мюнхен, по време на Олимпийските игри.\r\n1914 г.\r\nЗапочва Марнското сражение, наричано още Битката при Марна. Марнското сражение (битката при Марна) е голямо сражение в долината на река Марна, Франция, между англо-френските и германските войски, състояло се от 5 до 12 септември 1914 г. по време на I световна война (1914-1918 г.). След неудачното за съюзниците погранично сражение и провала на опитите им в края на август 1914 г. да спрат настъплението на дясното крило на германските армии по горното течение на реките Сома и Уаза англо-френските войски отстъпват зад река Марна, източно от Париж, където се групират отново формираната IV армия на ген. М. Монори. I и II германски армии са принудени да се отклонят от първоначалното направление на настъплението си и се оказват не западно, а източно от Париж (31 август 1914 г.). Ген. Ж. Жофър на 4 септември издава заповед главния удар да се нанесе срещу дясното крило на германските войски със силите на британските и на V и VI френски армии. В началото на септември съотношението на силите на фронта от Париж до Вердюн се изменя в полза на съюзниците (56 пехотни и 10 кавалерийски дивизии, 1 082 000 души, 2 816 леки и 184 тежки оръдия) срещу германски (44 пехотни и 7 кавалерийски дивизии, 900 000 души, 2928 леки и 436 тежки оръдия). На западния участък превъзходството на съюзниците е почти двойно. Бойните действия започват на 5 септември от предните части на IV френска армия и германския корпус. На 6 септември съюзните войски преминават в контранастъпление по целия фронт до Вердюн. Командващият I германска армия, ген. А. фон Клук, е принуден от 6 до 8 септември постепенно да прехвърли всичките си сили от Марна на река Урк, за да отрази настъплението на френските войски. Между I и II германска армия се появява празнина, широка 35-40 км, в която бавно се придвижват V френска и I британска армии. Неблагоприятната обстановка принуждава германците да отстъпят. На 12 септември германските войски отстъпват зад река Ена и на линията източно от Реймс. По заповед на ген. Жофър настъплението на съюзните англо-френски войски е прекратено. Поражението на германските войски при р. Марна проваля германския стратегически план за войната, целящ бърз разгром на противника на Западния фронт.\r\n1910 г.\r\nМария Кюри за пръв път демонстрира свойствата на новооткрития химичен елемент радий.\r\n1905 г.\r\nВ Портсмут (САЩ) е подписан мирен договор между Русия и Япония. Така завършва Руско-Японската война, избухнала на 10 февруари 1904 г. за контрол върху Манджурия и Корея. В резултат на поражението си, Русия губи контрол върху редица територии в Далечния Изток. Клаузите на договора губят силата си след Втората световна война. Поради липсата на сключен договор между Русия и Япония, отношенията им остават неуредени и днес.\r\n1812 г.\r\nЗапочва Бородинската битка. Бородинската битка е сражение между руската армия, командвана от генерал Михаил Иларионович Голенищев-Кутузов (120 000 души и 640 оръдия) и френската армия на Наполеон I (130 000 – 135 000 души и 587 оръдия) край село Бородино по време на войната между Франция и Русия (1812 г.). След оттеглянето от Смоленск, Кутузов решава да проведе решаващата битка с френската армия в района на предварително избраната и подготвена в инженерно отношение позиция. Наполеон I е принуден да атакува фронтално руската позиция с основната част на своите войски (86 000 души). Неговата цел е да разгроми Втора руска армия, да излезе в нейния тил и като притисне главните руски сили към река Москва, да ги унищожи. В началото на битката Наполеон постига частичен успех, но не успява да го развие и се връща на изходните позиции. След като загубват повече от 50 000 души, французите отстъпват. Бородинската битка приключва на 19 септември 1812 г. (нов стил). В нея руската армия загубва 44 000 души, но запазва основните си сили, отстъпва към Москва, а след това я изоставя. След успешно маневриране в района на село Тарутино, ходът на войната започва да се определя от стратегията на Кутузов, изградена върху разгрома на противника в ред последователни сражения.На тази дата са родени:\r\n1946 г.\r\nРоден е Фреди Меркюри - английски певец и композитор. Рожденото име на изпълнителя е Фарук Булсара. Започва кариерата си в група “Рейдж”. Завършва стъклопис в художественото училище “Ийлинг Колидж”. Заедно със студентите Брайън Мей, Джон Дийкън и Роджър Тейлър през 1972 г. създават рокгрупа “Куин”. Най-успешният хит е “Бохемска рапсодия” (1975 г.), заемала първо място в класацията на Великобритания 9 седмици. Заедно с групата издават 18 дългосвирещи плочи; остават в музикалната история с грандиозните си концерти. Заедно с Дейвид Бауи записват хита “Под напрежение” (1982 г.). Фреди Меркюри издава и самостоятелни албуми, сред които е “Барселона” с оперната прима Монсерат Кабайе. Фреди Меркюри умира от СПИН на 24 ноември 1991 г. в дома си. След смъртта му групата “Queen” прекратява дейността си.\r\n1817 г.\r\nРоден е Алексей Константинович Толстой - руски писател и граф. През 1836 г. завършва Московския университет. От 1834 г. работи в Московския архив на Министерството на външните работи, след което е на дипломатическа и военна служба. През 40-те години започва да пише лирика и балади. Лирическите му стихотворения, публикувани през 50-те и 60-те години, стават много популярни. Първата му книга е фантастичната повест “Вампир” (1841 г., под псевдоним Краснорогски). През 1854 г. печата в сп. “Съвременник” стихове и литературни пародии под името на измисления Козма Прутков (в съавторство с А. М. и В. М. Жемчужникови). В края на 50-те години сътрудничи на славянофилската “Руска беседа”, а по-късно в “Руски вестник” и “Вестник Европа”. Автор е на драматичната поема “Дон Жуан” (1862 г.), историческия роман “Княз Серебрянний” (1863 г. ), историческата трилогия “Смъртта на Иван Грозни” (1866 г.), “Цар Фьодор Иванович” (1868 г.), “Цар Борис” (1870 г.). Пише и балади (“Роман Галицки”, “Боривой”, “Иля Муромец”, “Садко” и др.). Алексей Толстой умира на 10 октомври 1875 г. в Красний Рог (днес Почепски район), Брянска област.\r\n1735 г.\r\nРоден е Йохан Кристиан Бах. Той е единадесетият и най – малък син на Йохан Себастиан Бах. Наричан е „Миланският”, а след това „Лондонският” Бах, защото прекарва значителна част от живота си в тези градове.\r\n1638 г.\r\nРоден е Луи ХІV - \"кралят слънце\" (1638 - 1715). Луи ХІV е най-дълго управлявалият монарх в Европа. По негово време абсолютизмът във Франция достига своя връх.\r\n1568 г.\r\nРоден е Томазо Кампанела (1568 - 1639). Италиански монах, доминиканец, философ и поет. Създател на комунистическата утопия. Автор на \"Градът на слънцето\".На тази дата умират:\r\n1997 г.\r\nУмира майка Тереза (светско име Агнес Гонджа Бояджиу) - мисионерка; албанка по произход, доктор по богословие. През 1959 г. създава Ордена на милосърдието. Дейността му се разпространява от 450 манастира в над 95 страни. През 1979 г. й е присъдена Нобелова награда за мир. През 1992 г. ЮНЕСКО й присъжда наградата си за мир за приноса й в образованието. Девизът й е: “Ние не можем да правим големи неща - само малки, но с голяма любов.”\r\n1919 г.\r\nУмира Василий Иванович Чапаев - руски военачалник, командир на дивизия в Червената армия по време на Гражданската война в Русия. Служи в кавалерията като вахмистър (старшина). Завършва Първата световна война с 3 Георгиевски кръста и Георгиевски медал, получава звание прапоршчик (младши лейтенант). През 1918 г. постъпва в Червената армия и участва в Гражданската война. Проявява се като способен командир и получава няколко бойни награди. Загива на бойното поле. Образът на Чапаев в книгата “Чапаев” на Д. И. Фурманов не отговаря на историческата личност.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.05", "title": "Денят 5 септември в световната история"}
{"url": "http://www.focus-news.net/news/2017/09/05/2432563/sofiya-vavezhda-se-vremenna-organizatsiya-na-dvizhenieto-za-provezhdaneto-na--shtafeten-maraton.html", "text": "Въвежда се временна организация на движението за провеждането на ІІІ Щафетен маратон, съобщиха от пресцентъра на Столична община. От 09.00 до 13.30 часа на 6 септември ще се проведе щафетен маратон в София. Събитието ще бъде със следния маршрут: старт от северозападното пътно платно на бул. „Евлоги и Христо Георгиеви” пред Националния стадион „Васил Левски” по западното пътно платно на бул. „Евлоги и Христо Георгиеви”, по източното пътно платно на ул. „Проф. Фритьоф Нансен”, обратен завой при бул. „Васил Левски”, по западното пътно платно на ул. „Проф. Фритьоф Нансен”, надясно по бул. „България”, по източното пътно платно на бул. „Пенчо Славейков”, обратен завой по тротоара на бул. „Витоша”, по западното пътно платно на бул. „Пенчо Славейков”, по бул. „България”, надясно по западното пътно платно на бул. „Черни връх”, обратен завой при ул. „Св. Наум”, по източното пътно платно на бул. „Черни връх”, надясно по югоизточното пътно платно на бул. „Евлоги и Христо Георгиеви”, бул. „Драган Цанков”, Борисова градина, изход от Борисова градина при Национален стадион „Васил Левски”, по югоизточното пътно платно на бул. „Евлоги и Христо Георгиеви” до Орлов мост, преминава по пешеходната зона, по северозападното пътно платно на бул. „Евлоги и Христо Георгиеви” до национален стадион „Васил Левски”, където е финала. \r\nЗабранява се престоят и паркирането на пътни превозни средства, както следва: \r\n- От 08.00 часа днес до 15.00 часа на 6 септември на моста пред Националния стадион „Васил Левски”. \r\n- От 07.00 часа на 6 септември до приключване на мероприятието на моста пред Националния стадион „Васил Левски”. \r\nОт 06.30 до 14.00 часа на 6 септември се забранява влизането на пътни превозни средства в двете посоки по: \r\n- Ул. „Ген. Гурко” между бул. „Евлоги и Христо Георгиеви” и бул. „Васил Левски”. \r\n- Ул. „Любен Каравелов” между ул. „Ген. Паренсов” и ул. „Ген. Гурко”. \r\n- Бул. „Евлоги и Христо Георгиеви” между бул. „Цар Освободител” и ул. „Проф. Фр. Нансен”. \r\n- Бул. „Драган Цанков” между алея Яворов и бул. „Евлоги и Христо Георгиеви”, посока център. \r\n- Южното пътно платно на бул. „България” между бул. „Черни връх” и бул. „Акад. Ив. Гешов”. \r\n- Бул. „Черни връх” и ул. „Проф. Фр. Нансен” между бул. „Свети Наум” и бул. „Васил Левски”. \r\n- Бул. „Пенчо Славейков” между бул. „България” и бул. „Витоша”. \r\n- Тунела на НДК, участъка водещ към бул. „Черни връх” и бул. „България”. \r\nОт 04.30 до 14.00 часа на 6 септември частично се променят маршрутите на масовия градски транспорт, както следва: \r\nАвтобусна линия № 9 (в посока пл. „Орлов мост”): от бул. „Евлоги и Христо Георгиеви” по бул. „Цар Освободител”, бул. „Васил Левски”, ул. „Шипка” и по маршрута си. Автобусите ще спират на временна спирка на бул. „Цар Освободител” на 50 м. след бул. „Евлоги и Христо Георгиеви”. \r\nАвтобусна линия № 72: в посока ж.к. „Западен парк” – от бул. „Евлоги и Христо Георгиеви” по бул. „Цар Освободител”, бул. „Васил Левски”, бул. „Патриарх Евтимий”, бул. „Витоша”, бул. „Пенчо Славейков, ул. „Св. Георги Софийски”, бул. „Акад. Ив.Е.Гешов” и по маршрута си; \r\nВ посока хотел „Плиска” – от бул. „Акад. Ив. Е.Гешов”, бул. „Ген. Тотлебен”, бул. „Ген. Скобелев”, бул. „Васил Левски”, ул. „Шипка”, по бул. „Евлоги и Христо Георгиеви” и по маршрута си. \r\nАвтобусите ще спират на временна спирка на бул. „Цар Освободител” на 50 м. след бул. „Евлоги и Христо Георгиеви” и на всички съществуващи тролейбусни и автобусни спирки в променения участък на маршрута. \r\nАвтобусна линия № 75 – маршрута се скъсява до Военна академия. Автобусите ще спират на временна спирка на моста след левия завой в посока връщане към автостанция „Гео Милев”. \r\nАвтобусна линия № 76: в посока ж.к. „Гоце Делчев”: от бул. „Цариградско шосе” по бул. „Цар Освободител”, бул. „Васил Левски”, бул. „Патриарх Евтимий”, бул. „Витоша”, бул. „Пенчо Славейков”, ул. „Св. Георги Софийски”, бул. „Акад. Ив. Е. Гешов”, бул. „П. Ю. Тодоров” и по маршрута си;В посока ж.к. „Младост 4”: по бул. „Акад. Ив. Е. Гешов”, бул. „Ген. Тотлебен”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си. Автобусите ще спират на всички съществуващи автобусни и тролейбусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280 и 306 в посока ж.к. „Гоце Делчев”. \r\nАвтобусни линии №№ 84, 184 и 505: от бул. „Цариградско шосе” по бул. „Евлоги и Христо Георгиеви”, обратен завой при ул. „Шипка”, бул. „Евлоги и Христо Георгиеви”, по бул. „Цариградско шосе” и по маршрута си. Автобусите да спират на сп. „Военна академия” в посока пл. „Орлов мост”. \r\nАвтобусна линия № 94: от бул. „Св. Наум”, наляво по бул. „Черни връх”, бул. „Джеймс Баучер, ул. „Стоян Михайловски” и по маршрута си. \r\nАвтобусна линия № 204: в посока ж.к. „Борово” – от бул. „Цариградско шосе” по бул. „Цар Освободител”, бул. „Васил Левски”, бул. „Патриарх Евтимий”, бул. „Витоша”, бул. „Пенчо Славейков”, ул. „Св. Георги Софийски”, бул. „Акад. Ив.Е. Гешов” по бул. „България” и по маршрута си; В посока ж.к. „Дружба 2” – от бул. „България” по бул. „Акад. Ив. Е. Гешов”, бул. „Ген. Тотлебен”, бул. „Ген. Скобелев”, бул. „Васил Левски”, бул. „Цар Освободител”, бул. „Цариградско шосе” и по маршрута си. Автобусите да спират на всички съществуващи автобусни и тролейбусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280и 306 в посока ж.к. „Борово”. \r\nАвтобусна линия № 604: в посока институт „Пирогов” – от бул. „Цариградско шосе” по бул. „Цар Освободител”, бул. „Васил Левски”, бул. „Патриарх Евтимий”, бул. “Прага”, ул. “Св. Г. Софийски” и по бул. “Акад. Ив. Е. Гешов” по маршрута си; \r\n- в посока гара Искър – от бул. “Пенчо Славейков” наляво по бул. “Прага”, бул. “Ген. Скобелев”, бул. “Васил Левски”, бул. “Цар Освободител” и по бул. “Цариградско шосе” по маршрута си. \r\nАвтобусите да спират на всички съществуващи тролейбусни и автобусни спирки в променения участък на маршрута и на спирка пл. „Орлов мост” преди бул. „Евлоги и Христо Георгиеви” за автобусни линии №№ 280 и 306 в посока институт „Пирогов”. \r\n© 2017 Всички права запазени. Позоваването на Информационна агенция \"Фокус\" е задъл", "date": "2017.09.05", "title": "София: Въвежда се временна организация на движението за провеждането на ІІІ Щафетен маратон"}
{"url": "http://www.focus-news.net/news/2017/09/05/2432564/narodniyat-predstavitel-ot-bsp-za-balgariya-prof-georgi-mihaylov-i-zamestnik-predsedatelyat-na-stolichniya-obshtinski-savet-milka-hristova-shte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ проф. Георги Михайлов и заместник-председателят на Столичния общински съвет Милка Христова ще бъдат на разположение на софиянци в постоянната приемна на БСП – София на ул. „Леге“ №10, етаж 1. Това съобщиха от пресцентъра на ГС на БСП - София.", "date": "2017.09.05", "title": "Народният представител от „БСП за България“ проф. Георги Михайлов и заместник-председателят на Столичния общински съвет Милка Христова ще проведат приемна за граждани"}
{"url": "http://www.focus-news.net/news/2017/09/05/2432565/shumen-prodalzhava-otstranyavaneto-na-opasnite-darveta-v-grada.html", "text": "Продължава отстраняването на опасни дървета в Шумен, съобщиха от пресцентъра на Общината. Днес, от 8.30 до 16.00 часа, ще започне премахването 18 опасни тополи край река Енчова по улица „Марица“ в участъка от улица „Васил Друмев“ до улица „Климент Охридски“. Изрязването на дърветата в тази част на града трябва да приключи на 10 септември. При неблагоприятни климатични условия на посочените дати премахването ще се извърши през следващите дни.", "date": "2017.09.05", "title": "Шумен: Продължава отстраняването на опасните дървета в града"}
{"url": "http://www.focus-news.net/news/2017/09/05/2432566/faz-v-bundestaga-shte-bade-provedena-poslednata-sesiya-predi-parlamentarnite-izbori-v-germaniya.html", "text": "Във вторник, 5 септември, канцлерът на ФРГ Ангела Меркел и вицеканцлерът Зигмар Габриел ще се включат в последната официална сесия на Бундестага преди изборите за федерален парламент на 24 септември, припомня националният ежедневник Die Frankfurter Allgemeine Zeitung.\r\nСлед телевизионния дебат между Меркел и кандидата на социалдемократите за канцлерския пост в Германия – Мартин Шулц, заседанието в германския парламент във вторник ще бъде последната директна среща между водещите политици на Съюза (ХДС/ХСС) и ГСДП. Очаква се Габриел да провокира към сблъсък канцлера. \r\nПравителствените и опозиционните партии искат да направят преглед на политическата работа през последните четири години в тричасов дебат за „ситуацията в Германия\". Освен канцлера и външния министър, в дискусията ще се включат ръководителите на останалите партии. „Левица“ и „Зелени“ отправиха критика към Съюза (ХДС/ХСС) и ГСДП заради избягването на теми, важни за обществото – като например образование и социална политика. \r\nВнимание ще бъде отделено и на политиката на Берлин спрямо Турция. Шулц обеща, че в случай на изборна победа ще настоява за прекратяване на преговорите за турското членство в Европейския съюз. Меркел бе изненадана от позицията му, в резултат на което увери, че на срещата на върха на ЕС през октомври ще обсъди темата с останалите държавни и правителствени лидери на страните от Общността – разбира се, ако отново поеме управлението в Берлин. Тереза Герова", "date": "2017.09.05", "title": "FAZ: В Бундестага ще бъде проведена последната сесия преди парламентарните избори в Германия"}
{"url": "http://www.focus-news.net/news/2017/09/05/2432567/tsvetan-tsvetanov-gerb-ne-biva-da-se-lepyat-etiketi-na-tsyalata-partiya-zaradi-sluchaya-vav-vinogradets.html", "text": "Не бива да се лепят етикети на цялата партия заради случая във Виноградец. Това каза в предаването „Здравей, България“ по Нова телевизия зам.-председателят на ПП ГЕРБ и председател на парламентарната група на партията Цветан Цветанов. След като няма никакво повдигнато обвинение, Лазар Влайков е останал невинен. При тази ситуация, където под въздействието на алкохол е произвел с оръжие или той, или някой друг, изстрели, съм убеден, че строгостта на закона трябва да бъде изпълнена с пълната си сила. Политическото решение, което взехме, е да бъде изключен г-н Влайков, да се разграничим от действията  му и да бъде призован да напусне общинския съвет. Свалили сме доверието си да бъде председател на общинския съвет“, заяви Цветанов. По думите му, когато се кандидатства за едни общински избори, много са хората, които могат да бъдат част от листата на общинските съветници. „Ако някой е предполагал, че ще направи такова тежко деяние, смятате ли, че ще бъде?“, запита Цветанов. „Няма случай, в който или г-н Борисов, или аз да сме толерирали подобно поведение. Казали сме, че всеки, който уронва престижа на партията, ще бъде отстранен и ще се разграничим от него“, каза още Цветан Цветанов. \r\nВчера стана ясно от думите на главния прокурор Сотир Цацаров, че Окръжна прокуратура-Пловдив ще поеме убийството във Виноградец заради съмнения за пристрастност на прокурор от Пазарджик. \r\nЗа изчезналия вече шести ден Адриан той коментира, че е правилно решението на ръководството на МВР да не се споделя публично информация, за да може да се свърши повече работа. Агенция „Фокус“ припомня: На 1 септември бе оповестено, че 6-годишно дете е прострелляло смъртоносно 47-годишен мъж в заведение в пазарджишкото село Виноградец. По първоначална информация, след употреба на алкохол, единият от присъстващите - председателят на Общинския съвет в Септември Лазар Влайков е извадил законно притежавания си боен пистолет. Започнала размяна на оръжието, което попаднало и в ръцете на детето. При произведен неволен изстрел смъртоносно бил ранен собственикът на заведението. Към момента няма привлечени обвиняеми. Назначени са съдебно-медицинска, балистична и комплексна психологическа експертиза, извършват се и други процесуално-следствени действия. Работи се по версиите за неволно убийство, извършено от 6-годишното дете, и за опит за прикриване на убийство. Лазар Влайков бе задържан за кратко и в последствие освободен от ареста без повдигнато обвинение. Членството му в ПП ГЕРБ беше прекратено. Партията оттегли политическата си подкрепа от него като общински съветник и председател на Общинския съвет в Септември, и го призова да го напусне. От ГЕРБ заявиха, че никога не са и няма да разпъват политически чадър върху никого и всеки, който нарушава законите на страната, трябва да понесе съответната отговорност.", "date": "2017.09.05", "title": "Цветан Цветанов, ГЕРБ: Не бива да се лепят етикети на цялата партия заради случая във Виноградец"}
{"url": "http://www.focus-news.net/news/2017/09/05/2432568/sofiya-vavedena-e-vremenna-organizatsiya-na-dvizhenieto-za-zasnemane-na-film.html", "text": "Въведена е временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент” до 11.00 часа на ул. „Кракра” между ул. „Оборище” и ул. „Шипка”.", "date": "2017.09.05", "title": "София: Въведена е временна организация на движението за заснемане на филм"}
{"url": "http://www.focus-news.net/news/2017/09/05/2432569/deutsche-welle-severna-koreya-transportira-balistichna-raketa-kam-zapadnite-kraybrezhni-rayoni-na-stranata.html", "text": "В Северна Корея е забелязано транспортиране към западните крайбрежни части на страната обекти, които вероятно са компоненти на междуконтинентална балистична ракета. Това съобщава южнокорейското издание Asia Business Daily, като се позовава на източник от разузнаването на Сеул, предава Deutsche Welle.\r\nТранспортирането на ракетата е предприето още в ранните часове на 4 септември, ден след шестото поредно изпитание, което Северна Корея извърши. Придвижването е извършвано нощем, за да не бъде забелязано, става ясно от публикацията. В западните крайбрежни райони на страната има ракетна площадка, припомнят от редакцията.\r\nСъщевременно от Министерството на отбраната в Сеул не успяха да потвърдят информацията. Въпреки това от ведомството са категорични, че режимът в Пхенян има готовност за изстрелване на ракети – при това повече от една, по всяко време. .Тереза Герова", "date": "2017.09.05", "title": "Deutsche Welle: Северна Корея транспортира балистична ракета към западните крайбрежни райони на страната"}
{"url": "http://www.focus-news.net/news/2017/09/05/2432570/blagoevgrad-denyat-na-saedinenieto-shte-bade-otbelyazan-v-gotse-delchev-s-rok-kontsert.html", "text": "Денят на Съединението на Княжество България с Източна Румелия – 6 септември, по традиция ще бъде отбелязан в Гоце Делчев с рок концерт, който тази година ще изнесе група DASS. Това съобщиха от пресцентъра на Община Гоце Делчев. Събитието е организирано от община Гоце Делчев и ще се състои от 19.00 часа днес в Градския парк.", "date": "2017.09.05", "title": "Благоевград: Денят на Съединението ще бъде отбелязан в Гоце Делчев с рок концерт"}
{"url": "http://www.focus-news.net/news/2017/09/05/2432571/api-provezhda-se-66-ta-mezhdunarodna-koloezdachna-obikolka-shofyorite-da-karat-vnimatelno.html", "text": "В страната до 9 септември се провежда 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Това съобщиха от пресцентъра на Агенция \"Пътна инфраструктура\" (АПИ). За улеснение на шофьорите от АПИ предоставят маршрута на обиколката, която преминава по участъци от републиканската пътна мрежа. \r\nЗа днес е предвиден следният маршрут:\r\nНачалото на Четвъртия етап/Север е в 15.00 часа на бул. „Цар Освободител“ в Свищов. Маршрутът на етапа е от Свищов до Елена. Преминава се по път III-405 Свищов - Царевец, продължава по път III-407 Царевец – Полски Тръмбеш, път I-5 Полски Тръмбеш – Поликраище, път II-53 Поликраище - Горна Оряховица – Лясковец – Мерданя – Разпоповци и по път III-551 Разпоповци - Елена. Финалът е на площад „Христо Ботев“ в гр. Елена в 18.00 часа.\r\n6 септември е почивен ден на колоездачната обиколка. \r\n7 септември 2017 г.:\r\nНачалото на Първия етап/Юг е в 11.30 часа пред мандра Елена. Маршрутът на етапа е от Елена до Ивайловград. Започва от гр. Елена и след това по път III-622 (Твърдишки проход) – Твърдица – Нова Загора - път III-554 Нова Загора – Раднево – Гълъбово – Симеоновград – Харманли, път I-8 Харманли – Любимец, път III-597 Любимец – Дъбовец – Хухла - до кръстовището с път II-59, и по път II-59 до Ивайловград. Финалът е в 18.00 часа в Ивайловград.\r\n8 септември 2017 г.:\r\nНачалото на Втория етап/Юг е в 14.00 часа в Ивайловград при кръговото кръстовище за Крумовград и Харманли. Маршрутът на етапа е от Ивайловград до Стара Загора. Започва от Ивайловград по път II-59, след това е по път III-597 Хухла – Дъбовец – Любимец, път I-8 Любимец – Харманли, път III-554 Харманли – Симеоновград, път III-503 Симеоновград – Опан – Средец, път I-5 Средец – Стара Загора. Финалът е в 18.00 часа пред Община Стара Загора.\r\n9 септември 2017 г.:\r\nНачалото на Третия етап/Юг е в 10.30 часа пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив (път III-565), продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13.00 часа.", "date": "2017.09.05", "title": "АПИ: Провежда се 66-та Международна колоездачна обиколка, шофьорите да карат внимателно"}
{"url": "http://www.focus-news.net/news/2017/09/05/2432572/a1-on-makedniya-nikola-dimitrov-e-obsadil-s-federika-mogerini-evropeyskite-prioriteti-na-makedoniya.html", "text": "Министърът на външните работи на Македония Никола Димитров е провел среща с Върховния представител на Европейския съюз по въпросите на външните работи и политиката на сигурност Федерика Могерини, в рамките на която са обсъдени европейските приоритети на страната, предава скопският телевизионен канал  A1 On.\r\n„В региона не трябва да се страхуваме да говорим открито за миналото, но не бива да се разсейваме от дискусията за бъдещето, защото и бъдещето и ценностите, които споделяме, са европейски\", подчерта първият дипломат на Скопие. \r\nВ този контекст Димитров е провел разговори и с редица други европейски министри, включително с унгарския му колега Петер Сиярто и външния министър на Малта Кармело Абела.Тереза Герова", "date": "2017.09.05", "title": "A1 On (Македния): Никола Димитров е обсъдил с Федерика Могерини европейските приоритети на Македония"}
{"url": "http://www.focus-news.net/news/2017/09/05/2432573/sofiya-regionalen-istoricheski-muzey-predstavya-vremennata-ekspozitsiya-hramat-vremeto-i-nie-posvetena-na-bazilikata-sveta-sofiya.html", "text": "Регионален исторически музей представя временната експозиция \"Храмът, времето и ние\", посветена на базиликата Света София. Това съобщиха от пресцентъра на Столична община. Официалното откриване на изложбата ще се проведе от 18.00 часа в зала \"Временни експозиции\" на музея. \"Храмът, времето и ние\" е изложба, разказваща историята на базиликата Света София паралелно в няколко аспекта. Визуалните прoмени в храма се проследяват чрез подбрани картини от края на XIX и XX в. Авторите им са известни художници и документалисти, рисували църквата: Йозеф Обербауер, Йосиф Питер, Ото Хорейши, Петър Морозов, Марин Устагенов, Васил Захариев, Харалампи Тачев, Цанко Лавренов и др. Произведенията са в различна техника: живопис, графика и др.\r\nНа този фон, посредством текстови пана и фотографии, е разгърната част от историята на самата базилика. Тя е преплетена със събития от общоисторически характер, намиращи се във връзка с църквата Света София. Покрай нея например преминават войските, освободили София на 4 януари 1878 г.\r\nДопълнителни данни за храма носят археологическите проучвания. За тяхно начало се счита 1893 г., когато е открита мозайката \"Рай\" от Вацлав Добруски. Разкопките са неразделна част от историята на базиликата и затова в изложбата са представени ценни находки като сребърния реликварий (намерен през 1893 г.).\r\nЕкспозицията съдържа информация и за известни личности, които по определен начин са свързали живота си с църквата Света София: Тодор Бурмов, Атанас Буров, Мими Балканска, Константин Кисимов, Гена Димитрова и др.\r\nИзложбата може да бъде видяна до 1 октомври 2017 г. Организатори са Столична община и Регионален исторически музей – София, с партньори Софийска градска художествена галерия, Национален археологически институт с музей, Национална художествена академия.", "date": "2017.09.05", "title": "София: Регионален исторически музей представя временната експозиция \"Храмът, времето и ние\", посветена на базиликата Света София"}
{"url": "http://www.focus-news.net/news/2017/09/05/2432574/tsvetan-tsvetanov-gerb-prezidentat-nyama-konstitutsionnata-kompetentnost-da-izbira-predsedatel-na-agentsiyata-za-borba-s-koruptsiyata-bsp-si-pravyat-politicheski-piar.html", "text": "Президентът няма конституционната компетентност да избира председател на Агенцията за борба с корупцията, БСП си правят политически пиар. Това каза в предаването „Здравей, България“ по Нова телевизия зам.-председателят на ПП ГЕРБ и председател на парламентарната група на партията Цветан Цветанов. „БСП коментират законопроектът, който беше в първоначалния вариант 2015 г., когато се обсъждаше и когато беше възможността Министерски съвет да определи председателя на Агенцията за борба с корупцията. Това, което в момента имаме като обсъждане и това, което беше направено като дискусия на 1 септември е, че председателят ще бъде назначаван от българския парламент, а парламентът не се ръководи от Бойко Борисов, а от всички 240 народни представители“, коментира Цветанов. По думите му, когато бъде избран председателят, зам.-председателят и членовете на съответния орган ще бъдат предложение на председателя и ще бъдат гласувани от българския парламент. „Това е същата хипотеза за разделението на властите. Президентът няма тази компетентност по Конституция да избира председател. Не че сме против това намерение. Това е чист политически пиар, за да може и БСП да кажат: „И ние сме за борба с корупцията“, допълни той.\r\nСпоред Цветанов вотът на недоверие няма възможност да разклати правителството, защото към настоящия момент няма никаква предпоставка за такъв. „Това е част от стратегията за фалшивите новини и преди председателството да имат усещането, че държавата ни не е стабилна. Разбира се, че опозицията е в правото си да показва, че има характер, но аз искам да им заявя следното – не фалшивите новини издигат имиджа на една партия, а трябва да има дискусия по важните предложения, които предлага мнозинството или ако нямаш необходимата позиция, предлагай алтернатива, която да бъде конкурентоспособна“, подчерта той. Според него това едно политическо състезание, което трябва да има в българския парламент и в немалко от случаите от ГЕРБ са възприемали и добрите предложения на БСП, които могат да оптимизират приемането на едно законодателство. „Но подобно противопоставяне, което се цели умишлено от опозицията и по-специално от БСП, трябва да ви кажа, че е неработещо и съм убеден, че те искат просто да изместят напрежението, което имат във вътрешнополитически план. Виждате какви неща излизат – представители на техния пленум заявяват, че БСП са аут и не са алтернатива“, каза още Цветан Цветанов.", "date": "2017.09.05", "title": "Цветан Цветанов, ГЕРБ: Президентът няма конституционната компетентност да избира председател на Агенцията за борба с корупцията, БСП си правят политически пиар"}
{"url": "http://www.focus-news.net/news/2017/09/05/2432575/zdf-angela-merkel-prizova-za-zapazvane-na-dialoga-s-turtsiya.html", "text": "Въпреки острата критика, която президентът Реджеп Тайип Ердоган отправи към управляващите в Берлин, канцлерът на ФРГ Ангела Меркел призова каналите за преговори с Турция да бъдат запазени, предава телевизионният канал ZDF. \r\nПолитическата ситуация в Турция става все по-сложна, но страната е партньор на НАТО, а задържаните германски граждани там  трябва да бъдат подпомогнати. Затова диалогът не трябва да бъде прекъсван, увери Меркел.Тереза Герова", "date": "2017.09.05", "title": "ZDF: Ангела Меркел призова за запазване на диалога с Турция"}
{"url": "http://www.focus-news.net/news/2017/09/05/2432576/pregled-na-osnovnite-temi-v-dobrudzhanskiya-pecha.html", "text": "„Музиканти от световен ранг с майсторски класове и концерти в „Двореца“ в Балчик“, съобщава на първа страница вестник  „Нова добруджанска трибуна“. В продължение на 10 дни европейски преподаватели обучават млади таланти в „Music Campus Balchik“. Участниците тази година са 31, това е съобщила на пресконференция Жасмина Щалдер, председател на сдружение „Култура край границата“, което работи по проекта. Има майсторски класове по цигулка, виола, виолончело, флейта и кларинет. Концертът на преподавателите е тази вечер и е озаглавен „Огледало в огледало“. \r\n„Унищожаването на плажа „Болата“ продължава заради безсилие на МОСВ“, съобщава изданието. Повече от 200 автомобила продължават да паркират безпрепятствено направо върху дюните или пясъчната ивица. Плажът е част от защитена зона „Калиакра“ и попада в мрежата НАТУРА 2000. Неуспешен опит за спиране на това паркиране на коли е бил направен през месец май миналата година, припомня изданието. \r\n„Прокуратурата иска отмяна на общински наредби“, съобщава всекидневникът. Окръжната прокуратура в Добрич е атакувала с протести в Добричкия административен съд незаконосъобразни текстове в наредби на морските общини – Каварна и Шабла. Става дума за ползване на озвучителна техника в заведения за хранене и развлечения. Искането е за отмяна на текстовете. \r\n„5 милиона чуждестранни туристи са посетили България“ е водещата тема в другия регионален вестник - „Добруджанска трибуна“. Ръст от седем на сто отчита ресорното министерство, изпращат 400 000 картички до почивали у нас туристи. Ръстът се определя като изключително постижение и се движи в рамките на прогнозите. Посещенията от гръцки туристи са се увеличили с около с 10%, толкова е ръстът и на туристите от Германия. \r\nЩе бъдат отбелязани 101 години от Добричката епопея. С откриване на паметник и фотоизложба почитат славната Шеста Бдинска дивизия, съобщава всекидневникът. Паметникът е издигнат край общинския път между селата Козлодуйци и Росеново. Мемориалът ще бъде официално открит на 7 септември от 17,00 часа. Издигнат е само за няколко месеца с активното участие на Инициативен комитет с председател кмета на Община Добричка Тошко Петков. По-рано същия ден в Дом-паметник „Йордан Йовков“ ще бъде открита фотоизложба. \r\nВ рубриката „Новини“ – „Приемат предложения за годишните награди Добрич“. Срокът е до 20 септември. Предложенията трябва да са придружени със съответната мотивация. Те ще бъдат разгледани от комисия с председател зам.-кмета „Хуманитарни дейности“ д-р Емилия Баева.", "date": "2017.09.05", "title": "Преглед на основните теми в добруджанския печат"}
{"url": "http://www.focus-news.net/news/2017/09/05/2432577/varna-sedmitsa-na-pravoslavnata-kniga-se-provezhda-v-grada.html", "text": "Седмица на православната книга се провежда във Варна, предаде репортер на Агенция \"Фокус\". Инициативата бе открита на 4 септември с приветствено слово и благословение на Негово високопреосвещенство Варненския и Великопреславски митрополит Йоан.\r\nДнешната програма предвижда:\r\n- 16:00 – „Възникването на исляма – последни изследвания” – лекция на проф. Александър Дворкин (Духовно-просветен център „Св. Архангел Михаил”);\r\n- 18:00 – Представяне на книгата на прот. Йоан Романидис \"Прародителският грях\" – издание на Варненска и Великопреславска св. митрополия – Борис Маринов, преводач; доц. д-р Светослав Риболов, редактор;\r\n- Представяне на издания на Център за образователни инициативи „Двери”:\r\n- \"Иконите разказват – 21 икони от Рилския манастир\" – албум, съвместно с Варненския и Великопреславски митрополит Йоан и Адрианополски епископ Евлогий, игумен на Рилската св. обител;\r\n- \"Модели на сътрудничество между Църквата, общинската власт и държавата за провеждане на религиозно образование (1997-2017)\" – сборник, посветен на 20 години от въвеждането на предмета Религия в българското училище;\r\n- \"Изкуството да живееш с другия\" – том 2, беседи на Лимасолския митрополит Атанасий (Николау);\r\n- Представяне на книгата \"Беседи\" (част 1 и 2) на протопрезвитер Николаос Лудовикос – Пламен Сивов, издателство „Омофор”;\r\n- „Пътят към промяната – вяра, покаяние и Кръщение” – лекция на протопрезвитер Николаос Лудовикос.\r\nВечерните събития от програмата (след 18:00 ч.) се провеждат в Пленарната зала на Община Варна.\r\nНикола ПЕТКОВ", "date": "2017.09.05", "title": "Варна: Седмица на православната книга се провежда в града"}
{"url": "http://www.focus-news.net/news/2017/09/05/2432578/dha-turskoto-mvnr-skochi-sreshtu-germaniya-i-avstriya-zaplashi-evropa-i-s-bezhantsi-i-s-tamoshnite-turski-grazhdani-i-sas-svetovniya-mir.html", "text": "Министерството на външните работи (МВнР) на Турция излезе с остра официална позиция срещу Германия и Австрия, предаде информационната агенция Догу хабер ажансъ (ДХА). В нея се обръща внимание на „наблюдаваните неприемливи  предизборни кампании на политици в двете държави -  насочени против Турция, на базата на блокиране на процеса на присъединяването й към ЕС”.\r\n„Следим с голямо съжаление позорните политически кампании на политически лидери в Германия и Австрия с акцент противопоставяне на Турция и блокиране на нейния преговорен процес с ЕС. За разлика от късогледата гледна точка и подход на политиците от споменатите държави, Турция притежава богати и неизчерпаеми източници. Тя има сигурно бъдеще;  вярва в него; има и убеденост, че самата тя може да определи своя път. … Всъщност, съществува тревожна ситуация именно за Европа, особено в реториката на предизборните кампании на споменатите  държави. … Това обаче, е сериозна опасност не само за самата Европа, но и за целия свят. Понеже лавинообразният популизъм, основаващ се на антитурска риторика на т. нар. „номинирани” политици, е контра продуктивен за самото бъдеще на въпросните държави. … Има основателни подозрения също така, че този популистки подход, който отклонява ЕС от неговите учредителни ценности, допълнително ще насърчи разпространението на такива опасни течения в Европа, като ксенофобията, расизма и ислямофобията. … Искаме само да  напомним на същите тези политици, че по време на бежанската криза те тичаха зад нас; само и само за да спасим ЕС от големия хаос. Сега те пренасочват отношенията с Турция в полосата и монопола на популизма. Това има огромно значение не само за бъдещето на нашите двустранни отношения, но и  за тяхната политическа отговорност спрямо гражданите от турски произход, които пребивават в техните страни.”, се посочва още в официална декларация на турското МВнР, цитирана от ДХА. Георги Димов", "date": "2017.09.05", "title": "ДХА: Турското МВнР скочи срещу Германия и Австрия; заплаши Европа и с бежанци, и с тамошните турски граждани, и със световния мир"}
{"url": "http://www.focus-news.net/news/2017/09/05/2432579/sofiya-ednosedmichniyat-kino-maraton-kino-v-parka-se-provezhda-vav-voennata-akademiya-g-s-rakovski.html", "text": "Едноседмичният кино маратон „Кино в парка” се провежда във Военната академия „Г. С. Раковски”. Това съобщиха от пресцентъра на Столична община. Днес ще бъде представен филмът „Сладки сънища”. Травмите от детството на журналиста Масимо Грамелини се разкриват в проникновената психологическа драма под режисурата на Марко Белокио, с участието на актрисата Беренис Бежо.\r\nВ Деня на Съединението - 6 септември ще бъде прожектиран новият филм на Андрей Кончаловски „Рай”. Какъв е прочита на руския режисьор по класическата тема за любов по време на война и как се променя представата за рай на главната героиня Олга, влюбена в немски офицер? Бурна връзка, възможност за бягство и неочакван обрат в черно-бялата творба, посветена на спомените за миналото...\r\n„БЕЛГИЙСКИЯТ КРАЛ” ще бъде прожектиран на 7 септември. Филмът разказва приключенията на един аристократ в неговото инкогнито-пътешествие през Балканите. Как изглежда България през погледа на Краля? Един поучителен разказ на Джесика Удуърт и Петер Бросенс за лекотата, с която можем да запазим човечността си, дори при неблагоприятни обстоятелства.\r\nКулминацията на „Кино в парка” ще бъде в последния ден - 8 септември (петък), когато с биографичния филм „Пеле: Раждането на една легенда” ще проследим пътя на успеха на един от най-великите майстори на прочутата в цял свят игра – от бразилските гета до най-високите върхове в кариерата на футболиста.\r\nБилетите ще се продават на място 30 минути преди прожекциите на цена 10 лева. Пакет „Четирима на кино” с билети по 8 лева.\r\n„Кино в парка” е инициатива на София филм фест и се осъществява с подкрепата на Столична община и Военна академия „Г. С. Раковски”.", "date": "2017.09.05", "title": "София: Едноседмичният кино маратон „Кино в парка” се провежда във Военната академия „Г. С. Раковски”"}
{"url": "http://www.focus-news.net/news/2017/09/05/2432580/pregled-na-osnovnite-temi-v-blagoevgradskiya-pechat.html", "text": "„Съпругата на депутата д-р Иван Ибришимов върти бизнес със сина на убития турски бизнесмен Капаноглу, БСП активисти управляват санаториума на фамилията в Сапарева баня“, е водещото заглавие на вестник „Струма“. В дописката пише, че в прелюбопитно съдружие е влязла съпругата на депутата от БСП В Кюстендилска област д-р Иван Ибришимов- д-р Илияна Георгиева Велкова. Името й фигурира в Търговския регистър като съсобственик на фирма „Деил Мода“  ЕООД заедно с Дениз Явуз Капаноглу, единият от двамата синове на зверски убития през 2006 г. турски бизнесмен Явуз Капаноглу. 56-годишният турчин, който бе собственик на балнеосанаториума в Сапарева баня, бе намерен убит, с ножица в гърлото. На челото на вестника четем още: „Огромен кестен се сгромоляса на главната улица в Сандански, по чудо никой не пострада“. От първата страница е публикуван и материал: „Горското в Петрич от вчера с нов директор, шефовете на „ДГС Места“ и „ДГС Симитли“ си размениха местата“.\r\n„Войводата Николай Шаламандов от Сандански със смазан палец, съветникът Стоян Ангов: Цяло лято вися по скелетата на общината, слага климатици“, е водеща тема на вестник „Вяра. \r\n„Багерите на Сащо Малинов“ оголиха корените на дърветата в брезовата горичка на Кюстендил, Ивайло Атанасов: Кметът Паунов воюва с гражданите“, е друго заглавие от челото на вестника. \r\nНа първа страница на ежедневника четем още: „Добра Михалкова, Цветанка Илиева и Василка Кръстева свариха 100 кг фасул в Радуил, певицата Катя Арнаудова от Благоевград с награда“. От статията научаваме, че хора от пет ката са се извили в самоковското село Радуил за 15-ото юбилейно издание на Бобфеста. В него са участвали 70 състава от България и от Македония, а гостите през двата празнични дни са били около 800.", "date": "2017.09.05", "title": "Преглед на основните теми в благоевградския печат"}
{"url": "http://www.focus-news.net/news/2017/09/05/2432581/the-copenhagen-post-broyat-na-bezdomnite-v-daniya-narastva-s-trevozhni-tempove.html", "text": "Доклад от Датския център за приложна социална наука показва, че броят на бездомните хора в страната нараства, съобщава столичният вестник The Copenhagen Post.\r\nДанните показват, че в скандинавското кралство са регистрирани официално 6 635 души, които нямат покрив над главата си. Броят им е с осем процента по-голям, в сравнение с данните от 2015 г. Много от бездомните страдат от психични заболявания, предупреждават експертите.\r\nМладите хора съставляват непропорционална част от общия брой. През 2009 г. са регистрирани 633 бездомни на възраст между 18 г. и 24 г.; през 2017 г. техният брой е почти двойно по-голям – 1 278. \r\nБездомността често е резултат от комбинация от различни фактори -  липсата на жилища на достъпни цени и индивидуални причини като психични заболявания, проблеми със зависимости или тежък развод.\r\nСтарши изследователят Ларс Бенджаминсен, който извърши проучването, посочва, че липсата на жилища в по-големите градове е основен фактор, който допринася за увеличаването на броя на бездомниците. Проблемът става все по-осезаем в по-големите градове. Поради тази причина експертът призовава властите да предприемат мерки за разширяване на помощта, предоставяна от социалните служби на нуждаещите се. Тереза Герова", "date": "2017.09.05", "title": "The Copenhagen Post: Броят на бездомните в Дания нараства с тревожни темпове"}
{"url": "http://www.focus-news.net/news/2017/09/05/2432582/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Днес времето ще бъде по-хладно с температури между 2 и 12 градуса. До умерен вятър се усеща по високите части на планините, като има тенденция за подобрение в следобедните часове. Не са получени сигнали за пострадали туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.05", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/05/2432583/dots-ilian-gospodinov-nimh-ochakva-ni-topla-i-suha-esen-napodobyavashta-minalogodishnata.html", "text": "Очаква ни топла и суха есен, наподобяваща миналогодишната. Есенните дни, които ни очакват, ще бъдат със средни сезонни температури и количества валежи около нормалните. Това каза за Радио „Фокус“ доц. Илиан Господинов от Националния институт по метеорология и хидрология (НИМХ) към Българската академия на науките (БАН). Той отбеляза, че в момента през страната преминава студен атмосферен фронт, но предстои период без валежи. \r\n„Малко вероятно е есента да е с много обилни и продължителни валежи. Те ще са по-скоро с нормални количества за сезона, вероятно есента ще е по-суха. Подобна е била и есента на 2016-та година, когато средно за целия сезон за страната има валежи под нормата. Сега предстои тенденция на затопляне, но след това е възможно отново да има период на захлаждане, с валежно време. В такава тенденция ще продължи времето през септември“, посочи доц. Илиан Господинов.  \r\nТой каза oще, че е нормално е да има условия за мъгли и слани, особено с напредването на сезона. Доц. Господинов допълни, че ще има подходящи условия за туризъм на планината и на морето.", "date": "2017.09.05", "title": "Доц. Илиан Господинов, НИМХ: Очаква ни топла и суха есен, наподобяваща миналогодишната"}
{"url": "http://www.focus-news.net/news/2017/09/05/2432584/sport-rafael-nadal-se-klasira-za-chetvartfinalite-na-otkritoto-parvenstvo-na-sasht.html", "text": "Рафаел Надал победи украинеца Александър Долгополов с 6:2, 6:4, 6:1 в мач, продължил 100 минути, и се класира за четвъртфиналите на Откритото първенство на САЩ. \r\nВ следващия кръг двукратният шампион на US Open ще играе срещу победителя от двубоя Давид Гофен – Андрей Рубльов.", "date": "2017.09.05", "title": "Спорт: Рафаел Надал се класира за четвъртфиналите на Откритото първенство на САЩ"}
{"url": "http://www.focus-news.net/news/2017/09/05/2432585/mvr-edin-chovek-e-zaginal-a-dvama-sa-s-opasnost-za-zhivota-sled-katastrofi-prez-izminaloto-denonoshtie.html", "text": "Един човек е загинал, а двама са с опасност за живота след катастрофи през изминалото денонощие. Това съобщиха за Агенция „Фокус“ от пресцентъра на МВР. Общо в страната са станали 18 произшествия, като при тях 21 са пострадали. В София са регистрирани 138 леки и един тежък пътен инцидент. При тях двама души са ранени.", "date": "2017.09.05", "title": "МВР: Един човек е загинал, а двама са с опасност за живота след катастрофи през изминалото денонощие"}
{"url": "http://www.focus-news.net/news/2017/09/05/2432586/zam-pomoshtnik-darzhavniyat-sekretar-na-sasht-hoyt-iy-kam-vitsepremiera-ekaterina-zaharieva-pozdravyavam-vi-za-dogovora-s-makedoniya-toy-e-vazhen-za-tseliya-region.html", "text": "Поздравявам ви за Договора за приятелство, добросъседство и сътрудничество с Република Македония. Той е важен за народите на Република България и на Република Македония, но и за целия регион. С тези думи заместник-помощник държавният секретар на САЩ Хойт Ий се обърна към вицепремиера и министър на външните работи Екатерина Захариева. Двамата разговаряха в Словения в рамките на Бледския стратегически форум. Това съобщиха от пресцентъра на Министерството на Външните работи.\r\n\"Едно от най-големите достойнства на този договор бе, че той бе изработен без чужда помощ, така показахме, че може да решаваме въпросите си без посредници\", подчерта Захариева.\r\n\"Надяваме се този договор да създаде подходяща атмосфера, в която Република Македония да подобри отношенията си и с другите съседи\", каза още Ий.\r\nВицепремиерът Захариева и заместник-помощник държавният секретар Ий обсъдиха още актуалната политическа ситуация в региона, инициативите на България във външната политика и усилията за постигане на енергийна диверсификация на Балканите.", "date": "2017.09.05", "title": "Зам.-помощник държавният секретар на САЩ Хойт Ий към вицепремиера Екатерина Захариева: Поздравявам ви за договора с Македония, той е важен за целия регион"}
{"url": "http://www.focus-news.net/news/2017/09/05/2432587/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2017.09.05", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2017/09/05/2432588/sport-diego-shvartsman-i-pablo-karenyo-busta-otkrivat-programata-na-tsentralniya-kort-vav-vtornik.html", "text": "Диего Шварцман и Пабло Кареньо Буста ще открият програмата на Централния корт във вторник с мач от четвъртфиналите на Откритото първенство на САЩ. И двамата тенисисти достигат за първи път в кариерата си до тази фаза на US Open. \r\nДвубоят на „Артър Аш“ ще започне в 18:00 часа (българско време).", "date": "2017.09.05", "title": "Спорт: Диего Шварцман и Пабло Кареньо Буста откриват програмата на Централния корт във вторник"}
{"url": "http://www.focus-news.net/news/2017/09/05/2432589/stara-zagora-kmetat-zhivko-todorov-i-resorniyat-zam-kmet-krasimira-chahova-preryazaha-lentata-na-parvata-obshtinska-boksova-zala.html", "text": "Кметът Живко Тодоров и ресорният зам.-кмет Красимира Чахова прерязаха лентата на първата общинска боксова зала в Стара Загора. Тя се намира в кв. „Три чучура – юг“, до XI-то Основно училище „Николай Лилиев“. Това съобщиха от пресцентъра на Община Стара Загора. Залата разполага с ринг, съблекалня, баня, 2 гладиатора, лежанка, две шведски стени, 10 боксови чувала за тренировки и пейки за сядане.\r\nНа водосвета за здраве и успех присъстваха изпълнителният директор на Българската боксова федерация Венцислав Николов, двукратният европейски шампион Даниел Асенов, петкратният републикански шампион по бокс Антон Димитров, инициатори и спомоществователи, треньори и родители на младите състезатели. \r\n„Благодаря на Стефанка Райкова, че успя да организира всичко това – за кратко време да се направи ремонт на залата, да се съберат треньорите и децата, които ще тренират тук – каза в приветствието си Живко Тодоров. – Благодаря на Петър Чобанов за това, че даде своя принос в Стара Загора да има боксов клуб, какъвто не сме имали от години. Знаете, че нямахме дори лицензиран треньор, който да може да води тренировки. Сега имаме истински боксов клуб, който да участва в първенствата, да може да постига и успехи. За нас е много важно подрастващите да са в залите, да спортуват и да тренират. В днешно време изкушенията на улицата са много. Те са свързани с алкохол, наркотици и други предизвикателства. Ние инвестираме толкова много в спорта, за да може младите да са тук, да се борят да постигат успехи и да си пробиват път в живота, а не да търсят други възможности за изява на улицата и да провалят живота си. Дай Боже тази зала да донесе много успехи и да създаде шампиони за нашия град. Желая Ви успех!“\r\n„От името на Българската федерация по бокс и нейния президент Красимир Инински искам да поздравя организаторите и създателите на това спортно съоръжение – каза на свой ред Венцислав Николов. – Сигурен съм, че тази зала ще доведе до резултати като на четирикратния европейски шампион Даниел Асенов. Един от девизите на спорта е „Нокаут на допинга и на дрогата“. Нашата цел е точно тази – да ликвидираме тези порядки сред младежта, да ги доведем в залата и оттук нататък те да се развият като равноправни членове на нашето общество. Няма да скрия и своето задоволство, че именно старши треньорът Щилиян Кабранов поема работата, което е гаранция за успехи на старозагорския бокс.“\r\nИнициативата е на фондация „Природа и здраве“ и СНЦ „Боксов клуб Стара Загора“. Клубът съществува от миналата година и в него тренират 10 деца и 8 мъже. В актива на клуба вече има сребърен и бронзов медал от републикански състезания, съобщи председателят на фондацията Стефанка Райкова. „Когато преди година се появи идеята за залата, в лицето на кмета срещнахме страхотна подкрепа“ – каза тя. Стефанка Райкова благодари на хората, помогнали за създаването на боксовата зала: Красимир Станев от „Агроконсулт“ ЕООД, Румен Райков от „ВиК“ ЕООД – Стара Загора, Димитър Петков от „НИПИ-М“ АД, Христо Миланов от „ВИК Ремонт“ ООД, Тонка Георгиева от „Логос“, Иван Колев от „Металик“ АД и др. След официалното откриване на новата зала се проведоха демонстративни срещи в боксовия ринг.", "date": "2017.09.05", "title": "Стара Загора: Кметът Живко Тодоров и ресорният зам.-кмет Красимира Чахова прерязаха лентата на първата общинска боксова зала"}
{"url": "http://www.focus-news.net/news/2017/09/05/2432590/ekathimerini-gratskata-politsiya-arestuva-dvama-dushi-vav-vrazka-s-pozharite-na-pelopones.html", "text": "Гръцката полиция арестува двама души по подозрение за умишлен палеж, довел до мащабните горски пожари на полуостров Пелопонес, съобщава електронното издание Ekathimerini.\r\nИ двамата арестувани са граждани на Гърция, съответно на 21 г. и 29 г. Те са заподозрени в предизвикване на два пожара, избухнали в неделя, 3 септември.\r\nЗадържаните са разпитани също и във връзка с още три пожара – два горски и един на земеделска площ. Тереза Герова", "date": "2017.09.05", "title": "Ekathimerini: Гръцката полиция арестува двама души във връзка с пожарите на Пелопонес"}
{"url": "http://www.focus-news.net/news/2017/09/05/2432591/kriminalniyat-psiholog-prof-kalin-gaydarov-intsidentite-sas-strelba-sa-seriozna-indikatsiya-za-funktsioniraneto-na-obshtestvoto-i-institutsiite.html", "text": "Инцидентите със стрелба са сериозна индикация за функционирането на обществото и институциите. Това коментира в сутрешния блок „Добро утро, България“ на Радио „Фокус“ криминалният психолог проф. Калин Гайдаров, бивш директор на Института по психология на МВР. По думите му превенцията на престъпленията у нас се пренебрегва. Според експерта социалното пространство е твърде объркано и неподредено, което е причина за липса на публична нравственост. Проф. Гайдаров допълни, че се създава обществено възприятие, че спазването на законите не е задължително. \r\n„В момента социалното пространство е твърде объркано, неподредено. Бих казал, че твърде несправедливо, грубо и то влияе негативно върху функционирането на личността. Нещо, което е особено важно и на което също не се обръща внимание, е публичната нравственост. Контактът между обществото и индивидуалния човек минава през морала, през нравствеността. Това е спойката“, коментира експертът. Проф. Калин Гайдаров каза още, че фактът, че в България продължава да съществува тежка престъпност, означава, че проблемите са много сериозни във всички сфери на публичния живот и това не бива да остава само като криминална хроника. „Това е язва, която за пореден път се отваря и за пореден път ще отминем и вероятно ще си кажем, че това е драмата на семейството и задачата на полицията“, каза още той. Според него всичко се корени в липсата на възпитание на децата в нравственост.", "date": "2017.09.05", "title": "Криминалният психолог проф. Калин Гайдаров: Инцидентите със стрелба са сериозна индикация за функционирането на обществото и институциите"}
{"url": "http://www.focus-news.net/news/2017/09/05/2432592/shumen-63-godishen-mazh-e-pochinal-na-ul-georgi-kirkov-v-grada.html", "text": "Около 20:40 часа вчера минувач по ул. \"Георги Кирков\" в Шумен е забелязал мъж в безпомощно състояние, спрял до него, подал сигнал на телефон 112 и изчакал да пристигне екип на Спешна помощ. Това съобщиха от ОДМВР-Шумен. По данни на минувача падналият мъж е дишал, но до идването на спешния екип епочинал. Изяснена е самоличността му, 63-годишен мъж от Шумен. Тялото е транспортирано в \"Съдебна медицина\" при МБАЛ- Шумен. Аутопсия ще изясни причината за настъпването на смъртта. За момента данни за насилствена смърт няма.", "date": "2017.09.05", "title": "Шумен: 63-годишен мъж е починал на ул. \"Георги Кирков\" в града"}
{"url": "http://www.focus-news.net/news/2017/09/05/2432593/lokalno-makedoniya-srabska-lista-nyama-da-blokira-sazdavaneto-na-institutsii-v-kosovo-uveri-liderat-na-partiyata.html", "text": "Председателят на „Сръбска листа“ Горан Ракич увери, че партията няма да блокира създаването на нови институции в Косово и ще подкрепи всяка политическа сила в страната, която има необходимият брой места в парламента в Прищина, пише македонското електронно издание „Локално“.\r\n„Няма да блокираме създаването на косовските институции. Не сме на ничия страна – ще подкрепим онези, които имат необходимия брой“, подчерта Ракич. \r\nНа предсрочните парламентарни избори в страната, проведени на 11 юни, „Сръбска листа“ спечели девет от гарантираните десет места в парламента за представителите на сръбската етническа общност в Косово.\r\nСпоред медиите, на партията, като част от новата правителствена коалиция, са й обещани три министерски места.Тереза Герова", "date": "2017.09.05", "title": "„Локално“ (Македония): „Сръбска листа“ няма да блокира създаването на институции в Косово, увери лидерът на партията"}
{"url": "http://www.focus-news.net/news/2017/09/05/2432594/sofiya-vavezhda-se-organizatsiya-na-dvizhenieto-za-provezhdane-na-kulturno-sabitie-v-inter-ekspo-tsentar.html", "text": "Въвежда се организация на движението за провеждане на културно събитие в „Интер Експо Център“ в София. Това съобщиха от пресцентъра на Столична община. От 08.00 до 18.00 часа на 9 септември 2017 г. и 10 септември 2017 г. се забранява престоят и паркирането на пътни превозни средства на локалното пътно платно на бул. „Цариградско шосе” пред входа на Интер Експо Център. \r\nОт 08.00 до 18.00 часа на на 9 септември 2017 г. и 10 септември 2017 г. се забранява влизането на пътни превозни средства по локалното пътно платно на бул. „Цариградско шосе” от страната на Интер Експо Център, само при необходимост и по преценка на отдел „Пътна полиция” при СДВР, с изключение на колите на масов градски транспорт.", "date": "2017.09.05", "title": "София: Въвежда се организация на движението за провеждане на културно събитие в „Интер Експо Център“"}
{"url": "http://www.focus-news.net/news/2017/09/05/2432595/kyustendil-problemat-s-lipsata-na-piteyna-voda-shte-bade-obsaden-na-izvanredno-zasedanie-na-obshtinskiya-savet-v-kocherinovo.html", "text": "Проблемът с липсата на питейна вода ще бъде обсъден на извънредно заседание на Общинския съвет в Кочериново. Това съобщи за Радио „Фокус” – Кюстендил Калин Везенков, председател на Общинския съвет. Заседанието е насрочено за 17.30 часа в залата на Община Кочериново. Единствената точка е свързана с приемане на решение за решаване на проблемите с водоподоването. „Надявам се, че ще имаме и реакция от институциите, защото миналата седмица изпратихме една декларация до тях”, каза Калин Везенков. По думите му, ако проблемът не бъде решен, хората са готови на още по-остри действия. Протестите ще включват блокада на пътя за Рилски манастир, автомагистрала „Струма” и път Е-79.„Фокус” припомня, че от няколко месеца в Община Кочериново водоподаването е нередовно и с малък дебит, а от една седмица официално е въведен воден режим.\r\nВенцеслав ИЛЧЕВ", "date": "2017.09.05", "title": "Кюстендил: Проблемът с липсата на питейна вода ще бъде обсъден на извънредно заседание на Общинския съвет в Кочериново"}
{"url": "http://www.focus-news.net/news/2017/09/05/2432596/yambol-denyat-na-saedinenieto-shte-otbelezhat-v-straldzha-s-beseda-za-istoricheskoto-znachenie-na-sabitieto.html", "text": "Денят на  Съединението  ще отбележат в Стралджа с беседа за историческото значение на събитието, съобщи пред Радио „Фокус“ – Сливен експертът в Община Стралджа Надя Жечева. „Съединени ли сме днес?“ – това е въпросът на който ще си дадат отговор участниците в срещата-разговор в Стралджа, организирана от Общината и НЧ “Стралджа 2016“. Тя ще се проведе от 16 ч. В нея са поканени да участват историци, филолози, културни дейци, краеведи. За историческото значение на 6 септември ще разкаже Снежана Вълкова, директор на Общински исторически музей. Своят отговор на въпроса „Съединени ли сме днес?“ ще представят педагозите Димитър Стоянов, Таня Вълчева, Тодор Атанасов и др. \r\nУчастниците в срещата  ще споделят свои мисли по темата, ще обсъдят предложения за осъществяване на интересни идеи, обединяващи обществото.     На самия ден 6 септември в парк „Младост“, от 10.00 ч. ще бъдат поднесени венци и цветя пред паметниците на загиналите за свободата на България стралджанци. Два дни по-късно, на 8 септември, с посвещение на деня на Съединението и празника на независимостта, Община Стралджа  и НЧ “Стралджа 2016“ организират концерт на група „Сигнал“. Той ще се проведе от 19.00 ч. на откритата сцена на площад „Демокрация“.", "date": "2017.09.05", "title": "Ямбол: Денят на  Съединението  ще отбележат в Стралджа с беседа за историческото значение на събитието"}
{"url": "http://www.focus-news.net/news/2017/09/05/2432597/kyustendil-obshtina-dupnitsa-e-domakin-na-izlozhba-zhivopis-na-hudozhnika-ivan-shumanov.html", "text": "Община Дупница е домакин на изложба-живопис на художника Иван Шуманов. Това съобщи за Радио „Фокус” – Кюстендил Таня Камбурова, експерт „Култура” към Община Дупница. Изложбата ще бъде открина от 17.30 часа в изложбена зала „Околийската къща”. „Тази културна проява се открива навечерието на 132-годишнина от Съединението на България и е посветена на това велико дело”, каза Камбурова.  \r\nПо думите й пред жителите и гостите на Дупница ще бъде представен един млад художник, който е роден в Самоков. Иван Шуманов е секретар на читалище „Младост” в Самоков и ръководител на школата по изобразително изкуство „Наум Хаджимладенов”, действаща към читалището. До момента той е участвал в редица изложби в страната и извън нея.\r\nВенцеслав ИЛЧЕВ", "date": "2017.09.05", "title": "Кюстендил: Община Дупница е домакин на изложба-живопис на художника Иван Шуманов"}
{"url": "http://www.focus-news.net/news/2017/09/05/2432598/sofiya-vavezhda-se-organizatsiya-na-dvizhenieto-za-provezhdane-na-aleya-na-knigata.html", "text": "Въвежда се организация на движението за провеждане на „Алея на книгата” в София. Това съобщиха от пресцентъра на Столична община. От 07.00 до 20.00 часа на 7 септември 2017 г. и от 07.00 до 20.00 часа на 20 септември 2017 г. се забранява престоят и паркирането на пътни превозни средства, с изключение на автомобилите обслужващи монтажа и демонтажа на съоръженията и извън местата в режим на платено паркиране „служебен абонамент” на ул. „Неофит Рилски” между  бул. „Витоша” и ул. „Христо Белчев”, в частта до бул. „Витоша.", "date": "2017.09.05", "title": "София: Въвежда се организация на движението за провеждане на „Алея на книгата”"}
{"url": "http://www.focus-news.net/news/2017/09/05/2432599/die-presse-obshto-40-darzhavi-sa-zasegnati-ot-yaychniya-skandal.html", "text": "Скандалът с яйцата, замърсени с фипронил, е засегнал общо 40 държави, пише австрийският ежедневник Die Presse.\r\nСъгласно медийни данни, 24 от 28-те държави от Европейския съюз са докладвали за наличието на територията си на яйца или яйчни продукти, замърсени с фипронил. Засегнати са и 16 страни извън пределите на Общността, сред които САЩ, Русия, ЮАР и Турция. \r\nИзвън „яйчният скандал“ в Европа засега остават Литва, Португалия, Република Кипър и Хърватия. \r\nСкандалът с фипронила ще бъде предмет на среща на министрите на ЕС, която ще се проведе във вторник, 5 септември, в естонската столица Талин. Комисарят по въпросите на храните и селското стопанство на ЕС Витянис Андрюкайтис трябва да предостави информация за текущата ситуация. \r\nСпоред предишните разследвания, отровата е попаднала в яйцата, защото е използвана за почистване на помещенията за отглеждане на птици. След избухването на скандала бяха унищожени тонове яйца, въпреки че експертите не са наясно дали те представляват сериозна опасност за здравето на потребителите. Тереза Герова", "date": "2017.09.05", "title": "Die Presse: Общо 40 държави са засегнати от „яйчния скандал“"}
{"url": "http://www.focus-news.net/news/2017/09/05/2432600/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В навечерието на новата учебна година на много места в страната текат различни ремонтни дейности в училищата и детските градини. Община Свищов не прави изключение. На какъв етап са текущите ремонтни дейности, готова ли ще е учебната база преди 15 септември, какво още трябва да бъде направено? На тези и още въпроси , свързани с образователния процес в крайдунавския регион ще ни отговори в предаването „Добре дошли в Свищов“ на Радио „Фокус“ – Велико Търново зам.-кметът на Свищовска община Анелия Димитрова. \r\nИ още - както вече добре знаете в свищовското село Овча могила бе изграден първият у нас Кризисен център, който помага на структурите на МВР в различни критични ситуации. Дали работата на служителите му се е увеличила през летните месеци и на какви сигнали най-често реагират те, ще попитаме ръководителят на Центъра и кмет на село Овча могила Нели Великова. Тя ще ни разкаже повече и за самото населено място, което е известно с възможностите за балнеолечение, които предлага. \r\nВ минутите на днешното издание на предаването ще Ви представим и една от най-новите социални услуги, които бяха разкрити в Свищовска община. Става въпрос за два Центъра за настаняване от семеен тип за пълнолетни лица с деменция. Те също се намират в село Овча могила и замества Социално учебно-професионалният център „Св. Климент Охридски“. Какъв е капацитетът на новата институция, има ли чакащи потребители и кой, и как се грижи за тях, ще научим от директора Данчо Кръстев. Предаването подготви Луиза Транчева, водещ е Надежда Кръстева. Номерът за връзка със студиото е 0885 303 375.", "date": "2017.09.05", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/09/05/2432601/ministar-temenuzhka-petkova-shte-provede-sreshta-s-golemite-energiyni-konsumatori.html", "text": "Министърът на енергетиката Теменужка Петкова ще проведе днес, 5 септември, среща с големите енергийни консуматори, съобщават от пресцентъра на Министерство на енергетиката. Очаква се да бъдат представени анализите на „Булгаргаз“ и „Булгартрансгаз“ относно въвеждането на входно-изходната тарифна система за ценообразуване на природния газ и влиянието й върху големите енергийни консуматори.\r\nОколо 16.30 часа в сградата на Министерството на енергетиката – ул. „Триадица“ 8, е предвиден брифинг за журналисти, на който ще бъдат представени резултатите от разговорите.", "date": "2017.09.05", "title": "Министър Теменужка Петкова ще проведе среща с големите енергийни консуматори"}
{"url": "http://www.focus-news.net/news/2017/09/05/2432602/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Гръцката полиция арестува двама души по подозрение за умишлен палеж, довел до мащабните горски пожари на полуостров Пелопонес, съобщава електронното издание Ekathimerini.\r\nИ двамата арестувани са граждани на Гърция, съответно на 21 г. и 29 г. Те са заподозрени в предизвикване на два пожара, избухнали в неделя, 3 септември.\r\nЗадържаните са разпитани също и във връзка с още три пожара – два горски и един на земеделска площ.\r\n*** Скандалът с яйцата, замърсени с фипронил, е засегнал общо 40 държави, пише австрийският ежедневник Die Presse.\r\nСъгласно медийни данни, 24 от 28-те държави от Европейския съюз са докладвали за наличието на територията си на яйца или яйчни продукти, замърсени с фипронил. Засегнати са и 16 страни извън пределите на Общността, сред които САЩ, Русия, ЮАР и Турция. \r\nИзвън „яйчният скандал“ в Европа засега остават Литва, Португалия, Република Кипър и Хърватия. \r\nСкандалът с фипронила ще бъде предмет на среща на министрите на ЕС, която ще се проведе във вторник, 5 септември, в естонската столица Талин. Комисарят по въпросите на храните и селското стопанство на ЕС Витянис Андрюкайтис трябва да предостави информация за текущата ситуация. \r\nСпоред предишните разследвания, отровата е попаднала в яйцата, защото е използвана за почистване на помещенията за отглеждане на птици. След избухването на скандала бяха унищожени тонове яйца, въпреки че експертите не са наясно дали те представляват сериозна опасност за здравето на потребителите.\r\n*** Доклад от Датския център за приложна социална наука показва, че броят на бездомните хора в страната нараства, съобщава столичният вестник The Copenhagen Post.\r\nДанните показват, че в скандинавското кралство са регистрирани официално 6 635 души, които нямат покрив над главата си. Броят им е с осем процента по-голям, в сравнение с данните от 2015 г. Много от бездомните страдат от психични заболявания, предупреждават експертите.\r\nМладите хора съставляват непропорционална част от общия брой. През 2009 г. са регистрирани 633 бездомни на възраст между 18 г. и 24 г.; през 2017 г. техният брой е почти двойно по-голям – 1 278. \r\nБездомността често е резултат от комбинация от различни фактори -  липсата на жилища на достъпни цени и индивидуални причини като психични заболявания, проблеми със зависимости или тежък развод.\r\nСтарши изследователят Ларс Бенджаминсен, който извърши проучването, посочва, че липсата на жилища в по-големите градове е основен фактор, който допринася за увеличаването на броя на бездомниците. Проблемът става все по-осезаем в по-големите градове. Поради тази причина експертът призовава властите да предприемат мерки за разширяване на помощта, предоставяна от социалните служби на нуждаещите се.\r\n*** Във вторник, 5 септември, канцлерът на ФРГ Ангела Меркел и вицеканцлерът Зигмар Габриел ще се включат в последната официална сесия на Бундестага преди изборите за федерален парламент на 24 септември, припомня националният ежедневник Die Frankfurter Allgemeine Zeitung.\r\nСлед телевизионния дебат между Меркел и кандидата на социалдемократите за канцлерския пост в Германия – Мартин Шулц, заседанието в германския парламент във вторник ще бъде последната директна среща между водещите политици на Съюза (ХДС/ХСС) и ГСДП. Очаква се Габриел да провокира към сблъсък канцлера. \r\nПравителствените и опозиционните партии искат да направят преглед на политическата работа през последните четири години в тричасов дебат за „ситуацията в Германия\". Освен канцлера и външния министър, в дискусията ще се включат ръководителите на останалите партии. „Левица“ и „Зелени“ отправиха критика към Съюза (ХДС/ХСС) и ГСДП заради избягването на теми, важни за обществото – като например образование и социална политика. \r\nВнимание ще бъде отделено и на политиката на Берлин спрямо Турция. Шулц обеща, че в случай на изборна победа ще настоява за прекратяване на преговорите за турското членство в Европейския съюз. Меркел бе изненадана от позицията му, в резултат на което увери, че на срещата на върха на ЕС през октомври ще обсъди темата с останалите държавни и правителствени лидери на страните от Общността – разбира се, ако отново поеме управлението в Берлин.\r\n*** Европейският съюз ще трябва да се справи с голяма дупка в бюджета си, след като Великобритания официално прекрати своето членство. Това заяви Томас Крюгер, говорител на социалдемократическата партия на федералния германски район Мекленбург-Западна Померания, в понеделник в Брюксел, пише британският вестник The Daily Express.\r\nКрюгер заяви, че „ние искаме да чуем, къде ще бъдат направени икономии в бъдеще и какво биха значели възможните понижения в помощите за североизтока“, като добави, че след Брекзит, бюджета на съюза ще загуби 10 млрд. евро.\r\n***", "date": "2017.09.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/05/2432603/pazardzhik-razpitvat-6-godishnoto-dete-ot-praznenstvo-v-selo-vinogradets-na-koeto-beshe-zastrelyan-47-godishen-mazh-kakto-i-rayonniya-prokuror-za-saprichastnost-kam-sluchaya.html", "text": "Днес ще бъде разпитано 6-годишното дете, за което има съмнения, че е произвело смъртоносния изстрел на частното празненство в село Виноградец, където загина 47-годишен мъж, съобщи за Радио „Фокус“ – Пазарджик Васил Малинов, окръжен прокурор на Пазарджик. Детето ще бъде разпитано при спазването на всички изисквания за разпит на малолетно лице в т.н. „Синя стая“ в присъствието на педагог, психолог и съдия. В рамките на деня се очаква да бъде разпитан в качеството му на свидетел и Районния прокурор на Пазарджик Георги Кацаров заради близките му отношения със собственика на пистолета Лазар Влайков. \r\nОкръжният прокурор каза също, че ще бъде извършена и ревизия на предишни две прекратени досъдебни производства на Лазар Влайков. „И двете производства касаят нанасяне на средни телесни повреди. За първото е прието, че е нанесена следна телесна повреда при афект, а за другото – нанесена е средна телесна повреда с оглед превишаване пределите на неизбежна самоотбрана. Едното е гледано от Районната прокуратура във Велинград, а другото - от тази в Пазарджик. Второто производство е прекратено заради липса на тъжба от страна на пострадалото лице“, коментира Малинов.\r\nАлбена ЖИЛЕКОВА", "date": "2017.09.05", "title": "Пазарджик: Разпитват 6-годишното дете от празненство в село Виноградец, на което беше застрелян 47-годишен мъж, както и районния прокурор за съпричастност към случая"}
{"url": "http://www.focus-news.net/news/2017/09/05/2432604/spryano-e-vodopodavaneto-v-edin-zhilishten-kvartal-v-dupnitsa.html", "text": "Спряно е водоподаването в един жилищен квартал в Дупница. Това съобщи за Радио „Фокус” – Кюстендил Илия Илиев, управител на ВиК-Дупница. По думите му без вода са жителите на квартал „Бешика”. Причината е продължаващата профилактика на водопроводите. Нарушеното водоподаване ще продължи до 16.00 часа. „Това е нещо рутинно, но и нужно. Профилактика беше извършена в селата и в част от кварталите на града, сега продължаваме с останалите”, каза Илия Илиев.\r\nВенцеслав ИЛЧЕВ", "date": "2017.09.05", "title": "Спряно е водоподаването в един жилищен квартал в Дупница"}
{"url": "http://www.focus-news.net/news/2017/09/05/2432605/sofiya-sluzheben-parking-e-bil-ottsepen-zaradi-samnitelen-kufar.html", "text": "Служебният паркинг на Нова телевизия в София е бил отцепен заради съмнителен куфар. Това съобщиха за Агенция „Фокус“ от пресцентъра на МВР. Сигналът е подаден в 08.30 часа сутринта, като минути след това на място е пристигнал полицейски екип. След проверка е установено, че в куфара е имало дрехи.\r\nЦветилена СИМЕОНОВА", "date": "2017.09.05", "title": "София: Служебен паркинг е бил отцепен заради съмнителен куфар"}
{"url": "http://www.focus-news.net/news/2017/09/05/2432606/afp-vladimir-putin-preduprezhdava-za-opasnostta-ot-globalna-katastrofa-v-bezizhoditsata-sas-severna-koreya.html", "text": "Държавният глава на Руската федерация Владимир Путин предупреди във вторник за опасността от „глобална катастрофа\", ако не бъде постигнато дипломатическо решение на ядрената безизходица в Северна Корея, като подчерта, че налагането на допълнителни санкции на Пхенян ще бъде безполезно, предава AFP.\r\n„Налагането на всякакви санкции в тази ситуация е безполезно и неефективно\", заяви Путин в рамките на пресконференция, последвала срещата на върха на БРИКС в Китай. \r\n„Всичко това може да доведе до глобална катастрофа и голям брой жертви\", изрази опасенията си руският президент. Тереза Герова", "date": "2017.09.05", "title": "AFP: Владимир Путин предупреждава за опасността от „глобална катастрофа\" в безизходицата със Северна Корея"}
{"url": "http://www.focus-news.net/news/2017/09/05/2432607/liderat-na-bsp-sofiya-kaloyan-pargov-shte-uchastva-v-tarzhastvata-po-sluchay-praznika-na-sopot.html", "text": "Калоян Паргов ще бъде гост на тържествата по случай празника на град Сопот - 5 септември. Това съобщиха от пресцентъра на ГС на БСП София. По покана на кмета на града Деян Дойнов лидерът на БСП - София ще присъства на откриването на паметник на видния сопотчанин и дарител Кирил Нектариев, от 17.00 часа в Западен парк в Сопот.\r\nВ 18.30 часа Калоян Паргов ще се включи и в тържественото честване на 14-ата годишнина от възстановяването на Сопот като община, което ще бъде на площад \"Иван Вазов\".", "date": "2017.09.05", "title": "Лидерът на БСП - София Калоян Паргов ще участва в тържаствата по случай празника на Сопот"}
{"url": "http://www.focus-news.net/news/2017/09/05/2432608/dimitar-margaritov-kzp-pri-popadane-v-turisticheski-kapan-potrebitelite-tryabva-da-mogat-da-badat-kompensirani.html", "text": "Контролът върху туристическия продукт е комплексна дейност, която обхваща не само наличието на категоризация на туристическия обект и съответствието на предоставяните услуги с предварително рекламираните. Това заяви в студиото на телевизия Bulgaria ON AIR председателят на Комисията за защита на потребителите (КЗП) Димитър Маргаритов, съобщиха от пресцентъра на КЗП. \r\n„Не става дума само за това дали хотелът притежава посочените звезди или има СПА център, както е записано в офертата. Санкцията също не е най-важната. Когато има нарушение, тя е неизбежна. Но целта, която отговорните за качеството на туристическия продукт институции трябва да гоним, е хората да получат компенсация, когато попаднат в един „туристически капан” на сериозно разминаване между оферираното и предоставеното”, коментира Маргаритов. \r\nВ ефира на „България сутрин” той подчерта, че през летния сезон са проверявани както туристически, така и търговски обекти. По думите му от началото на май са извършени над 10 000 проверки в места за настаняване и магазини на територията на цялата страна и са съставени около 800 акта. Приблизително 3500 от проверките са по Черноморието, а актовете – около 400. Запазва се тенденцията в 7-10% от случаите да се констатират нарушения, но броят им намалява спрямо предходни периоди.  \r\nСпоред Маргаритов за успокояването на пазара от съществено значение е целенасочената и систематична работа с търговците. Целта е те да бъдат информирани за изискванията на законодателството, което в някои сектори динамично се променя. \r\nАкцентът на разговора премина и към виртуалните приемни, които Комисията разкри за първа година през този летен сезон. „Оказа се, че когато хората знаят, че имат на разположение безплатен телефон, са по-склонни да го използват, за да ни сезират”, отбеляза председателят. Той посочи, че чрез тях са постъпили над 120 сигнали от туристи. Маргаритов е на мнение, че приемните имат и допълнителен ефект – популяризират националния телефон на потребителя и в резултат на това на него продължават да постъпват все повече сигнали и запитвания. „Потребителите стават по-активни, а търговците имат предвид, че хората реагират и си вземат бележка за провинения в миналото, които са представлявали по-сериозни нарушения”, заключи председателят.", "date": "2017.09.05", "title": "Димитър Маргаритов, КЗП: При попадане в „туристически капан” потребителите трябва да могат да бъдат компенсирани"}
{"url": "http://www.focus-news.net/news/2017/09/05/2432609/kyustendil-regionalniyat-istoricheski-muzey-predstavya-izlozhbata-zaedno-po-sveshtenite-mesta-na-planinata-osogovo-v-stolitsata.html", "text": "Регионалният исторически музей в Кюстендил представя изложбата „Заедно по свещените места на планината Осогово” в столицата. Това съобщи за Радио „Фокус” – Кюстендил Валентин Дебочички, директор на Регионален исторически музей „Академик Йордан Иванов” – Кюстендил. Изложбата ще бъде открита от 17.30 часа в галерия „Средец”. Инициативата е по повод Европейски дни на наследството и се организира заедно с Министерство на културата. Изложбата представя част от богатото културно- историческо наследство в Кюстендилска област, свързано с паметници и обекти с култово предназначение.\r\nВенцеслав ИЛЧЕВ", "date": "2017.09.05", "title": "Кюстендил: Регионалният исторически музей представя изложбата „Заедно по свещените места на планината Осогово” в столицата"}
{"url": "http://www.focus-news.net/news/2017/09/05/2432610/sport-maklaran-shte-obyavi-reshenieto-s-koi-dvigateli-shte-se-sastezava-prez-sledvashtiya-sezon.html", "text": "До края на текущата седмица „Макларън“ ще обяви официално решението си с кои двигатели ще се състезава през следващия сезон във Формула 1. \r\nИзпълнителният директор Зак Браун призна, че водещият пилот на тима – Фернандо Алонсо, ще остане в „Макларън“ и през 2018 г., ако британският отбор смени двигателите на японския си доставчик „Хонда“ с тези на „Рено“.", "date": "2017.09.05", "title": "Спорт: „Макларън“ ще обяви решението с кои двигатели ще се състезава през следващия сезон"}
{"url": "http://www.focus-news.net/news/2017/09/05/2432611/bsp-obshtina-kresna-startira-natsionalna-kampaniya-za-vazstanovyavane-na-kolosalnite-shtetite-ot-pozhara-vazniknal-na-24-avgust-2017-g.html", "text": "Община Кресна стартира национална кампания за възстановяване на колосалните щетите от пожара, възникнал на 24 август 2017 г. на територията на общината. Това съобщиха от пресцентъра на НС на БСП. На 4 септември 2017 г., с решение на Общинския съвет е създаден обществен съвет, в който влизат кмета на община Кресна, Николай Георгиев, кметските наместници на пострадалите от пожара села и по един представител на всяка от групите в общинския съвет, който да координира работата по преодоляването на щетите. \r\nНа телефони 0893 015892, 0893 015893 и 0893 015894 / от 08.00 - 17.00 часа / всички български и чуждестранни граждани и институции могат да получат конкретна информация за нуждите на пострадалите и нанесените щети, като се включат с парични средста, предметни дарения или доброволен труд. \r\nБанковата сметка, на която могат да се превеждат парични средства в подкрепа на пострадалите от пожара и преодоляването на щетите, е: \r\nОБЩИНА КРЕСНА \r\nИнтернешънъл Асет Банк АД - клон Благоевград \r\nIBAN BG08IABG74588401242700 \r\nBIC IABGBGSF \r\nКОД ЗА ВИД ПЛАЩАНЕ: 445100 \r\nОСНОВАНИЕ: ПОЖАР В СЕЛАТА ОЩАВА, СТАРА КРЕСНА И ВЛАХИ.\r\nОбщина Кресна се обръща с гореща молба за човешка съпричастност и съдействие към всички български физически и юридически лица, като ги моли да даряват парични средства, строителни материали и вътрешно обзавеждане за изгорелите къщи и селскостопанските постройки в засегнатите села. Създадена е организация и могат да бъдат приемани и помощи в хранителни продукти и консерви за изхранване на пострадалите от пожара. С благодарност ще бъдат приемани и вещи от първа необходимост (одеала, чаршафи, завивки, топли дрехи и обувки). \r\nПожарът нанесе огроми щети на природата и остави без паша и възможности за събиране на сено за изхранване на животните в засегнатите села през зимата. В тази връзка, в общината е създадена организация за складиране на дарения - концентрирани и груби фуржи, сено и слама за изхранване на селскостопанските животни в засегнатите от пожара села. \r\nНиколай Георгиев се обръща с лична молба към своите колеги кметове от цялата страна да изразят солидарност и да подкрепят община Кресна в този критичен момент: \"Най-важният урок за хората е да разберат, че те сами предопределят бъдещето си, чрез постъпките, извършени в миналото и настоящето\".", "date": "2017.09.05", "title": "БСП: Община Кресна стартира национална кампания за възстановяване на колосалните щетите от пожара, възникнал на 24 август 2017 г."}
{"url": "http://www.focus-news.net/news/2017/09/05/2432612/pazardzhik-rayonna-prokuratura-panagyurishte-razsledva-intsident-v-strelcha-pri-koyto-11-godishno-dete-pochina-ot-ognestrelno-naranyavane.html", "text": "На 04 септември 2017 г. около 18.00 часа в къща в гр. Стрелча е открито 11-годишно момче, починало от прострелване в главата с ловна пушка, съобщават от пресцентъра на прокуратурата. Под ръководството на Районна прокуратура - Панагюрище се извършват процесуално-следствени действия – извършен е оглед на местопроизшествие, разпитват се свидетели. Установяват се контактите на детето в деня на инцидента. Назначена е съдебно-медицинска експертиза. До момента е установено, че огнестрелната рана в главата на детето е от ловна пушка марка ИЖ, 12-ти калибър, собственост на бащата на детето. \r\nРазследването продължава.", "date": "2017.09.05", "title": "Пазарджик: Районна прокуратура - Панагюрище разследва инцидент в Стрелча, при който 11-годишно дете почина от огнестрелно нараняване"}
{"url": "http://www.focus-news.net/news/2017/09/05/2432613/razgrad-39-godishen-mazh-ot-selo-rakovski-e-s-opasnost-za-zhivota-sled-poboy.html", "text": "39-годишен мъж от разградското село Раковски е намерен в безпомощно състояние около 03.00 часа на 4 септември на улица в селото. Това съобщиоха от ОДМВР-Разград. М. М. е откаран в Разградската болница с тежка мозъчна травма и опасност за живота. Отпочнато е разследване за престъпление по чл.129, ал.2 във връзка с ал.1 от НК. В хода на образуваното досъдебно производство става ясно, че травмите на мъжа са получени след нанесен побой. Часове по-късно във връзка със случая са задържани трима 17-годишни младежи от село Раковски – Т.Р., М.М. и С.Й.", "date": "2017.09.05", "title": "Разград: 39-годишен мъж от село Раковски е с опасност за живота след побой"}
{"url": "http://www.focus-news.net/news/2017/09/05/2432614/stara-zagora-esennata-obrabotka-protiv-karlezhi-v-grada-zapochva-na-8-septemvri-2017g.html", "text": "Есенната обработка на тревните площи против кърлежи в детските и социални заведения, паркове, детски площадки и обществени сгради на територията на град Стара Загора ще започне на 8 септември т.г., съобщават от пресцентъра на Община Стара Загора. Дезакаризацията на общата площ от 413 444 кв.м. ще се извършва едновременно от 3 екипа, а в детските и социалните заведения от два екипа.\r\nОбработката на тревните площи в селата ще се извърши в началото на м. септември 2017г. Със заповед № 10-00-639/20.04.2017 г. на кмета на Община Стара Загора са определени длъжностни лица, които да следят за изпълнението на дейностите и да присъстват при извършването и приемането на работата за съответните обекти. Фирмата изпълнител е Д.Д.Д.-1 ООД, София, а препаратът за обработка е Бандит 10 ЕВ.\r\nГрафикът за обработка и информация за препарата, с който ще се извършва обработката, са изпратени за информация и контрол до РЗИ Стара Загора.\r\nСъздадена е организация за окосяване на площите, подлежащи на обработка от съответните административни бюра, звено „Озеленяване“ и директорите на съответните детски и социални заведения. Община Стара Загора си запазва правото за промени в графика при наличие на неподходящи климатични условия, за което ще бъде подадена своевременно информация на сайта на общината.", "date": "2017.09.05", "title": "Стара Загора: Есенната обработка против кърлежи в града започва на 8 септември 2017г."}
{"url": "http://www.focus-news.net/news/2017/09/05/2432615/federika-mogerini-turtsiya-prodalzhava-da-e-kandidat-za-chlenstvo-v-es.html", "text": "Въпреки напрежението с Анкара, Върховният представител на Европейския съюз по въпросите на външните работи и политиката на сигурност Федерика Могерини подчерта, че Турция продължава да е държава-кандидат за членство в Общността, пише баварският вестник Die Sueddeutsche Zeitung.\r\n„Ще продължим разговорите“, увери италианският политик, допълвайки, че Турция е регионален партньор в редица области.\r\nПри пристигането си в Словения Могерини подчерта, че ЕС невинаги е съгласен с позициите на Турция. Въпроси като правата на човека, както и положението, в което са поставени журналистите в страната, са извор на разногласия между Брюксел и Анкара. Въпреки това разговорите ще продължат. „Бъдещето на отношенията“ обаче ще бъде решено с вътрешен дебат сред представителите на страните от Общността, обясни Могерини. \r\nГоворител на Европейската комисия коментира изявленията на Мартин Шулц и Ангела Меркел в телевизионния дебат от неделя вечер, когато двамата водещи германски политици призоваха за прекратяване на преговорите за турското членство в ЕС.  От Брюксел припомниха, че председателят на Европейската комисия Жан-Клод Юнкер също следи развитието на Турция с голяма загриженост. Миналата седмица люксембургският политик заяви, че Турция се отдалечава с „гигантски стъпки“ от Европа и че политиката на турското правителство прави невъзможно присъединяването на страната към ЕС. Юнкер обаче се противопостави на едностранното прекъсване на преговорите за присъединяване.Тереза Герова", "date": "2017.09.05", "title": "Федерика Могерини: Турция продължава да е кандидат за членство в ЕС"}
{"url": "http://www.focus-news.net/news/2017/09/05/2432616/aneta-atanasova-predsedatel-na-nch-saedinenie-1875-grad-saedinenie-golyamokonartsi-praznuvat-132-godini-ot-saedinenieto-na-balgariya.html", "text": "Голямоконарци празнуват 132 години от Съединението на България. Това съобщи за Радио „Фокус”-Пловдив Анета Атанасова, председател на НЧ „Съединение 1875” в град Съединение. Тази година в град Съединение отбелязват и две кръгли годишнини – 150 години от рождението на Недялка Шилевам извезала знамето на голямоконарската чета на Продан Тишков – Чардафон по време на Съединението на България през 1885 година, и 180 години от рождението на поп Иван Генов – сподвижник на Васил Левски и председател на революционния комитет за Съединението на България в село Голямо Конаре. \r\nТържествата започнаха в 09.00 часа с издигане на знамето на площад Съединение и Тържествената сесия на Общинския съвет на Съединение от 09.30 часа. От 10.30 се организира Детско утро на площад Съединение, а следобед, от 15.30 часа са народните борби в Централен парк. В 19.30 часа в църквата „Св. Атанасий” започва панихида за загиналите голямоконарци, участвали в Съединението. В 20 часа, отново на площада ще бъде изнесено знамето на голямоконарската чета, а в 20.30 часа ще има възстановка на историческия момент. В 20.40 часа на площад Съединение започва Тържествената заря-проверка. Очаква се на нея да присъства председателят на Народното събрание Димитър Главчев, който ще приеме тържествения строй и ще поздрави жителите на град Съединение.\r\nНа 6 септември, когато е националния празник на България, от град Съединение тръгва 42-я международен мемориален маратон „Съединение”, който ще финишира в Пловдив, на едноименния площад.\r\nПрез 1885 г. голямоконарци начело с войводата Чардафон Велики вземат дейно участие в Съединението на Княжество България и Източна Румелия. Конницата на Чардафон Велики тръгва на 5 септември 1885 г. от Голямо Конаре, а на 6 септември с помощта на пловдивския гарнизон сваля от власт пловдивската управа, назначена от султанското правителство. Този исторически факт дава основание на Президиума на Народното събрание на Народна република България да преименува село Голямо Конаре на град Съединение с Указ № 828 от септември 1969 година. Оттогава градът носи името Съединение, а датата 5 септември е обявена за празник на общината.\r\nЦветана ТОНЧЕВА", "date": "2017.09.05", "title": "Анета Атанасова, председател на НЧ „Съединение 1875”-град Съединениe: Голямоконарци празнуват 132 години от Съединението на България"}
{"url": "http://www.focus-news.net/news/2017/09/05/2432617/dha-prodalzhavat-razpitite-v-politsiyata-na-edin-ot-zadarzhanite-v-antaliya-germanski-grazhdani-drugiyat-e-osvoboden-sled-pokazaniya-v-prokuraturata.html", "text": "Един от задържаните на летище Анталия германски граждани продължава да е разпитван в полицията, предаде информационната агенция Догу хабер ажансъ (ДХА). На 31 август семейната двойка с инициали С. А. и К.А., които са германски граждани от турски произход, бяха задържани веднага след влизане на турска територия с цел туризъм. Това е извършено в рамките на водено разследване от Републиканска прокуратура в Анталия на т.нар. „Терористична организация на гюленистите/Паралелна държавна структура” (ФЕТО/ПДС).\r\nСтана известно, че късно вечерта на 3 септември съпругата С.А. е била откарана в прокуратурата за даване на показания и след това е била освободена. Що се отнася до съпруга К.А. – неговите разпити в полицията не са приключили и той все още не е изправен пред прокуратурата, посочва още ДХА. Георги Димов", "date": "2017.09.05", "title": "ДХА: Продължават разпитите в полицията на един от задържаните в Анталия германски граждани, другият е освободен след показания в прокуратурата"}
{"url": "http://www.focus-news.net/news/2017/09/05/2432618/vratsa-s-10-sm-se-e-ponizhilo-nivoto-na-dunav-kray-oryahovo-prez-poslednoto-denonoshtie-vodniyat-stoezh-tam-e-27-sm.html", "text": "С 10 см. се е понижило нивото на река Дунав край Оряхово през последното денонощие, водният стоеж там е 27 см, съобщават от Хидрометеорологична станция-Ново село. Нивото на реката се е повишило с 2 см при Ново село, водният стоеж е 81 см. Нивото на Дунав край Видин е 114 см, регистрирано е понижение с 3 см. При Лом стойностите на речното ниво са 120 см., водният стоеж се е понижил с 9 см. за денонощието. \r\nТемпературата на водата край Ново село е 22,4 градуса, край Оряхово е 22,7 градуса.", "date": "2017.09.05", "title": "Враца: С 10 см се е понижило нивото на Дунав край Оряхово през последното денонощие, водният стоеж там е 27 см."}
{"url": "http://www.focus-news.net/news/2017/09/05/2432619/oon-nad-123-hil-grazhdani-na-mianmar-sa-izbyagali-v-bangladesh.html", "text": "Над 123 хил. бежанци, повечето от които рохинги, са избягали в Бангладеш след ескалацията на насилието в съседен Мианмар, предава AFP, като се позовава на данни от ООН.\r\nОколо 37 хил. от тях са пристигнали в Бангладеш през последните 24 часа. Това е най-големият брой хора, който Бангладеш приема от Миамар през последните седмици.Тереза Герова", "date": "2017.09.05", "title": "ООН: Над 123 хил. граждани на Мианмар са избягали в Бангладеш"}
{"url": "http://www.focus-news.net/news/2017/09/05/2432620/pregled-na-osnovnite-temi-vav-velikotarnovskiya-pechat.html", "text": "„ Пpoдaвaт зa 4 млн. лeвa Хлeбoзaвoд – В. Tъpнoвo“, е заглавие от областния всекидневник „Янтра Днес”. Чacтeн cъдeбeн изпълнитeл пpoдaвa Хлeбoзaвoдa във Вeликo Tъpнoвo зapaди дългoвe. Оцeнкaтa e зa 4 035 114 лв., пpи oбщa плoщ oт 24 615 кв.м. Имoтът e coбcтвeнocт нa “Вeлттeд инвecт” ООД, Гaбpoвo, a дългoвeтe ca към ЕT “Джopдaн – Йopдaн Кoлeв”, и Обeдинeнa бългapcкa бaнкa АД. От oбщaтa oцeнкa пoзeмлeният имoт cтpyвa 1 166 754 лв., a ocтaнaлитe 2 868 360 лв. ca зa cгpaдитe, кoитo ce нaмиpaт в мecтнocттa Дългa лъкa. Оcнoвнo дългoвeтe ca към бaнкaтa.\r\n“Общинските съветници във Велико Търново настояват: Ръководството на Хуманитарна гимназия да представи план за развитие на училището“, е друго заглавие от ежедневника. Хуманитарна гимназия във Велико Търново да бъде дофинансирана с 35 000 лв., реши на последното си заседание Великотърновският общински съвет. Съветниците от Реформаторския блок призоваха директорката Жоржета Ангелова на следващото заседание на местния парламент през октомври да представи план за развитието на училището в периода 2018-2020 г., което беше подкрепено от останалите им колеги.\r\n“Чeтиpи ceлa в oбщинa Пoлcки Tpъмбeш ce вдигнaхa нa пpoтecт зapaди лoши пътищa“, е заглавие от трета страница на ежедневника. “Тежка катастрофа между три камиона затвори Хаинбоаз“ четем на страница четвърта в изданието. “От 200 лева нагоре струва подготовката на един ученик за 15 септември“ пише на страница пет във всекидневника. На страница шест четем „Украинката Ирина намери роднините си в Долна Оряховица“.\r\nЗаглавие от спортната страница на вестник „Янтра Днес“ е: “Етър-64“ шампион на плажен хандбал“.\r\n„С новия транспортен план на В. Търново автобуси до 22 места тръгват по тесните улички“, е заглавие от първа страница на другия областен ежедневник - “Борба“. Община Велико Търново е възложила изработването на нов транспортен план на града, тъй като старият е от началото на 80-те години на миналия век и доста градски зони са лишени от комуникации. Кметът Даниел Панов в отговор на питане разясни пред Общинския съвет подробности за това как ще бъдат прекроени градските линии. Новият план трябва да е готов до края на есента и е в пряка връзка по проекта за интегриран градски транспорт, който има общината. Градските линии ще са съобразени за бърза комуникация по хоризонтал и диагонал и ще преодолеят основни проблеми с придвижването от север на юг.\r\n“Скъсан електропровод изпепели животните на Йордан Александров от Масларево“, е друга тема от ежедневника. Подобие на мълния в лютия Буран в община Полски Тръмбеш остави без поминък 56-годишния Йордан Александров от Масларево. В дома на безработния бивш пастир са унищожени 300 кв. покрив от плевнята, овъглени са кравата му и теленцето на два месеца, 1800 бали фураж, десет патки и 23 заека. Може би е щяло да има и човешки жертви, ако драмата не се е разиграла малко след 21 часа в неделя. Йордан е бил още навън и прибирал част от добитъка си, когато изведнъж жиците се скъсали и от тях започнали да излизат искри. Причина за това били клоните на дърветата, които се вплитали в тях и ги скъсали по време на силната буря.\r\n“Хората от 4 села в две общини се вдигнаха на бунт за ремонт на път със 17 катастрофи“, “Самоубийство на млад мъж потресе Лясковец“, “Нов кризисен център за 30 души във В. Търново ще приютява хора, изпаднали в беда“ и “Пари и изпълнител има, но строителството на моста край Шемшево зацикли“, са други заглавия от страниците на всекидневника.\r\n“Етър-64“ стана шампион и на плажен волейбол, Соня Богданова с индивидуална награда“, “Бронз за “Локомотив“ от държавното първенство в Албена“ и “Обучават младежи и девойки да действат в нестандартни ситуации по програма на Министерството на спорта“, са заглавията от спортната страница на изданието.", "date": "2017.09.05", "title": "Преглед на основните теми във великотърновския печат"}
{"url": "http://www.focus-news.net/news/2017/09/05/2432621/kyustendil-badeshteto-na-mestniya-futbol-shte-bade-obsadeno-na-sreshta-razgovor-na-stadion-osogovo.html", "text": "Бъдещето на кюстендилския футбол ще бъде обсъдена на среща-разговор на стадион „Осогово” в Кюстендил. Това съобщиха за Радио „Фокус” – Кюстендил от сформирания инициативен комитет за развитие на местния футбол. Срещата е насрочена за 19.00 часа. На нея ще бъде представен алтернативен вариант за управление на футболен клуб „Велбъжд”. Подготвя се и подписка, с искане за оставката на президента на  футболния клуб. На срещата са поканени да присъстват кметът на Община Кюстендил Петър Паунов, областният управител Виктор Янев, председателят на Общински съвет Михаела Крумова, родители, треньори и децата от школата, както и сегашното ръководство на клуба. Кюстендилският футболен отбор изпадна от Трета Югозападна лига и в момента играе в областните групи.\r\nВенцеслав ИЛЧЕВ", "date": "2017.09.05", "title": "Кюстендил: Бъдещето на местния футбол ще бъде обсъдено на среща-разговор на стадион „Осогово”"}
{"url": "http://www.focus-news.net/news/2017/09/05/2432622/dobrich-obshtinata-podkrepya-kampaniyata-da-izchistim-balgariya-zaedno-2017-godina.html", "text": "Община град Добрич подкрепя кампанията „Да изчистим България заедно – 2017 година”. Това съобщиха от пресцентъра на Община град Добрич. Кампанията през тази година ще се проведе на 16 септември. Идеята за избор на дата е продиктувана от желанието България да стане част от първото по рода си масово есенно почистване”. \r\nДългосрочната цел на инициативата е да промени съзнанието и отношението на хората към местата, на които живеят, както и начина, по който се грижат за своите отпадъци. Стремежите са в посока обединяване усилията на всички, които искат България, Европа и светът да бъдат по-чисти.\r\nОсновен логистичен партньор е Министерството на околната среда и водите (МОСВ), чрез Предприятието за управление на дейности за опазване на околната среда, което подкрепя усилията на всички общински и областни администрации за участие в кампанията. И тази година дейностите по осигуряване на чували, ръкавици, транспорт и депониране на отпадъците ще бъдат обезпечени със средства от бюджета на МОСВ. \r\n\"Освен организираното Пролетно почистване от Община град Добрич и тази година няма да останем безучастни към кампанията „Да изчистим България заедно”. Ще оказваме съдействие на всички граждани, които желаят да почистят любимо свое място за отдих, пространствата около своите домове или пък детската площадка, на която се забавляват децата ни. Можете да заявявате своето участие с избрано от Вас място за почистване на тел.: 058/ 604 573 или на място в Община град Добрич. Препоръчваме отпадъците да бъдат събрани в чували до контейнерите за битови отпадъци или на удобно място за извозване. Извозването на отпадъците ще се извършва след предварителна заявка за участие\", посочват още от Община град Добрич.", "date": "2017.09.05", "title": "Добрич: Общината подкрепя кампанията „Да изчистим България заедно – 2017 година”"}
{"url": "http://www.focus-news.net/news/2017/09/05/2432623/kyustendil-informatsionen-den-shte-se-provede-vkvartal-iztok.html", "text": "Информационен ден ще се проведе в жилищен квартал „Изток” в Кюстендил. Това съобщиха за Радио „Фокус” – Кюстендил от Дирекция „Бюро по труда” – Кюстендил. Информационният ден ще започне от 11.00 часа в залата на действащия „Образователен център”. Инициативата е на Дирекция „Бюро по труда” и Регионално управление на образованието. Тя се провежда преди началото на новата учебна година и настъпването на есенния сезон. В рамките на срещата пред жителите на квартала ще бъде предоставена информация за безработните лица от страна на експерти от „Бюро по труда”. Екип от Регионално управление на образованието ще предостави на родителите на децата в предучилищна и училищна възраст полезна информация за новата учебна година и направената организация. Ще бъдат представени и услугите, предоставяни от изградения в жилищния квартал „Образователен център”.\r\nВенцеслав ИЛЧЕВ", "date": "2017.09.05", "title": "Кюстендил: Информационен ден ще се проведе вквартал „Изток”"}
{"url": "http://www.focus-news.net/news/2017/09/05/2432624/focus-kim-chen-un-razpolaga-s-taen-plan-za-byagstvo-v-kitay-v-sluchay-na-amerikansko-napadenie.html", "text": "Гражданите на Северна Корея са изправени пред лицето на опасната възможност от въоръжени конфликти, провокирани от лидера на Пхенян. Но Ким Чен-ун има тайни планове, които ще му позволят да избяга зад граница в случай на американско нападение, пише германското издание Focus. \r\nАко Северна Корея бъде нападната, лидерът й незабавно ще изчезне под земята, сочат данни на разузнавателни служби. Тайна система от тунели ще позволи на севернокорейския диктатор да напусне столицата Пхенян и да избяга в Китай, откъдето да издава заповеди за военните действия. \r\nБивш високопоставен служител на режима в Пхенян докладва за първи път преди години за мрежата от тунели, изградена за бягство на Ким Чен-ун, припомнят от редакцията. \r\nНе само той, но и други избягали севернокорейци съобщават за гигантски свят под повърхността на земята, който включва система от бункери, пътища, железопътни линии и частен влак. Тайният свят под Пхенян е изграден на повече от 300 метра под земята, разказа бивш секретар на комунистическата Корейска работническа партия.\r\nТунелната система свързва Пхенян със стратегически важни места в радиус от 40 до 50 километра. Това позволява на Ким Чен-ун  да избяга от Пхенян бързо и незабелязано, преди градът да бъде разрушен от бомбардировки. .Тереза Герова", "date": "2017.09.05", "title": "Focus: Ким Чен-ун разполага с таен план за бягство в Китай в случай на американско нападение"}
{"url": "http://www.focus-news.net/news/2017/09/05/2432625/sliven-29-godishen-mazh-e-hvanat-da-shofira-s-349-promila-alkohol-v-nova-zagora.html", "text": "Образувани са три бързи производства на водачи на превозни средства, употребили алкохол над 1,2 промила, като на 4 септември, около 19,35 часа, в Нова Загора е установен 29-годишен мъж с алкохол 3,49 промила. Това съобщиха от ОДМВР-Сливен. Тримата са задържани. Полицейските служители са установили лек автомобил с поставени регистрационни табели, издадени за друго превозно средство. 34-годишен мъж от село Узунджово, общ. Хасково, управлявал лек автомобил „Форд Ескарт“, с табели на лек автомобил „Сеат Ибиза“. По случая е образувана проверка.", "date": "2017.09.05", "title": "Сливен: 29-годишен мъж е хванат да шофира с 3,49 промила алкохол в Нова Загора"}
{"url": "http://www.focus-news.net/news/2017/09/05/2432626/stara-zagora-s-voenen-ritual-gradat-shte-otbelezhi-132-ta-godishnina-ot-saedinenieto-na-balgariya.html", "text": "С военен ритуал Община Стара Загора ще отбележи 132-та годишнина от Съединението на България, съобщават от пресцентъра на Община Стара Загора. Общоградският ритуал за преклонение пред делото и подвига на участниците в Съединението на Княжество България и Източна Румелия ще се проведе на 6 септември (сряда), от 10.30 часа, в парк „Ал. Стамболийски\" (Алана). Военнослужещи от Втора механизирана бригада ще поднесат венци на Паметника на загиналите старозагорци в Балканската война, Първата и Втората световни войни. От 11.00 часа в парка ще започне празничен концерт на АНТП „Зорница“ при НЧ „Климент Охридски 1858“.\r\nНа 6 септември в старозагорска община празнуват:\r\n- Празник на село Пряпорец\r\n12.30 часа, НЧ „Хр. Ботев 1928\", с. Пряпорец\r\n- Празник на село Малко Кадиево\r\n18.00 часа, село Малко Кадиево\r\n- Празник на село Остра могила\r\n12.00 часа, с. Остра могила\r\n- Празник на село Стрелец\r\n17.30 часа, село Стрелец\r\nВечерта в 19,30 часа, в парк „Пети октомври“ ще започне ZagorkaBeerfest2017. Официалното откриване на феста, който продължава до 09 септември, е в 20.00 часа.", "date": "2017.09.05", "title": "Стара Загора: С военен ритуал градът ще отбележи 132-та годишнина от Съединението на България"}
{"url": "http://www.focus-news.net/news/2017/09/05/2432627/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за становището на община Пещера по повод изваждането на резерват „Купена“ от Световния списък с биосферните резервати. Събеседник по темата ще бъде Николай Зайчев, кмет на община Пещера. Ще научите повече и за дейността на Музея на социалистическите автомобили, който функционира в Пещера, както и за идеята за създаването на Музей на катипализма. събеседник по темата ще бъде Динко Кушев, инициатор на идеята за откриването на двата музея.  В предаването днес ще отделим минути и за тежкото убийство ,което стана в центъра на Пещера на 1 септември и последвалите действия на разследващите органи. Телефоните за връзка със студиото са 0885 606692 и 034 420020.", "date": "2017.09.05", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/09/05/2432628/hoyt-iy-brayan-dogovorat-mezhdu-balgariya-i-makedoniya-e-vazhen-za-tseliya-region.html", "text": "Заместник-помощник държавният секретар на САЩ за Централна и Източна Европа Хойт Брайън Ий приветства сключването на Договор за приятелство, добросъседство и сътрудничество между България и Македония, съобщава скопското електронно издание „Нова Македония“. В рамките на среща с българския вицепремиер и министър на външните работи Екатерина Захариева, американският дипломат подчерта, че документът е от изключителна важност не само за България и Македония, но и за целия регион.\r\nСъгласно разпространеното от София съобщение, Захариева и Хойт Ий са провели разговор в рамките на Стратегическия форум в Блед, Словения. \r\n„Една от най-големите ползи от това споразумение е, че то беше направено без чуждестранна помощ, което показа, че ние решаваме проблемите без посредници“, заяви  Захариева. На свой ред Хойт Ий изрази надежда, че договорът ще осигури отлична атмосфера, в която Македония ще подобри отношенията си с други съседи. \r\nВ Блед Захариева и Йи обсъдиха също актуалната политическа ситуация в региона и инициативите на България в областта на външната политика.Тереза Герова", "date": "2017.09.05", "title": "Хойт Ий Брайън: Договорът между България и Македония е важен за целия регион"}
{"url": "http://www.focus-news.net/news/2017/09/05/2432629/blagoevgrad-reditsa-kulturni-meropriyatiya-organizira-obshtinata-prez-mesetsa.html", "text": "Редица културни мероприятия организира Община Благоевгград през месец септември. Това съобщиха за Радио ‘‘Фокус’’ – Пирин от отдел „Култура“ към община Благоевград. Тази вечер в Регионален исторически музей ще бъде представена художествена изложба под мотото „Аз уважавам света на другите“. Мероприятието ще бъде открито от 17,30 часа. Също днес в Регионална библиотека „Димитър Талев“ ще гостува изложба от Народна библиотека „Иван Вазов“ Пловдив. Изложбата е създадена през 2016 година по повод 410 години от рождението на Рембранд. Експозицията носи заглавието „Офортите на Рембранд“. \r\nЗа 6 септември е предвиден ритуал по полагане на венци и цветя в знак на признателност поп повод 132 години от Съединението на България. Той ще започне от 11,00 часа на пл. „Г. Измирлиев“. На 11 септември в Регионална библиотека „Димитър Талев“ е предвиден тържествен рецитал по повод 195 г. от рождението на Добри Чинтулов- български възрожденски поет и културно –просветен деец. Събитието ще се състои от 10,30 часа в Читалня Детски отдел. На 12 септември Тетрална формация „Мелопломена“ ще представи „Когато котката я няма“. Спектакълът ще се състои от 20,00 часа Зала „Яворов“. В същата зала, но на 18 септември зрителите ще могат да се насладят на „Крадецът на праскови“, като ще бъде представен от Държавен театър Разград. На 19 септември в Градска художествена галерия може да бъде видяна самостоятелната изложба на Захари Каменов. На 23 септември е отредено място за традиционната Спортна панорама- Европейски ден на спорта. От 28- 29 септември ще се проведе научна конференция по повод 65- годишнината от основаването на РИМ- Благоевград. От 28 до 31 септември отново ще се проведе „Благоевград мези“, който е фестивал на балканската скара. На 29 септември ще се състои „Дни за обичане“ , което е представяне на книгата на Симеон Аспарухов.\r\nЛора КАЛЧЕВА", "date": "2017.09.05", "title": "Благоевград: Редица културни мероприятия организира Общината през месеца"}
{"url": "http://www.focus-news.net/news/2017/09/05/2432630/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещ материал днес „Свидетели гледали как убиват Катя“. Множество хора са видели  убийството  на Катя на  оживено  кръстовище  в Пещера,  но никой не се е опитал да предотврати престъплението.  Жената бе  прободена  с  нож  в  петък вечерта от съпруга си Георги  Генов,  който  избяга от мястото, но бе заловен  вчера  във  вила  край Мухово.  На  метри  от сцената  на  жестоката  саморазправа е имало доста очевидци,  които  впоследствие са подали информация  на  разследващите  за регистрационния   номер на автомобила на Георги.\r\n„162 млн. лева за детска градина в Драгиново“, ни информира от втора страница изданието. Правителството  е  отпуснало 1 млн.   и 162 хиляди лева  за  нова детска  градина  в  Драгиново.  Новината  бе  съобщена  вчера  от  заместник-председателя на партия ГЕРБ Цветан Цветанов  по  време  на  среща  с жители на велинградското  село.  Той  коментира, че  държавата  подкрепя всички  работещи  общини и техните екипи. Пример за това е Велинград, където  кметът  и  екипът му  са  успели  да  стопят натрупаните  от  предходното  управление  22  милиона  лева  на  16  млн.\r\n„Цацаров прати в Пловдив убийството във Виноградец“, става ясно от трета страница на вестника. Убийството  във Виноградец ще се разглежда  от  Окръжната  прокуратура   в   Пловдив   заради съмнения   в   пристрастност.  Веднага  след  приключване  на  най неотложните  разследващи  действия  по  случая  делото  ще бъде придвижено към града под тепетата, заяви вчера на специален брифинг в Пазарджик  главният  прокурор Сотир Цацаров. Това  се  налага  заради близки  отношения  между шефа на Районна прокура- тура  –  Пазарджик,  Георги Кацаров и притежателя на пистолета  Лазар  Влайков. Този факт е бил потвърден от  свидетели  и  от  самия Кацаров.  Ето  защо,  за  да се избегне всякаква пристрастност  на  държавното обвинение,  разследването по-нататък ще се извършва от пловдивската прокуратура,  обобщи  обвинител номер 1.", "date": "2017.09.05", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/05/2432631/dha-okonchatelna-ravnosmetka-ot-kurban-bayrama-po-patishtata-na-turtsiya-113-zaginali-i-blizo-500-raneni.html", "text": "Равносметката от ПТП по пътищата на Турция по време на Курбан байрама и тази година е твърди печална, предаде информационната агенция Догу хабер ажансъ (ДХА). През десетте празнични и неприсъствени дни - от края на работния ден в 18.00 часа на 25 август до полунощ на 3 септември - на територията на цялата страна са станали 165 тежки катастрофи със 113 загинали и 497 ранени. Най-тежка е била ситуацията в навечерието на празника на 31 август – 29 тежки ПТП, 15 загинали и 77 ранени; на втория ден на празника на 2 септември – 9 тежки ПТП, 16 загинали и 16 ранени, както и на третия ден от празника на 3 септември – 17 тежки ПТП, 16 загинали и 46 ранени, уточнява още ДХА. Георги Димов", "date": "2017.09.05", "title": "ДХА: Окончателна равносметка от Курбан байрама по пътищата на Турция: 113 загинали и близо 500 ранени"}
{"url": "http://www.focus-news.net/news/2017/09/05/2432632/gabrovo-bez-voda-do-1700-chasa-shte-ostanat-kv-voynovo-i-chast-ot-ul-gen-nikolov-zaradi-avarii.html", "text": "Без вода до 17.00 часа ще останат кв. “Войново“ и част от ул. “Ген. Николов“, от Пожарната надолу, в Габрово. Това съобщиха за Радио „Фокус“ – Велико Търново от „Водоснабдяване и канализация“ – Габрово. Спирането на водоподаването се налага във връзка с извършване на аварийни ремонти.\r\nПоради продължителното засушаване и намаления дебит на водоизточниците е въведен режим на водоподаване в севлиевските села Гъбене, Яворец, Камещица, Музга, Смиловци, Борско, Драгановци, Драгиевци, Новаковци. Вода се подава през ден от 17.00 часа до 8.00 часа на следващия ден. Забранява се ползването на питейна вода за напояване и други цели, различни от питейно-битови.\r\nОт 1 септември е въведен режим на водоподаване в селата Влайчовци, Здравковец, Междене и Узуните както следва: с. Здравковец – 48 часа има вода Горен край, след това 48 часа има вода Долен край на селото; село Влайчовци – 4 дни няма вода, 1 ден има вода. За селата Междене и Узуните вода се подава през 24 часа. Пускането и спирането стават в 09.00 часа.\r\nПоради продължителното засушаване и намаления дебит на водоизточниците и по предложение на кметския наместник на село Лесичарка, ВиК – Габрово въведе режим на водоподаване в село Велковци. Вода се подава от 8.00 до 14.00 часа за високите части на селото, а от 14.00 до 20.00 часа за ниските части на селото.\r\nВъв връзка с намаления дебит на местните водоизточници и по предложение на кметския наместник е въведен режим на водоподаване в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода няма да се подава. Пускането и спирането стават в 09.00 часа.\r\nНадежда КРЪСТЕВА", "date": "2017.09.05", "title": "Габрово: Без вода до 17.00 часа ще останат кв. “Войново“ и част от ул. “Ген. Николов“ заради аварии"}
{"url": "http://www.focus-news.net/news/2017/09/05/2432633/nsi-prez-vtoroto-trimesechie-na-2017-g-brutniyat-vatreshen-produkt-na-edin-zaet-se-uvelichava-s-32.html", "text": "По предварителни данни през второто тримесечие на 2017 г. брутният вътрешен продукт (БВП) на един зает се увеличава с 3.2% в сравнение със същото тримесечие на предходната година, съобщават от пресцентъра на Националния статистически институт.\r\nЗаетите лица в икономиката са 3 619.3 хил., а общият брой отработени часове е 1 512.0 милиона. Структурата на заетостта по икономически дейности през второто тримесечие на 2016 и 2017 г. показва увеличение на относителния дял в сектора на услугите.\r\nНа едно заето лице се падат 6 672.2 лв. от текущия обем на брутния вътрешен продукт, като всеки зает създава средно 16.0 лв. БВП за един отработен час. \r\nБрутната добавена стойност (БДС) средно на един зает през второто тримесечие на 2017 г. реално се увеличава с 3.2% и с 3.0% за един отработен човекочас спрямо съответното тримесечие на предходната година. \r\nПо предварителни данни за второто тримесечие на 2017 г. равнището на производителността на труда в индустриалния сектор е 6 973.9 лв. брутна добавена стойност средно на един зает и 16.2 лв. за един отработен човекочас. В сектора на услугите всеки зает произвежда средно 5 982.3 лв. БДС, като за един отработен човекочас се създават средно 14.3 лв. от текущия обем на показателя. Най-ниска е производителността на труда в аграрния сектор - 1 165.3 лв. БДС на един зает и 2.9 лв. за един отработен човекочас.", "date": "2017.09.05", "title": "НСИ: През второто тримесечие на 2017 г. брутният вътрешен продукт на един зает се увеличава с 3.2%"}
{"url": "http://www.focus-news.net/news/2017/09/05/2432634/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Във вторник, 5 септември, канцлерът на ФРГ Ангела Меркел и вицеканцлерът Зигмар Габриел ще се включат в последната официална сесия на Бундестага преди изборите за федерален парламент на 24 септември, припомня националният ежедневник Die Frankfurter Allgemeine Zeitung.\r\nСлед телевизионния дебат между Меркел и кандидата на социалдемократите за канцлерския пост в Германия – Мартин Шулц, заседанието в германския парламент във вторник ще бъде последната директна среща между водещите политици на Съюза (ХДС/ХСС) и ГСДП. Очаква се Габриел да провокира към сблъсък канцлера. \r\nПравителствените и опозиционните партии искат да направят преглед на политическата работа през последните четири години в тричасов дебат за „ситуацията в Германия\". Освен канцлера и външния министър, в дискусията ще се включат ръководителите на останалите партии. „Левица“ и „Зелени“ отправиха критика към Съюза (ХДС/ХСС) и ГСДП заради избягването на теми, важни за обществото – като например образование и социална политика. \r\nВнимание ще бъде отделено и на политиката на Берлин спрямо Турция. Шулц обеща, че в случай на изборна победа ще настоява за прекратяване на преговорите за турското членство в Европейския съюз. Меркел бе изненадана от позицията му, в резултат на което увери, че на срещата на върха на ЕС през октомври ще обсъди темата с останалите държавни и правителствени лидери на страните от Общността – разбира се, ако отново поеме управлението в Берлин.\r\n*** Гражданите на Северна Корея са изправени пред лицето на опасната възможност от въоръжени конфликти, провокирани от лидера на Пхенян. Но Ким Чен-ун има тайни планове, които ще му позволят да избяга зад граница в случай на американско нападение, пише германското издание Focus. \r\nАко Северна Корея бъде нападната, лидерът й незабавно ще изчезне под земята, сочат данни на разузнавателни служби. Тайна система от тунели ще позволи на севернокорейския диктатор да напусне столицата Пхенян и да избяга в Китай, откъдето да издава заповеди за военните действия. \r\nБивш високопоставен служител на режима в Пхенян докладва за първи път преди години за мрежата от тунели, изградена за бягство на Ким Чен-ун, припомнят от редакцията. \r\nНе само той, но и други избягали севернокорейци съобщават за гигантски свят под повърхността на земята, който включва система от бункери, пътища, железопътни линии и частен влак. Тайният свят под Пхенян е изграден на повече от 300 метра под земята, разказа бивш секретар на комунистическата Корейска работническа партия.\r\nТунелната система свързва Пхенян със стратегически важни места в радиус от 40 до 50 километра. Това позволява на Ким Чен-ун  да избяга от Пхенян бързо и незабелязано, преди градът да бъде разрушен от бомбардировки.\r\n*** Въпреки напрежението с Анкара, Върховният представител на Европейския съюз по въпросите на външните работи и политиката на сигурност Федерика Могерини подчерта, че Турция продължава да е държава-кандидат за членство в Общността, пише баварският вестник Die Sueddeutsche Zeitung.\r\n„Ще продължим разговорите“, увери италианският политик, допълвайки, че Турция е регионален партньор в редица области.\r\nПри пристигането си в Словения Могерини подчерта, че ЕС невинаги е съгласен с позициите на Турция. Въпроси като правата на човека, както и положението, в което са поставени журналистите в страната, са извор на разногласия между Брюксел и Анкара. Въпреки това разговорите ще продължат. „Бъдещето на отношенията“ обаче ще бъде решено с вътрешен дебат сред представителите на страните от Общността, обясни Могерини. \r\nГоворител на Европейската комисия коментира изявленията на Мартин Шулц и Ангела Меркел в телевизионния дебат от неделя вечер, когато двамата водещи германски политици призоваха за прекратяване на преговорите за турското членство в ЕС.  От Брюксел припомниха, че председателят на Европейската комисия Жан-Клод Юнкер също следи развитието на Турция с голяма загриженост. Миналата седмица люксембургският политик заяви, че Турция се отдалечава с „гигантски стъпки“ от Европа и че политиката на турското правителство прави невъзможно присъединяването на страната към ЕС. Юнкер обаче се противопостави на едностранното прекъсване на преговорите за присъединяване.\r\n***", "date": "2017.09.05", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/05/2432635/pregled-na-osnovnite-temi-vav-varnenskiya-pechat.html", "text": "„Разширяват пешеходната зона на пристанище Варна“, е заглавие то първа страница в днешния брой на варненския вестник „Черно море“. Второ и трето кейово място на пристанище Варна ще бъдат отворени, тъй като зоната показа, че е атрактивна. Това каза в сутрешния блок на телевизия „Черно море“ областният управител на Варненска област Стоян Пасев. „Предстои изграждането на още паркоместа, както и отваряне на централния вход откъм Военноморския клуб (ДНФ) отново с цел облекчаване на трафика към зоната. До следващото лято се очаква да има яснота и каква ще бъде ситуацията със “синята зона” в града”, допълни Пасев. \r\n„Добруджанци: Нито едно от исканията на местните жители за спорните зони по „Натура 2000“ не беше изпълнено“, е друго заглавие в броя. Въпреки многобройните разговори, отправени искания и писма с питания от страна на местната общност към МОСВ, ИБЕИ – БАН, МЗХ и Министерския съвет, до момента нито едно от исканията на местните жители и заинтересовани хора не беше отразено или изпълнено и нито един документ не беше съобразен с икономическите, социалните, регионалните и местните особености на населението в Крайморска Добруджа. Това съобщават от ИК „Да спасим Крайморска Добруджа“. От комитета твърдят, че от екоминистерството не са били предоставени никакви първични данни и теренни проучвания с конкретни GPS точки за първоначалното очертаване на защитените зони „Калиакра“, „Белите скали“ и „Комплекс Калиакра“, които безспорно да доказват наличието на видовете, предмет на опазване, във всеки конкретен имот. \r\n„Преглеждат безплатно за перде на окото във Варна“, информира изданието. Безплатни прегледи за перде на окото ще се проведат във Варна в рамките на националната кампания „Право на зрение“. Целта на кампанията е предотвратяване на слепотата чрез ранно откриване на заболяванията, които най- често я причиняват. На първо място сред тях е катарактата. Кампанията се провежда от Института за здравно образование със съдействието на специалисти-офталмолози. Във Варна прегледите ще се проведат в петък, 8 септември т.г., от 10 до 12,30 ч. на ул. „Евлоги Георгиев“ №4. Задължително е предварителното записване на тел. 052 644 632, съобщават организаторите. \r\n„Стартира „ART STARS – Звезди на изкуството“, информира още изданието. Третият международен музикален конкурс „ART STARS – Звезди на изкуството“ стартира вчера във Варна. Конкурсът включва три категории: поп, народно и класическо пеене. В него ще взе- мат участие 250 изпълнители от страната и чужбина. Най-малката участничка е едва на три години с народно пеене, а най-възрастният участник е 80-годишен в същата категория. Всяка от отделните категории ще завърши с галаконцерт на лауреатите. \r\n„Затворник избяга от варненския затвор“, допълва броят днес. Районната прокуратура във Варна образува досъдебно производство за бягство от затвора срещу осъден за кражба. Той изтърпявал присъдата си в ТПО – Разделна, и му оставали още 11 месеца до срока на лишаването от свобода, съобщиха от прокуратурата. \r\n„Лиричните послания на варненските дами художници разкриват в галерия “Графит”, представя изданието. Уникална по рода си изложба се открива тази вечер в галерия „Графит“. Проектът „Лирични послания“ представя 96 картини на 51 варненски художнички. Организатори- те на шестата регионална групова изложба са решили тази година в нея да дадат поле за изява само на дамите творци. Инициативата е на галерия „Графит“ и Сдружението на художниците – Варна. За участие в експозиция- та са подадени 103 произведения на 53 авторки, като от тях журито е подбрало 69 творби на 51 авторки.", "date": "2017.09.05", "title": "Преглед на основните теми във варненския печат"}
{"url": "http://www.focus-news.net/news/2017/09/05/2432636/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Три села в област Пловдив са с нарушено водоподаване заради аварии. Това съобщи за Радио „Фокус“ – Пловдив дежурният диспечер във ВиК-Пловдив. Без вода са домакинствата в селата Цалапица, Черноземен и Куртово. Екипите работят по отстраняването на проблеми и в Пловдив. Нарушено е водоподаването в района на Калофер по ул. „Средна гора“. Авария по водопроводната мрежа се отстранява и по ул.“Георги Гешанов“ №36 в пловдивския квартал Коматево.\r\nКристиян ГАРОВ", "date": "2017.09.05", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2017/09/05/2432637/nsi-prez-vtoroto-trimesechie-na-2017-g-brutniyat-vatreshen-produkt-vazliza-na-24-149-mln-lv-po-tekushti-tseni.html", "text": "По предварителни данни произведеният брутен вътрешен продукт през второто тримесечие на 2017 г. възлиза на 24 149 млн. лв. по текущи цени, съобщават от пресцентъра на Националния статистически институт (НСИ). На човек от населението се падат 3 405 лв. от стойностния обем на показателя. При среден за тримесечието валутен курс от 1.77564 лв. за 1 щатски долар БВП възлиза на 13 600 млн. долара и съответно на 1 918 долара на човек от населението. Преизчислена в евро, стойността на БВП възлиза на 12 347 млн. евро, като на човек от населението се падат 1 741 евро.\r\nСъздадената от отраслите на националната икономика брутна добавена стойност  през второто тримесечие на 2017 г. възлиза на 20 837 млн. лв. по текущи цени. \r\nПрез второто тримесечие на 2017 г. относителният дял на аграрния сектор в добавената стойност на икономиката увеличава равнището си с 0.2 процентни пункта спрямо същото тримесечие на предходната година до 4.1%. Индустриалният сектор намалява относителния си дял в добавената стойност на икономиката с 0.6 процентни пункта до 29.5%. Относителният дял на добавената стойност, реализирана от дейностите в сферата на услугите, се увеличава до ниво от 66.4% при 66.0% през съответния период на предходната година.\r\nЗа крайното потребление през второто тримесечие на 2017 г. се изразходват 75.4% от произведения БВП. Инвестициите (бруто образуване в основен капитал) формират 21.3% от произведения БВП. Външнотърговското салдо от стоки и услуги е положително.\r\nПрез второто тримесечие на 2017 г. БВП1 нараства спрямо предходното тримесечие с 1.0% според сезонно изгладените данни. Брутната добавена стойност в икономиката нараства с 0.9%.\r\nПо предварителни данни за второто тримесечие на 2017 г. крайното потребление нараства с 0.4%, а бруто образуването в основен капитал - с 2.3% спрямо предходното тримесечие. Износът и вносът на стоки и услуги увеличават равнището си спрямо предходното тримесечие - съответно с 2.0 и 1.1%.\r\nБВП нараства с 3.6% през второто тримесечие на 2017 г. в сравнение със същото тримесечие на предходната година според сезонно изгладените данни.\r\nПрез второто тримесечие на 2017 г. спрямо същото тримесечие на предходната година брутната добавена стойност се увеличава с 3.7%. Динамиката на брутната добавена стойност се определя основно от регистрирания растеж в: Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - 4.0%, Добивна промишленост; преработваща промишленост; производство и разпределение на електрическа и топлинна енергия и на газообразни горива; доставяне на води; канализационни услуги, управление на отпадъци и възстановяване - 3.1%, Операции с недвижими имоти - 3.0%, Професионални дейности и научни изследвания; административни и спомагателни дейности - 2.5%.\r\nПо отношение на компонентите на крайното използване основен принос за регистрирания положителен икономически растеж има крайното потребление с ръст от 4.2%. Износът на стоки и услуги се увеличава с 6.5%, а вносът на стоки и услуги се увеличава със 7.7%.", "date": "2017.09.05", "title": "НСИ: През второто тримесечие на 2017 г. брутният вътрешен продукт възлиза на 24 149 млн. лв. по текущи цени"}
{"url": "http://www.focus-news.net/news/2017/09/05/2432638/veliko-tarnovo-svishtov-posreshtna-uchastnitsite-ot-mezhdunarodnata-koloezdachnata-obikolka-na-balgariya.html", "text": "Свищов посрещна участниците от 66-та международна колоездачна обиколка на България, съобщават от пресцентъра на Общината. Над 80 колоездачи от 15 отбора пресякоха финалната линия в третия етап на състезанието. Етапен победител стана италианецът Николас Тивани, състезател на български колоездачен клуб, който успя за 1 час и 33 минути да вземе разстоянието от Плевен до Свищов. След него финишираха Станислу Бажкоу от Беларус и Виталий Бутс от Украйна.\r\nС жълтата фланелка за временен лидер в генералното класиране бе награден Сергей Лагкути. Отново той получи зелената фланелка – за най-активен състезател в колоната и бялата фланелка на точки – за най-добър катерач. Чисто бялата фланелка получи етапният победител Нилолас Тивани. Тя се връчва на най-добре представил се млад състезател.\r\nВ церемонията по награждаването участваха зам.-кметът Борислав Замфиров, секретарят на Общината Любомира Петрова, ректорът на СА „Д. А. Ценов” доц. д-р Иван Марчевски и Евгений Димитров – председател на Българския колоездачен съюз.\r\nПриветствено слово към всички участници от името на кмета Генчо Генчев прочете ресорният зам.-кмет Борислав Замфиров. В него се казва:„Днес ние ви приветстваме за участието ви в това нелеко и много оспорвано съревнование. Убедени сме, че ще дадете най-доброто от себе си, ще покажете всичко, на което сте способни и за което сте тренирали месеци наред. Надявам се, че в часовете, които прекарате в нашия град ще успеете да се възстановите пълноценно и да се почувствате като у дома си. Ще бъда радостен, ако днес поставим началото на едно ежегодно сътрудничество с организаторите на Международната колоездачна обиколка на България и в бъдеще Свищов стане традиционен домакин в етапите на състезанието. Вярвам, че днес всички вие сте пример за стотици деца, които ви гледат и подкрепят, и които ще станат бъдещите ни шампиони“.\r\nЛюбомира Петрова връчи почетния знак на Община Свищов и плакет за 140-годишнината от Освобождението на Свищов на председателя на Колоездачния съюз Евгений Димитров. Той от своя страна изрази благодарността си от посрещането и организацията, осигурени от Община Свищов и подари на представителите на Общинска администрация плакет от 66-то издание на колоездачната обиколка.\r\nТази година състезанието стартира на 3 септември, като се провежда на два основни тура. Свищов е междинна спирка в първия от тях. Преди да достигнат до нашия град, участниците изминаха разстоянието от 160 км от София до Троян. В понеделник (3 септември) те изминаха разстоянието от 66 км от Троян до Плевен, а след това още 71 км от Плевен до Свищов. По програма на следващия ден участниците продължиха с колоездене още 111 км до Елена, където ги очакваше ден почивка. Вторият тур от състезанието включва южната част на България – 235 км от Елена до Ивайловград, 147 км от Ивайловград до Стара Загора и още 58 оттам до Пловдив. По време на 66-та Международна колоездачна обиколка на България участниците ще изминат общо 848 километра.", "date": "2017.09.05", "title": "Велико Търново: Свищов посрещна участниците от Международната колоездачната обиколка на България"}
{"url": "http://www.focus-news.net/news/2017/09/05/2432639/pazardzhik-11-godishnoto-dete-ot-strelcha-e-bilo-samo-v-stayata-pri-prostrelvaneto-s-lovnata-pushka.html", "text": "В стаята, където е открито 11-годишното дете от град Стрелча, простреляно с ловна пушка не е имало други хора. Това каза за Радио „Фокус“ – Пазарджик говорителят на ОДМВР в Пазарджик Мирослав Стоянов. Той обясни, че става дума за трагичен инцидент, при който детето се е простреляло в главата с ловна пушка марка ИЖ, 12-ти калибър, собственост на бащата. В резултат на изстрела то е починало. „Ловното оръжие е било прибрано и скрито, но детето го е открило и най-вероятно при игра с него е станал инцидента“, уточни Стоянов.  Детето е било открито в къща в Стрелча снощи около 18.00 часа.\r\nВаня НИКОЛОВА", "date": "2017.09.05", "title": "Пазарджик: 11-годишното дете от Стрелча е било само в стаята при прострелването с ловната пушка"}
{"url": "http://www.focus-news.net/news/2017/09/05/2432640/plovdiv-katastrofa-mezhdu-dva-avtomobila-e-stanala-na-razklona-za-s-zlatitrap-nyama-postradali.html", "text": "Катастрофа между два автомобила е станала на разклона за с. Златитрап, няма пострадали. Това съобщи за Радио „Фокус“-Пловдив говорителят на ОДМВР. Сигналът за пътния инцидент е подаден към 8:20 тази сутрин. По първоначална информация причината за пътния инцидент е отнемане на предимство от страна на един от водачите. Катастрофата временно затрудни движението по Околовръстния път на Пловдив. Екипи на полицията са отработили местопроизшествието.\r\nКристиян ГАРОВ", "date": "2017.09.05", "title": "Пловдив: Катастрофа между два автомобила е станала на разклона за с. Златитрап, няма пострадали"}
{"url": "http://www.focus-news.net/news/2017/09/05/2432641/sport-za-parvi-pat-v-istoriyata-na-germanskiya-futbol-glaven-sadiya-na-mach-shte-bade-zhena.html", "text": "За първи път в историята на германския футбол мач от Първа Бундеслига ще бъде ръководен от жена, съобщава националният ежедневник Die Welt. \r\nБибиана Щайнхаус е определена за главен съдия на двубоя между Херта и Вердер (Бремен), който ще се играе в неделя, 10 септември, от 16:30 часа. \r\n38-годишната Щайнхаус ръководи финала в женската Шампионска лига през последния сезон, а също и  футболния турнир за жени на Олимпиадата през 2012 г.", "date": "2017.09.05", "title": "Спорт: За първи път в историята на германския футбол главен съдия на мач ще бъде жена"}
{"url": "http://www.focus-news.net/news/2017/09/05/2432642/veliko-tarnovo-s-12-sm-se-e-ponizhilo-nivoto-na-reka-dunav-kray-svishtov.html", "text": "С 12 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката там е 60 см. Температурата на водата e 22.4  градуса.\r\nДнес облачността ще е променлива. Ще има краткотрайни превалявания. Ще духа слаб северозападен вятър. Максималните температури ще са между 21° и 26°.", "date": "2017.09.05", "title": "Велико Търново: С 12 см се е понижило нивото на река Дунав край Свищов"}
{"url": "http://www.focus-news.net/news/2017/09/05/2432643/api-do-1800-chasa-dvizhenieto-po-am-trakiya-v-posoka-sofiya-ot-km-50-do-km-51-se-osashtestvyava-v-aktivnata-lenta-poradi-remontni-deynosti-v-izprevarvashtata-lenta.html", "text": "До 18:00 ч. днес, движението по АМ \"Тракия\", в посока София, от км 50 до км 51, се осъществява в активната лента, поради ремонтни дейности в изпреварващата лента. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.05", "title": "АПИ: До 18:00 часа движението по АМ \"Тракия\", в посока София, от км 50 до км 51, се осъществява в активната лента, поради ремонтни дейности в изпреварващата лента"}
{"url": "http://www.focus-news.net/news/2017/09/05/2432644/blic-sarbiya-sarbiya-nasochva-usiliyata-si-kam-razvivane-na-po-dohodonosen-turizam.html", "text": "Сърбия насочва вниманието си към развиването на по-доходоносен туризъм – като конгресния, пише белградското издание Blic. \r\nПрез последните 10 г. страната се е превърна в една водещите дестинации за организирането на подобен тип събития, а статистиката показва, че посетителите на подобни мероприятия харчат средно по 350-400 евро на ден - до три пъти повече, в сравнение с обикновените туристи.\r\nПрез 2016 г. Сърбия е организирала около 60 международни конгреси, които са осигурили приток на чуждестранна валута на стойност между 25 до 30 млн. евро. Туристическата организация на Сърбия (ТОС) разкри, че към момента се очаква потвърждение за провеждането на още 65 конгреса в страната през следващите четири години. \r\nЕкспертите са категорични, че конгресният туризъм помага на хотелиерите в Сърбия да преодолеят проблема със заетостта извън сезона и подобрява бизнеса с настаняването на гости. \r\nБелград е по-предпочитана дестинация за конгресен туризъм в сравнение със столиците на съседна Хърватия и Словения. Най-популярни при организиране на подобен тип събития са Нови Сад, Копаоник, Златибор и Палич, отбелязват от редакцията.Тереза Герова", "date": "2017.09.05", "title": "Blic (Сърбия): Сърбия насочва усилията си към развиване на по-доходоносен туризам"}
{"url": "http://www.focus-news.net/news/2017/09/05/2432645/premierat-boyko-borisov-shte-bade-na-poseshtenie-v-gartsiya.html", "text": "Министър-председателят Бойко Борисов заминава днес на посещение в Гърция. В град Кавала той ще проведе среща с министър-председателя Алексис Ципрас и ще участва в церемония по подписването на Меморандум за разбирателство между България и Гърция за развитието на железопътната връзка „Солун-Кавала-Александруполис-Бургас-Варна-Русе“. Това съобщиха от правителствената информационна служба. Документът регламентира подготвителните работи и съвместното управление на коридора от двете държави. Проектът предвижда свързването на река Дунав, Черно и Егейско море със скоростен железопътен коридор, както и развитие на пристанищата, които са част от основната ТЕН-Т мрежа. Включено е изграждането на двойна електрифицирана жп линия с внедрена ERTMS система за управление на железопътния трафик.\r\nС изграждането на коридора ще се постигне пълна мултимодалност чрез комбиниране на пътен, железопътен, воден и речен транспорт. Проектът е с висока добавена стойност, като се очаква да привлече големи инвеститори от Близкия и Средния Изток, Китай, Русия и други големи пазари.\r\nМеморандумът ще бъде подписан утре, 6 септември, от министъра на транспорта, информационните технологии и съобщенията Ивайло Московски и от гръцкия министър на инфраструктурата, транспорта и мрежите Христос Спирдзис.\r\nВ официалната делегация, придружаваща премиера, е включен и заместник министър-председателят Томислав Дончев.", "date": "2017.09.05", "title": "Премиерът Бойко Борисов ще бъде на посещение в Гърция"}
{"url": "http://www.focus-news.net/news/2017/09/05/2432646/govoritelyat-na-glavniya-prokuror-sotir-tsatsarov-rumyana-arnaudova-shte-dade-kratka-informatsiya-vav-vrazka-s-razsledvaneto-za-prostrelyanoto-11-godishno-dete-v-strelcha.html", "text": "От 12.30 ч. в зала № 2 на 4 ет. в Съдебната палата говорителят на главния прокурор Сотир Цацаров – Румяна Арнаудова -  ще даде кратка информация във връзка с разследването за простреляното 11-годишно дете в Стрелча. Това съобщиха от пресцентъра на Прокуратурата.", "date": "2017.09.05", "title": "Говорителят на главния прокурор Сотир Цацаров – Румяна Арнаудова,  ще даде кратка информация във връзка с разследването за простреляното 11-годишно дете в Стрелча"}
{"url": "http://www.focus-news.net/news/2017/09/05/2432647/burgas-vav-voenniya-klub-shte-bade-otbelyazan-100-godishniyat-yubiley-na-veterana-ot-vtorata-svetovna-voyna-dimitar-gerdzhikov.html", "text": "На 7 септември, четвъртък, във Военен клуб – Бургас ще бъде отбелязан 100-годишният юбилей на ветерана от Втората световна война Димитър Герджиков. Това съобщиха от пресцентъра на Община Бутгас. Тържеството ще се проведе от 17:00 часа в зала № 7.", "date": "2017.09.05", "title": "Бургас: Във Военния клуб ще бъде отбелязан 100-годишният юбилей на ветерана от Втората световна война Димитър Герджиков"}
{"url": "http://www.focus-news.net/news/2017/09/05/2432648/nikolay-nikolov-bsp-hora-v-levski-g-zhiveyat-v-palen-mrak-rayonniyat-kmet-nehae.html", "text": "Граждани от столичния район \"Подуяне\" се свързаха с общинския съветник от БСП Николай Николов с молба за помощ при разрешаване на проблем с осветлението в междублоково пространство. Това съобщиха от пресцентъра на ГС на БСП-София. От години живеещите в 6 блока в квартал \"Левски-Г\" са принудени да се справят, както могат, в пълния мрак през тъмната част от денонощието, защото липсва улично осветление. Това не касае само техния конфорт, а пряко застрашава сигурността им.\r\n\"Потърсиха ме за помощ. Посъветвах ги да си направят Инициативен комитет, а след това да стартират подписка, обясни Николай Николов. - В неделя вечерта за по-малко от два часа събраха около 350 подписа. Гражданите настояват да бъде изградено улично осветление, да бъде ремонтирана уличната пътна инфраструктура и детската площадка между блоковете. Когато разбраха, че съм общински съветник, започнаха да ми показват още проблеми в района. Зелените площи не са почиствани от години, пълно е с бурени. На детските площадки стърчат железа, плочките са разбити, няма кошчета за боклук... Улиците са с обратна денивелация и когато вали дъжд се образуват езера\".\r\nНиколай Николов добави, че гражданите от квартал \"Левски-Г\" ще внесат подписката в Столична община и очакват бърза реакция от страна на столичния градоначалник Йорданка Фандъкова, заместника й по транспорт Евгени Крусев, главния архитект на София Здравко Здравков и кмета на район \"Подуене\" Ева Митова.\r\n\"Хората са недоволни от кмета на района, защото се оказва, че тя е забавила изграждането на осветлението, коменитра още Николай Николов. - От общинското дружество \"Улично осветление\" още в началото на 2016 година са уведомили Ева Митова, че трябва да бъде изградено такова точно в този район. Но действия така и не са последвали. В началото на 2017-а тя отговаря на гражданин, живеещ в един от въпросните 6 блока, че за първи път получава сигнал за подобен проблем. Което, според цялата събрана документация по случая, не е вярно. Но все пак госпожа Митова обещава през втората половина на 2017 година да бъде изградено улично осветление в района. До момента обаче няма никакви признаци за действие в тази посока. И съвсем естествено гражданите са притеснени, че и пред тази есен и зима ще останат без улично  осветление в \"Левски-Г\".", "date": "2017.09.05", "title": "Николай Николов, БСП:  Хора в „Левски-Г“ живеят в пълен мрак, районният кмет нехае"}
{"url": "http://www.focus-news.net/news/2017/09/05/2432649/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гръцката полиция арестува двама души по подозрение за умишлен палеж, довел до мащабните горски пожари на полуостров Пелопонес, съобщава електронното издание Ekathimerini.\r\nИ двамата арестувани са граждани на Гърция, съответно на 21 г. и 29 г. Те са заподозрени в предизвикване на два пожара, избухнали в неделя, 3 септември.\r\nЗадържаните са разпитани също и във връзка с още три пожара – два горски и един на земеделска площ.\r\n*** През август в Турция 48 души са арестувани за връзки с \"Ислямска държава\", пише Hurriyet, като се позовава на данни от Anadolu Agency. Предотвратени са няколко терористични атаки, планирани от ислямистите.\r\nОт вестника напомнят, че от \"Ислямска държава\" са организирали няколко атентата, най-големият от които бе двойната атака на самоубийци от октомври 2015 г., в която загинаха над 100 души.  \r\n*** Заместник-помощник държавният секретар на САЩ за Централна и Източна Европа Хойт Брайън Ий приветства сключването на Договор за приятелство, добросъседство и сътрудничество между България и Македония, съобщава скопското електронно издание „Нова Македония“. В рамките на среща с българския вицепремиер и министър на външните работи Екатерина Захариева, американският дипломат подчерта, че документът е от изключителна важност не само за България и Македония, но и за целия регион.\r\nСъгласно разпространеното от София съобщение, Захариева и Хойт Ий са провели разговор в рамките на Стратегическия форум в Блед, Словения. \r\n„Една от най-големите ползи от това споразумение е, че то беше направено без чуждестранна помощ, което показа, че ние решаваме проблемите без посредници“, заяви  Захариева. На свой ред Хойт Ий изрази надежда, че договорът ще осигури отлична атмосфера, в която Македония ще подобри отношенията си с други съседи. \r\nВ Блед Захариева и Йи обсъдиха също актуалната политическа ситуация в региона и инициативите на България в областта на външната политика.\r\n*** Сърбия насочва вниманието си към развиването на по-доходоносен туризъм – като конгресния, пише белградското издание Blic. \r\nПрез последните 10 г. страната се е превърна в една водещите дестинации за организирането на подобен тип събития, а статистиката показва, че посетителите на подобни мероприятия харчат средно по 350-400 евро на ден - до три пъти повече, в сравнение с обикновените туристи.\r\nПрез 2016 г. Сърбия е организирала около 60 международни конгреси, които са осигурили приток на чуждестранна валута на стойност между 25 до 30 млн. евро. Туристическата организация на Сърбия (ТОС) разкри, че към момента се очаква потвърждение за провеждането на още 65 конгреса в страната през следващите четири години. \r\nЕкспертите са категорични, че конгресният туризъм помага на хотелиерите в Сърбия да преодолеят проблема със заетостта извън сезона и подобрява бизнеса с настаняването на гости. \r\nБелград е по-предпочитана дестинация за конгресен туризъм в сравнение със столиците на съседна Хърватия и Словения. Най-популярни при организиране на подобен тип събития са Нови Сад, Копаоник, Златибор и Палич, отбелязват от редакцията.\r\n***", "date": "2017.09.05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/05/2432650/ministerstvo-na-vanshnite-raboti-na-teritoriyata-na-republika-sarbiya-zapochna-prilaganeto-na-elektronen-kontrol-na-srednata-skorost-na-mps-po-avtomagistralite.html", "text": "От 1 септември 2017 г. на територията на Република Сърбия започна прилагането на електронен контрол на средната скорост на МПС, движещи се по автомагистралите в страната. Това съобщиха от пресцентъра на Министерство на външните работи уведомява. За целта устройствата, отбелязващи часа на преминаване през пунктовете за заплащане на магистралните такси, са синхронизирани. Ако при преминаването между два пункта средната скорост на МПС е надвишила максимално допустимите 120 км/ч, служители на пътна полиция налагат глоби на място.\r\nГлобите имат следните парични измерения:\r\n-          121 – 140 км/ч – 3000 динара;\r\n-          141 – 160 км/ч – 5000 динара;\r\n-          161 – 181 км/ч – 6000 – 20 000 динара;\r\n-          181 – 200 км/ч – 15 000 – 30 000 динара;\r\n-          201+                - 100 000 – 120 000 динара, включително и лишаване от свобода за срок от 15 дни.\r\nОсвен парични глоби се налагат и наказания лишаване от право на управление на МПС за различен период от време. При превишаване на средната скорост, същата ще се изписва на касовата бележка, която се получава при заплащане на магистралните такси.", "date": "2017.09.05", "title": "Министерство на външните работи: На територията на Република Сърбия започна прилагането на електронен контрол на средната скорост на МПС по автомагистралите"}
{"url": "http://www.focus-news.net/news/2017/09/05/2432651/stolichna-obshtina-zapochva-distantsionno-izmervane-na-emisiite-na-prevoznite-sredstva-v-grada.html", "text": "олко дни след като ЕК обяви, че вредните емисии от автомобилите ще се отчитат в реални условия, по покана на Столична община (“Зелена София”) и съвместно с отдел „Пътна полиция“ на СДВР в столицата идва екип на испанската RSLab, който ще извърши дистанционно измерване на емисиите от автомобилите в реално време и без необходимост от тяхното спиране. Това съобщиха от пресцентъра на Столична община. В периода от 4-15 септември 2017 г. на четири различни локации в града, мобилната лаборатория на RSLab  ще следи количествата финни прахови частици (ФПЧ), въглеводороди (HC), въглероден окис (CO) и азотен оксид (NOx). Това са основните замърсяващи елементи на въздуха.\r\nПроцесът на измерване на емисиите от разстояние не включва никаква намеса в трафика по пътните артерии. Той отнема секунди и започва в момента, когато превозното средство пресече инфрачервените (ИЧ) и ултравиолетовите (UV) лъчи, излъчвани от системата. Устройството може също така отчита скоростта на движение и да заснема регистрационните номера с цел идентификация на емисиите с конкретния вид автомобил, марка, двигател, година на производство. Всички данни от имерванията се изпращат директно на наблюдаван от оператор компютър, разположен в мобилната станция, паркирана по протежение на пътя. \r\nRSLabs имат дългогодишен опит в работата с администрациите в ЕС, както и с частни компании. В момента те работят съвместно с испанското правителство и с Европейската комисия по проект за промяна на законодателството. Системата е сертифицирана по стандарт ISO 17025, което удостоверява надежността й.\r\nСлед приключване на изследването, собствтвениците на превозни средства с отчетени наднормени стойности на замърсяване, ще бъдат известени с писма. Резултатите от пилотното проучване ще бъдат обявени по време на конференцията SOFAIR през октомври, когато по покана на кмета в София ще дойдат кметове и представители на общинската администрация на Париж, Лондон, Талин, Виена и Букурещ, както и експерти, за обсъждане на мерки за справяне със замърсяването на въздуха\r\nИнициативата за дистанционното измерване е на екипа на „Зелена София“ към Столична община, който подготвя кандидатурата на града в конкура „Зелена столица на Европа“, организиран от Европейската комисия. \r\nПроектът се осъществява с подкрепата на Kapsch България,", "date": "2017.09.05", "title": "Столична община започва дистанционно измерване на емисиите на превозните средства в града"}
{"url": "http://www.focus-news.net/news/2017/09/05/2432652/afp-nikolas-maduro-otmeni-poseshtenieto-si-v-saveta-po-pravata-na-choveka-v-zheneva.html", "text": "Венецуелският президент Николас Мадуро отмени насрочената за следващата седмица визита в Съвета за правата на човека на ООН в Женева, заяви говорител на ООН във вторник, без да посочва причината за решението му, предава AFP.\r\n„Моля, имайте предвид, че по информация, която току-що получи секретариатът на СПЧ, президентът на Венецуела Мадуро няма да направи обръщение в Съвета по правата на човека. Вместо него министър Ареаза Монсерат  ще говори пред Съвета в деня на откриването на сесията\" в понеделник, поясни говорителят Роландо Гомес.Тереза Герова", "date": "2017.09.05", "title": "AFP: Николас Мадуро отмени посещението си в Съвета по правата на човека в Женева"}
{"url": "http://www.focus-news.net/news/2017/09/05/2432653/shumen-nezakonen-pistolet-e-otkrit-sled-pretarsvane-v-chasten-dom-v-selo-tsani-ginchevo-pred-doma-e-nameren-obyaven-za-izdirvane-lek-avtomobil.html", "text": "Незаконно притежаван пистолет „Кондор“ и боеприпас са намерени след претърсване в частен дом в село Цани Гинчево. Това съобщиха от ОДМВР-Шумен. Претърсването в дома на Л.Б./66 г./ било предприето вчера след получен сигнал. Установено било, че мъжът не притежава надлежно разрешително за оръжието. В дома на ул. “Дунав“ бил установен обявен за издирване лек автомобил софийска регистрация. Започнато е досъдебно производство.", "date": "2017.09.05", "title": "Шумен: Незаконен пистолет е открит след претърсване в частен дом в село Цани Гинчево, пред дома е намерен обявен за издирване лек автомобил"}
{"url": "http://www.focus-news.net/news/2017/09/05/2432654/sliven-chasti-ot-grada-i-selo-gorno-aleksandrovo-sa-bez-voda-poradi-avarii.html", "text": "Части от града и село в община Сливен са без вода поради аварии, съобщиха от ВиК-Сливен. Поради авариен ремонт на главен тръбопровод до 16 часа ще бъде прекъснато водоподаването в село Горно Александрово. Също поради авария до 13 часа без вода ще бъдат улиците „Стоян Папазов“ и „Гаговец“ в Сливен.\r\nПри възможност водоподаването ще бъде възстановено по-рано, като е възможно временно повишаване мътността на водата.", "date": "2017.09.05", "title": "Сливен: Части от града и село Горно Александрово са без вода поради аварии"}
{"url": "http://www.focus-news.net/news/2017/09/05/2432655/vladimir-putin-rusiya-si-zapazva-pravoto-za-po-natatashno-sakrashtavane-na-amerikanskata-diplomaticheska-misiya-v-stranata.html", "text": "Държавният глава на Руската федерация Владимир Путин подчерта, че Москва си запазва правото за по-нататъшно съкращаване на броя на служителите на американската дипломатическа мисия в страната, предава Reuters. \r\nПо повод решението на Вашингтон да нареди освобождаването на няколко дипломатически обекти в градове на САЩ, Путин заяви, че ще нареди руското външно министерство да поиска проверка за предполагаеми нарушения на правата на Русия.\r\n„Това, че американците намалиха броя на нашите дипломатически учреждения - това е тяхно право\", подчерта Путин на пресконференция в китайския град Сямън, където присъства на срещата на високо равнище на страните от БРИКС.Тереза Герова", "date": "2017.09.05", "title": "Владимир Путин: Русия си запазва правото за по-нататъшно съкращаване на американската дипломатическа мисия в страната"}
{"url": "http://www.focus-news.net/news/2017/09/05/2432656/shumen-zadarzhan-e-23-godishen-mazh-schupil-stakla-na-vhodni-vrati-v-poshtenskata-stantsiya-v-selo-ivanski-afektiran-che-imalo-opashka.html", "text": "Сигнал за счупени стъкла на входни врати на пощенска станция в село Ивански бил получен вчера сутринта. На място бил пратен полицейски екип. Служителка в станцията обяснила, че малко преди това в пощата влязъл мъж. Това съобщиха от ОДМВР-Шумен. Афектирал се, че имало опашка, нанесъл удари по входните врати и счупил стъклата. В хода на проведените бързи издирвателни действия извършителят е установен. Това е С.Н./ 23г./ от същото село. Задържан е за срок до 24 часа в полицейското управление в Шумен. Мъжът е криминално проявен. Известен е на полицията с кражби и хулиганство. За престъпление по чл. 216 от НК е започнато досъдебно производство.", "date": "2017.09.05", "title": "Шумен: Задържан е 23-годишен мъж, счупил стъкла на входни врати в пощенската станция в село Ивански, афектиран, че имало опашка"}
{"url": "http://www.focus-news.net/news/2017/09/05/2432657/inzh-damyan-damyanov-yuzdp-pomoshtta-ot-1-milion-leva-koyato-shte-otpusne-api-za-zalesyavane-na-kresnenskoto-defile-nikak-ne-e-malka.html", "text": "Помощта от 1 милион лева, която ще отпусне АПИ за залесяване на Кресненското дефиле, никак не е малка. Това коментира пред Радио „Фокус“-Пирин Инж. Дамян Дамянов, директор на Югозападно държавно предприятие (ЮЗДП). Решенето за отпускане на тези средства бе обявено по време на посещението на председателя на Управителния съвет на Агенция „Пътна инфраструктура“ (АПИ) инж. Дончо Атанасов в Благоевград за първа копка на Лот 3.1 от АМ „Струма“. Средствата ще бъдат използвани за компенсаторно залесяване над Кресненското дефиле. Дончо Атанасов тогава обясни, че парите ще бъдат отпуснати на Министерството на земеделието и храните с настояване средствата да се насочат приоритетно за залесяване на засегнатите от пожара площи в Кресненското дефиле. \r\n„Това решение на АПИ, което приветствам, трябва да кажем, че тази помощ никак не е малка. В края на месеца предполагам, че ще имаме информация каква площ ще подготвим да залесим. Първите действия ние вече сме ги предприели. Вече е направен оглед и ще предприемем пряко договаряне за добив, с идеята да бъдат отстранени изгорелите дървета“, каза Дамянов. По думите му след като бъдат отстранени, което не е никак кратък процес, ще започне подготовка на почвата и след това ще започне залесяване. „Това ще бъде направено до края на годината и ще бъдат освободени поне 1 000 декара, за да може да се направи есента подготовка на почвата. Да се направят тераси и да се подготви почвата, за да задържа зимната влага и след това да се залесява“, каза още Дамянов.", "date": "2017.09.05", "title": "Инж. Дамян Дамянов, ЮЗДП: Помощта от 1 милион лева, която ще отпусне АПИ за залесяване на Кресненското дефиле, никак не е малка"}
{"url": "http://www.focus-news.net/news/2017/09/05/2432658/tass-chetirima-dushi-sa-postradali-pri-strelba-v-uchebno-zavedenie-v-rusiya.html", "text": "Младеж е открил стрелба на територията на училище в руския град Ивантеевка, Московска област, предава информационна агенция TACC.\r\nПо първоначални данни младежът е хвърлил димни шашки в сградата. Полицията го е задържала, уточниха от Министерството на вътрешните работи. \r\nПри инцидента са пострадали четирима души. Не се привежда информация за състоянието им. Тереза Герова", "date": "2017.09.05", "title": "ТАСС: Четирима души са пострадали при стрелба в учебно заведение в Русия"}
{"url": "http://www.focus-news.net/news/2017/09/05/2432659/bozhidar-vasilev-ekspert-po-kontrol-na-obshtoopasnite-sredstva-lovnoto-orazhie-se-sahranyava-v-kasa-koyato-zadalzhitelno-se-zaklyuchva.html", "text": "По принцип ловното оръжие се съхранява в каса, която задължително се заключва, каза за Радио „Фокус“ – Пазарджик Божидар Василев, бивш началник сектор „Контрол на общоопасните средства” (КОС) в Главна дирекция „Охранителна полиция” към МВР, по повод трагичния инцидент в гр. Стрелча, при който 11-годишно дете се простреля смъртоносно с ловната пушка на баща си. Той обясни, че ключът от касата се държи у собственика на ловното оръжие. \r\n„Отговорност за съхранението на ловното оръжие също носи собственикът му, защото то е лично и не може да се преотстъпва на друго лице. По отношение на това в какво състояние трябва да е оръжието при неговото съхранение отново притежателят му трябва да се погрижи то да е почистено, да няма патрон в цевта“, коментира Василев. Той допълни, че когато се стигне до инцидент винаги има различни хипотези, но всеки случай е индивидуален. „Обикновено, за да се стигне до инцидент има неспазване на задължителните законови изисквания, ако те се спазват стриктно, до такива трагични случаи няма да се стига“, коментира Василев.\r\nВаня НИКОЛОВА", "date": "2017.09.05", "title": "Божидар Василев, експерт по контрол на общоопасните средства: Ловното оръжие се съхранява в каса, която задължително се заключва"}
{"url": "http://www.focus-news.net/news/2017/09/05/2432660/aleksandar-vuchich-ne-iskame-v-nato-shte-gradim-svoya-armiya.html", "text": "Сръбският президент Александър Вучич заяви, че \"Сърбия не иска да членува в нито един военен съюз и желае сама да взема своите решение и да развива собствена армия\", предава електронното издание на белградския Večernje novosti.\r\nСпоред сръбския президент в централата на НАТО посрещат с разбиране решението на Сърбия и \"никой  не тласка страната към членство в Алианса\".\r\n\"За нас е важно не само да повишим заплатите на армията и полицията, но и да реализираме цялостна програма за жилищно настаняване на нашите военнослужещи и полицаи\", смята Вучич.\r\nПо повод изявлението на американския сенатор Рон Джонсън за бъдещето на Руския хуманитарен център в Ниш, сръбският президент уточнява, че \"сенаторът е заявил това, което може да се чуе от всеки американец, а именно, че не иска Руския център в Ниш да получи дипломатически статут и не желае присъствието на руснаците, така както всеки руснак не иска да види Сърбия в НАТО, но те трябва да знаят, че Сърбия е страна която сама взема своите решения\"..Тереза Герова", "date": "2017.09.05", "title": "Александър Вучич: Не искаме в НАТО, ще градим своя армия"}
{"url": "http://www.focus-news.net/news/2017/09/05/2432661/pazardzhik-dvizhenieto-po-pat-ii-84-varvara-velingrad-pri-gara-tsepina-se-osashtestvyava-v-edna-lenta-poradi-katastrofa.html", "text": "Движението по път II-84 Варвара - Велинград, при гара Цепина, се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ).", "date": "2017.09.05", "title": "Пазарджик: Движението по път II-84 Варвара - Велинград, при гара Цепина, се осъществява в една лента, поради катастрофа"}
{"url": "http://www.focus-news.net/news/2017/09/05/2432662/kyustendil-zaradi-prodalzhavasht-remont-uchenitsite-na-prirodomatematicheskata-gimnaziya-shte-zapochnat-uchebnata-godina-v-parvo-osnovno-uchilishte.html", "text": "Заради продължаващ ремонт учениците на Природоматематическата гимназия в Кюстендил ще започнат учебната година в Първо основно училище. Това съобщи пред журналисти директорът на гимназията Ани Кюркчиева, предаде репортер на Радио „Фокус” – Кюстендил. Сградата на учебното заведение се ремонтира по проект, финансиран от Оперативна програма „Региони в растеж”. Крайният срок за ремонтните дейности е 10 октомври. Учебната година ще бъде открита на 15 септември, в 09.00 ч. в двора на Първо Основно училище, а гимназистите ще учат втора смяна.\r\nВенцеслав ИЛЧЕВ", "date": "2017.09.05", "title": "Кюстендил: Заради продължаващ ремонт учениците на Природоматематическата гимназия ще започнат учебната година в Първо основно училище"}
{"url": "http://www.focus-news.net/news/2017/09/05/2432663/veliko-tarnovo-uchilishtata-i-detskite-gradini-na-teritoriyata-na-obshtina-svishtov-sa-gotovi-za-parviya-ucheben-den.html", "text": "Училищата и детските градини на територията на община Свищов са готови за първия учебен ден. Това каза в предаването „Добре дошли в Свищов“ на Радио „Фокус“ – Велико Търново зам.-кметът на Общината Анелия Димитрова. Тя посочи, че се правят подобрения, както в сградите на детските градини,така и в тези на училищата. „Община Свищов със собствени финансови средства осигури нови мебели, подмяна на подови настилки, спални комплекти, електроуреди, както и ремонти на санитарни помещения в значителен брой детски заведения. В училищата също се извършва реновиране на материалната база-санитарни помещения, физкултурни салони и други“, допълни Анелия Димитрова. \r\nТя припомни, че  по ОП “Региони в растеж“  през тази година са стартирали ремонтни дейности в две детски градини в град Свищов и в училището в села Овча могила. По  проект „Красива България“ също са извършени ремонти, свързани с подобряване на енергийната ефективност на сградата в още една детска градина в град Свищов. „Ремонтните дейности в едно от детските заведения са напълно финализирани, в друго текат довършителни дейности, които ще приключат в рамките на няколко дни. До края на месец септември ще приключи ремонта на основното училище в село Овча могила, а в края на октомври – и в  детска градина „Радост“, в която интервенциите са в огромен мащаб и по-дългия срок на изпълнение е съвсем закономерен.Ремонтите няма да попречат на учебния процес. Осигурена е друга сграда, в която са настанени учениците от основното училище още през месец май“, допълни Анелия Димитрова.\r\nНадежда КРЪСТЕВА", "date": "2017.09.05", "title": "Велико Търново: Училищата и детските градини на територията на община Свищов са готови за първия учебен ден"}
{"url": "http://www.focus-news.net/news/2017/09/05/2432664/dobrich-zam-kmetat-arh-boyan-kolarov-otkri-izlozhba-razrushenie-i-sazidanie-predstavyashta-edno-ot-nay-izvestnite-stroitelno-arhitekturni-obekti-na-kolyu-ficheto.html", "text": "Зам.-кметът „Устройство на територията“ арх. Боян Коларов и ректорът на Висше училище международен колеж в Добрич доц. Тодор Радева откриха изложба „Разрушение и съзидание“, предаде кореспондентът на Радио „Фокус” – Варна. Изложбата е посветена на 150-та годишнина от построяването на църквата „Св. Спас”, 100-годишнината от разрушителното земетресение във Велико Търново и 215-та годишнина от рождението на първомайстора на българската архитектура Никола Фичев. Експозицията е създадена в paмкитe нa пpoeкт “Мaйcтopът и вpeмeтo”, реализиран от Института по математика и информатика при БАН, Регионалния исторически музей във Велико Търново и Регионалната библиотека „П. Р. Славейков“ - Велико Търново. \r\nС apхивни мaтepиaли в paзpaбoткaтa ca yчacтвaли също иcтopичecкитe мyзeи в Дpянoвo, Свищoв и Лoвeч. Проектът се реализира с подкрепата на Община Велико Търново по програма „Регион Велико Търново – кандидат за европейска столица на културата 2019”. Експозицията представя 15 пана - снимки и информация за част от най-известните строително-архитектурни обекти на уста Колю Фичето. Сред представените обекти са Къщата с маймунката, ханът на Хаджи Николи, църквата „Св. Спас“, старият катедрален храм „Рождество Богородично” във Велико Търново, Преображенският манастир, Килифаревският манастир, покритите мостове в Ловеч и Белене, църквата „Св. Троица” в Свищов и други интересни обекти. \r\nИнтерес предизвикват също peдки фoтoгpaфии нa вeчe нecъщecтвyвaщи cгpaди нa имeнития бългapcки apхитeкт – разрушеният кaтeдpaлeн хpaм, кoпpинeнaтa фaбpикa нa Стeфaн Кapaгьoзoв и cклaдoвeтe нa Хaджи Минчo. В изложбата могат да бъдат видяни и сградите на своебразния продължител на делото на уста Кольо Фичето – търновския архитект Леон Филипов, съградил сградата на Учредителното събрание на Третата българска държава във Велико Търново. Паната, документирали разрушението (основно от земетресения през 19 век) и последващото съзидание на творбите на Колю Фичето, са факт от 5 години, но едва след намесата на регионалните центрове на Българската академия на науките в отделни градове на страната изложбата се радва на значителен успех. Вече е показвана в БАН и в много български градове – в музеи, библиотеки, читалища, училища и университети. В добруджанския град е подредена във фоайето на Висшето училище по мениджмънт и може да бъде разгледана до 30 септември. \r\nЕкспозицията предлага на посетителя дa нaпpaви eднa paзхoдкa във вpeмeтo и пpocтpaнcтвoтo c Мaйcтopa и нeгoвитe зaбeлeжитeлни пpoeкти. Тя пoкaзвa кaк cъc cpeдcтвaтa нa cъвpeмeннитe тeхнoлoгии мoжe дa бъдe cъхpaнeнo и пoпyляpизиpaнo yникaлнoтo българско кyлтypнo-иcтopичecкo нacлeдcтвo. Работата по създаването на тази изложба показва по недвусмислен начин как един чисто научен интердисциплинарен проблем, какъвто е проблемът за цифровизиране на архитектурни обекти, прераства в социално значим проект с общонационален характер. Това посочи Елена Юрченко, директор на библиотечния и информационен център в училището. Тя допълни, че крайната цел на екипа, работил по документирането и съхранението на фотосите на роденото от ума, сърцето и ръцете на Майстор Кольо Фичето, е създаването на виртуален музей на Майстора, който да събере всичко, градено от него - с информация, планове, чертежи, скици и други. Екипът, създал „Разрушение и съзидание“, има идея да разработи подобен проект и за камбаните на България. Представянето на изложбата в Добрич е организирано от Регионален академичен център – Варна, Институт по математика и информатика при Българската академия на науките, Висше училище по мениджмънт, с подкрепата на екипа на Художествена галерия – Добрич.\r\nЖулиета НИКОЛОВА", "date": "2017.09.05", "title": "Добрич: Зам.-кметът арх. Боян Коларов откри изложба „Разрушение и съзидание“, представяща едно от най-известните строително-архитектурни обекти на Колю Фичето"}
{"url": "http://www.focus-news.net/news/2017/09/05/2432665/sport-prezidentat-na-barselona-potvardi-udalzhavaneto-na-dogovora-s-lionel-mesi.html", "text": "Президента на испанския клубен отбор по футбол „Барселона“ Хосеп Мария Бартомеу потвърди удължаването на договора с Лионел Меси, който бе съгласуван през месец юли. \r\nПо-рано медиите съобщиха, че аржентинският нападател е отказал да поднови договора си с Барселона. Меси е обосновал решението си със ситуацията в отбора – в настоящия момент е в ход процедура по събирането на подписи за вот на недоверие срещу президента на каталонския клуб.", "date": "2017.09.05", "title": "Спорт: Президентът на „Барселона“ потвърди удължаването на договора с Лионел Меси"}
{"url": "http://www.focus-news.net/news/2017/09/05/2432666/ep-programata-za-uchilishta-poslanitsi-na-evropeyskiya-parlament-veche-v-tsyalata-strana.html", "text": "Започва кампанията за учебната 2017 – 2018 г. за образователната програма на ЕП, насочена към ученици от средни и професионални училища, съобщават от пресслужбата на ЕП.\r\nПрез учебната 2017 – 2018 година Европейският парламент продължава прилагането на своята образователна инициатива – Програмата за училища посланици на Европейския парламент, която е насочена към ученици от средни и професионални училища. Тя цели да подобри осведомеността сред учащите относно Европейския съюз, европейското гражданство и парламентарна демокрация, както и Европейския парламент като институция, която представлява гражданите на ЕС и с която те могат да си взаимодействат, за да се включат активно в създаването на европейския дневен ред. \r\nОт тази учебна година Програмата се провежда в цялата страна, като броят на допуснатите до участие учебни заведения ще бъде 30. Кампанията за кандидатстване започва на 5 септември, а заявки за участие ще се приемат до 12:00 часа на 29 септември 2017 г. За повече информация можете да посетите уеб-страницата на Информационното бюро www.europarl.bg. \r\nУчебната програма за училища посланици на Европейския парламент се ръководи от най-малко един преподавател за всяко участващо училище, като ЕП осигурява обучения за това как работи Програмата, за ролята и дейностите на Европейския парламент и предоставя подходящи учебни материали. В края на годината участващите училища, които отговарят на изискванията на Програмата и са осъществили желаните дейности, ще бъдат сертифицирани като училища посланици на ЕП и ще получат плакет на специална церемония. Учениците от най-добре представилото се училище ще имат възможността да осъществят пътуване до Страсбург в рамките на програмата „Евроскола“ на ЕП, а най-активните преподаватели – да участват в организирани в Брюксел или Страсбург семинари за учители от целия Европейски съюз.", "date": "2017.09.05", "title": "ЕП: Програмата за училища посланици на Европейския парламент вече в цялата страна"}
{"url": "http://www.focus-news.net/news/2017/09/05/2432667/montana-politsiyata-razsledva-palezh-na-lek-avtomobil-vav-varshets.html", "text": "На 5 септември 201 г. около 01,35 ч. в Районно управление на МВР-Вършец е получен сигнал за горящ автомобил на адрес в град Вършец. Това съобщиха от ОДМВР-Монтана. Сигналът е подаден от 55-годишен жител. На място е изпратен екип на УПБЗН Вършец, който е изгасил пожара. При извършения оглед е установено, че е възникнал пожар в двигателния отсек на лек автомобил „Ленд Ровър Дискавъри” с английски регистрационни табели, собственост на ДЖ.П., ползван от криминално проявения И.И./54 г./ от гр. Вършец. По данни на експерт от РДПБЗН огънят е тръгнал от предната част на автомобила, като вероятно е използвана запалителна течност. По случая е образувано досъдебно производство по чл. 330 ал. 1 от НК.", "date": "2017.09.05", "title": "Монтана: Полицията разследва палеж на лек автомобил във Вършец"}
{"url": "http://www.focus-news.net/news/2017/09/05/2432668/dobrich-76-godishna-zhena-ot-s-branishte-e-stanala-zhertva-na-telefonna-izmama-s-blizo-7000-leva.html", "text": "На 4 септември, около 18:45 часа 76-годишна жена от с. Бранище, област Добрич, е подала сигнал, около 13:10 часа е получила обаждане на домашния си телефон от непознат мъж представящ се за служител на МВР. Това съобщиха от ОДМВР-Добрич. Чрез въвеждане в заблуждение, мнимия полицай съобщава на жената, че е нужно съдействието й с цел залавяне на извършители на телефонни измами, като за целта е необходимо да предаде сума пари. Малко по-късно жената оставя плик със сумата от 6 950 лева на пейка в с. Бранище. По случая е образувано досъдебно производство.", "date": "2017.09.05", "title": "Добрич: 76-годишна жена от с. Бранище е станала жертва на телефонна измама с близо 7000 лева"}
{"url": "http://www.focus-news.net/news/2017/09/05/2432669/varna-apelativniyat-uvelichi-ot-5-000-na-20-000-leva-parichnata-garantsiya-na-obvinyaem-za-pritezhanie-na-46-kg-heroin.html", "text": "Състав на Варненския апелативен съд измени определение на Окръжен съд – Варна от миналата седмица и увеличи размера на гаранцията в пари от 5 000 на 20 000 лева на Радко Маринов, разследван за притежанието на 46 кг хероин, предназначен за разпространение. \r\nТова съобщиха от пресцентъра на съда. \r\nОт институцията припомнят, че Маринов е бил привлечен като обвиняем по досъдебно производство, след като на 20 май тази година във Варна, органите на КАТ открили автомобил, в чийто багажник бил установен 46.305 кг хероин, разпределен в 46 пакета. Според обвинението, ако наркотикът бъде разпределен за нуждите на нелегалния пазар, то това биха били повече от 46 000 дози. Така стойността на конфискувания хероин може да достигне повече от два милион лева.\r\nДнес втората съдебна инстанция разгледа частния протест на Окръжна прокуратура-Варна, според която обвиняемият трябва да е постоянно в ареста. Прокуратурата намира, че престъплението е с висока степен на обществена опасност и се санкционира строго от закона (до 15 години затвор). Защитата на обвиняемия прави свой анализ на събраните доказателства и намира, че твърденията на основния свидетел на обвинението са противоречиви и не се подкрепят от направената Съдебно Техническа експертиза. Адвокатът на Маринов се позовава и на физико-химичната експертиза, която е установила 0,8% активно вещество в хероина и твърди, че това вещество не е годно за разпространение.\r\nПри преценка законността на определението на ОС – Варна, днес въззивната апелативна инстанция отново коментира няколко групи доказателства и факти, събрани в хода на разследването, в това число и СТЕ, която е установила движението на обвиняемия ден преди да бъде открит поръчания от него лек автомобил „Опел Корса“ и хероина в багажника му. Събраните гласни доказателства, които проследяват движението на автомобила, в който е открит хероинът се подкрепят и от видеонаблюдението в района, счита съдът. Показанията на основния свидетел, който твърди, че е предал процесния автомобил на обвиняемия били потвърдени и от други гласни свидетелства и факти. \r\nСпоред Варненския апелативен съд, събраните в хода на разследването доказателства и материали водят до обосновано предположение, че Радко Маринов е съпричастен към закупуването и ползването на автомобила, както и към голямото количество хероин, открит в багажника му. Безспорно това е тежко и укоримо от закона престъпление, намира съдът, но счита, че първата съдебна инстанция правилно е преценила другите две предпоставки, предвидени от закона. Маринов е с чисто съдебно минало, с добри характеристични данни, работи и полага грижи за малолетното си дете. И този съд намира, че в материалите по делото няма данни, че обвиняемият може да се укрие от наказателно преследване или да извърши престъпление. Втората съдебна инстанция обаче счита, че гаранцията в пари следва да бъде съобразена с размера на открития наркотик и тежестта на деянието. Именно поради тази причина Варненският апелативен съд увеличи размера на определената гарнция в пари от 5000 на 20 000 лева, които Радко Маринов трябва да внесе в 7-мо дневен срок. Едва след внасяне на определената сума обвиняемият ще бъде освободен от ареста.\r\nОпределението на втората съдебна инстанция, с което се увеличава размера на гаранцията в пари от 5000 на 20 000 лева на Радко Маринов, привлечен като обвиняем за притежанието на 46 кг хероин не подлежи на обжалване.", "date": "2017.09.05", "title": "Варна: Апелативният увеличи от 5 000 на 20 000 лева паричната гаранция на обвиняем за притежание на 46 кг хероин"}
{"url": "http://www.focus-news.net/news/2017/09/05/2432670/yambol-voennosluzheshti-ot-suhopatnite-voyski-se-vklyuchiha-v-ovladyavane-na-posledstviyata-ot-pozhara-v-rayona-na-selata-savino-i-meden-kladenets.html", "text": "30 военнослужещи от 42-ри механизиран батальон – Ямбол с 3 единици техника се включиха в овладяването на последствията и ликвидирането на тлеещи огнища на терена на потушения пожар в землището на селата Савино и Меден Кладенец, област Ямбол. Това съобщиха от пресцентъра на Министерство на отбраната. \r\nФормированието за овладяване и/или преодоляване на последствията от бедствия при пожар е приведено в действие в 11.00 чaса днес, 5 септември, след отправено искане от областния управител на област Ямбол. Военнослужещите се включиха в ограничаване възможността за възобновяване на пожар, както и ликвидиране на тлеещи огнища във вътрешността на горския масив. \r\nДействията на формированието се ръководят от капитан Захарий Димитров.", "date": "2017.09.05", "title": "Ямбол: Военнослужещи от Сухопътните войски се включиха в овладяване на последствията от пожара в района на селата Савино и Меден Кладенец"}
{"url": "http://www.focus-news.net/news/2017/09/05/2432671/agentsiya-fokus-izlachva-na-zhivo-vav-feysbuk-brifinga-na-prokuraturata-vav-vrazka-s-razsledvaneto-za-prostrelyanoto-11-godishno-dete-v-strelcha.html", "text": "Агенция „Фокус“ излъчва на живо във \"Фейсбук\" брифинг от Съдебната палата, където говорителят на главния прокурор Сотир Цацаров – Румяна Арнаудова дава информация във връзка с разследването за простреляното 11-годишно дете в Стрелча.\r\nВидео може да гледате на страницата на ИА „Фокус“ във „Фейсбук“", "date": "2017.09.05", "title": "Агенция „Фокус“ излъчва на живо във \"Фейсбук\" брифинга на прокуратурата във връзка с разследването за простреляното 11-годишно дете в Стрелча"}
{"url": "http://www.focus-news.net/news/2017/09/05/2432672/sofiya-nezakonno-pritezhavano-orazhie-e-izzeto-ot-chasten-imot-v-dragomansko-sled-signal-za-prostrelyano-bezdomno-kuche.html", "text": "Незаконно притежавано оръжие е иззето от частен имот в Драгоманско. Това съобщиха от ОДМВР-София. Около 15.30 часа на 4 септември на тел. 112 бил подаден сигнал за простреляно бездомно куче в необитаемо дворно място в драгоманското село Ново бърдо. Реагиралите незабавно на сигнала служители от РУ- Сливница установили на място 65- годишен столичанин, собственик на вилен имот в селото, както и труп на куче с входна огнестрелна рана. Извършен е оглед на местопроизшествието, последван от претърсване във вилата на мъжа. В специално пригоден тайник е открита незаконно притежавана ловна пушка. Мъжът е задържан с полицейска заповед за срок до 24 часа. По случая е образувано досъдебно производство за извършени престъпления по чл. 325Б, ал.1 и по чл. 339, ал.1 от НК. действията по разследването продължават под наблюдението на Районна прокуратура- Сливница.", "date": "2017.09.05", "title": "София: Незаконно притежавано оръжие е иззето от частен имот в Драгоманско, след сигнал за простреляно бездомно куче"}
{"url": "http://www.focus-news.net/news/2017/09/05/2432673/petar-kichashki-yurist-i-chlen-na-kzd-nedostapnata-publichna-sreda-ogranichava-pravata-na-horata-s-uvrezhdaniya.html", "text": "Недостъпната среда е бич за хората с увреждания и ограничава правата им. Поради липсата на нормален достъп хиляди хора биват изключени и изолирани от обществения живот. Това заяви за Агенция \"Фокус\" Петър Кичашки, юрист и член на Комисията за защита от дискриминация от квотата на президента Румен Радев. \"Мога да дам десетки примери за важни институции, в които достъпът на хора с увреждания де факто е невъзможен. Например столичната община \"Възраждане\" или НАП-Оборище са абсолютно недостъпни за хора с увреждания. И не са само те - множество публични, общински или държавни институции са забранена територия за хората с увреждания. Считам, че такава практика е недопустима и с оглед на спазването на закона, би следвало да бъде прекратена. Законите са категорични - хората с увреждания имат право на достъп и неосигуряването на такъв е дискриминация\", каза още той.\r\n\"Разбира се, не са само институциите. Същият проблем виждаме и в много други обществени сгради. Изключително притеснителен е проблемът с банките - масово банките у нас не са достъпни, да не говорим, че достъпните банкомати са единици. Време е да осъзнаем, че хората с увреждания са хора като всички останали и трябва да имат право на достъп до обществените услуги, точно толкова, колкото и всички останали хора\", обясни още Кичашки.", "date": "2017.09.05", "title": "Петър Кичашки, юрист и член на КЗД: Недостъпната публична среда ограничава правата на хората с увреждания"}
{"url": "http://www.focus-news.net/news/2017/09/05/2432674/zam-kmetat-na-dobrich-arh-boyan-kolarov-vav-fotosite-predstaveni-v-izlozhbata-razrushenie-i-sazidanie-az-vizhdam-badeshteto-zashtoto-vsyako-minalo-e-bilo-nechie-badeshte.html", "text": "Във фотосите, представени в изложбата „Разрушение и съзидание“, аз виждам бъдещето, защото всяко минало е било нечие бъдеще“. Това каза в приветственото си слово зам.-кметът „Устройство на територията“ арх. Боян Коларов при откриване на експозицията, предаде кореспондентът на Радио „Фокус” – Варна. Арх. Коларов обърна внимание на факта, че през различните периоди на своята работа майстор Колю Фичето се е подписвал по различен начин и накрая е добавял архитект. \r\n„Самият факт, че е сменял титлите си означава, че той е усещал, че неговата работа води до някаква промяна и за самия него. И понеже е стигнал до титлата архитект, която е сметнал че вече заслужава, ще спомена, че архитектурата не е обикновена човешка практика и не е изкуство като другите изкуства. Тя е натрапващо се изкуство, тя е изкуство, което ни обсебва, защото не е скрита в зала. Тя е винаги навсякъде около нас и заради това нейната роля е преди всичко възпитателна. Това, което ние виждаме около себе си, ни формира като личности. По тази причина професията архитект изисква да бъдеш човек с визия и с размах и човек с отговорност. Защото всичко, което направиш не само че задължително ще бъде видяно от всички, то ще трае с десетилетия, а в случая с Колю Фичето – със столетия. Така че то ще формира всеки отделен човек, ще формира и поколения наред. Затова е много важно с какво отношение тръгваш към работата си“, посочи зам.-кметът. \r\nТой посочи, че в представената изложба освен майстора и архитекта публиката е добре да види и хората, които бегло са споменати като собственици на обектите, построени от Майстора, и допълни: „Защото всеки от нас поне веднъж в живота си е възложител. И тази отговорност, която трябва да прояви архитектът, когато нещо му е възложено, трябва да е споделена с възложителя. Защото той е този, от когото тръгва всичко. Той трябва да реши кой е подходящият архитект за неговата къща, църква, мост и тази споделена отговорност между проектантите, възложителите именно е онази петхилядна годишна архитектурна практика, въз основа на която се създават и строителните закони, и някои критерии за красота“. \r\nСред най-известните проекти на Колю Фичето са Беленският мост над река Янтра, църквите в Килифаревския манастир, Горна Оряховица във Велико Търново и много други български градове, фабриката за коприна на Стефан Карагьозов в старопрестолния град, Покритият мост в Ловеч над река Осъм и много други обекти. Час от тях са експонирани във фотоси в образователната изложба, която може да бъде разгледана до края на този месец във фоайето на Висше училище международен колеж в Добрич. \r\nЖулиета НИКОЛОВА", "date": "2017.09.05", "title": "Зам.-кметът на Добрич арх. Боян Коларов: Във фотосите, представени в изложбата „Разрушение и съзидание“, аз виждам бъдещето, защото всяко минало е било нечие бъдеще"}
{"url": "http://www.focus-news.net/news/2017/09/05/2432675/prokuror-rumyana-arnaudova-vazmozhnite-versii-sa-smartta-na-11-godishnoto-dete-v-strelcha-sa-neshtasten-sluchay-i-sklonyavane-kam-samoubiystvo.html", "text": "Възможните версии са смъртта на 11-годишното дете в Стрелча са нещастен случай и склоняване към самоубийство. Това каза на брифинг говорителят на главния прокурор Румяна Арнаудова във връзка с разследването на случая с простреляното 11-годишно дете в Стрелча, предаде репортер на Агенция „Фокус“. „Най-искрени съболезнования за смъртта на това 11-годишно дете към родителите и близките. Инцидентът е станал вчера около 17.10-17.20 часа в дома на родителите му, в спалнята им. Към този момент няма данни за убийство. Възможни са версии са нещастен случай, както и склоняване към самоубийство. Инцидентът за който Районна прокуратура-Панагюрище незабавно е бил посетен дома на родителите. Извършен е оглед, назначени са множество експертизи. Иззети са натривки от ръцете на детето“, коментира Арнаудова. По думите й първоначалната версия е, че е налице самопрострелване на детето, в резултат на което е починало. „Ще бъде извършен и следствен експеримент. Със сигурност можем да кажем, че прострелването е с ловна пушка, която е законно притежавана от бащата на детето. При извършения огледа са открити 3 каси за съхранение на огнестрелно оръжие. Установено е, че в касата на бащата на детето са открити 19 боеприпаса. Започнало е разследване и за това, че бащата държи незаконни боеприпаси“, каза още тя.Агенция „Фокус“ припомня: На 04 септември 2017 г. около 18.00 часа в къща в гр. Стрелча е открито 11-годишно момче, починало от прострелване в главата с ловна пушка. Под ръководството на Районна прокуратура - Панагюрище се извършват процесуално-следствени действия – извършен е оглед на местопроизшествието, разпитват се свидетели. Установяват се контактите на детето в деня на инцидента. Назначена е съдебно-медицинска експертиза. До момента е установено, че огнестрелната рана в главата на детето е от ловна пушка марка ИЖ, 12-ти калибър, собственост на бащата на детето.\r\nОт ОДМВР-Пазарджик уточниха, че в стаята, където е открито детето, не е имало други хора. От там обясниха, че става дума за трагичен инцидент, при който детето се е простреляло в главата с ловната пушка, собственост на бащата. В резултат на изстрела то е починало. Според полицията ловното оръжие е било прибрано и скрито, но детето го е открило и най-вероятно при игра с него е станал инцидентът.\r\nЛюба АЛЕКСИЕВА", "date": "2017.09.05", "title": "Прокурор Румяна Арнаудова: Възможните версии са смъртта на 11-годишното дете в Стрелча са нещастен случай и склоняване към самоубийство"}
{"url": "http://www.focus-news.net/news/2017/09/05/2432676/ana-barnabich-ministar-predsedatel-na-sarbiya-vav-voennoto-satrudnichestvo-sarbiya-e-nay-blizo-do-sasht-i-nato-a-edva-sled-tova-do-rusiya.html", "text": "В рамките на Стратегическия форум, който се провежда в словенския град Блед, министър-председателят на Сърбия Ана Бърнабич изрази съжаление за начините, по които страната й е възприемана, предава Vesti Online.\r\nВ изявление пред репортери, Бърнабич подчерта, че Сърбия е стратегически ангажирана с Европейския съюз и иска да стане член на организацията. \r\n„Време е този грешен образ на Сърбия да бъде разбит. Сърбия е най-мултинационалната държава в Европа, в нея има над 26 етнически общности с огромни права“, обясни Бърнабич.\r\nПремиерът припомни, че Сърбия е страна, която участва в мироопазващите мисии на ООН и на ЕС. Бърнабич обърна специално внимание на факта, че впечатлението, че Русия е най-близка на Сърбия по отношение на военното сътрудничество, е погрешно. Всъщност, най-тясно във военната област Белград сътрудничи със САЩ и НАТО, и едва след тях се нарежда Москва. \r\n„Ние сме ясни и честни във военния неутралитет. Ще останем неутрални и ще докажем това по всякакъв начин“, категорична бе Бърнабич. \r\nЩо се отнася до отношенията с Русия, сръбският премиер определи темата като сложна, допълвайки, че двете страни имат тесни връзки по отношение на религията и традицията, но преди всичко на икономиката. Тя припомни, че Сърбия има важно споразумение с Русия, което е важна част от търговията, растежа и износа.\r\n„Партньорите от ЕС трябва да разберат това и не ми се струва, че има такова разбиране. Сърбия е стратегически ориентирана към ЕС и показваме това всеки ден“, завърши Бърнабич.Тереза Герова", "date": "2017.09.05", "title": "Ана Бърнабич, министър-председател на Сърбия: Във военното сътрудничество Сърбия е най-близо до САЩ и НАТО, а едва след това – до Русия"}
{"url": "http://www.focus-news.net/news/2017/09/05/2432677/sofiya-49-godishen-mazh-ot-slivnitsa-e-zadarzhan-vav-vrazka-s-palezh-na-suhi-trevi-v-blizost-do-iglolistna-gora.html", "text": "49-годишен мъж от Сливница е задържан във връзка с палеж. Това съобщиха от ОДМВР-София. Около 16.10 часа на 5 септември в Районно управление на МВР-Сливница е получен сигнал за възникнал пожар в близост до иглолистна гора в района на 26 км на главен път 1-8. В хода на предприетите незабавни заградителни действия полицейските служители задържали в района на местопроизшествието 49-годишен криминално проявен жител на  Сливница. След потушаването на пожара е извършен оглед, при който е установено, че са изгорели около 500 кв.м. сухи треви. Мъжът е задържан за срок до 24 часа. Пълното изясняване и документиране на случая продължава в рамките на образуваното по случая досъдебно производство под наблюдението на районната прокуратура.", "date": "2017.09.05", "title": "София: 49-годишен мъж от Сливница е задържан във връзка с палеж на сухи треви в близост до иглолистна гора"}
{"url": "http://www.focus-news.net/news/2017/09/05/2432678/veliko-tarnovo-nay-golemiyat-leten-kontsert-sabira-zvezdite-na-balgarskata-muzika-v-grada.html", "text": "Най-големият летен концерт ще събере във Велико Търново най-популярните сред младите хора български изпълнители, съобщават от пресцентъра на Община Велико Търново. Големият финал на Coca-Cola The Voice Happy Energy Tour ще бъде в Старата столица на 20 септември. Шоуто ще превърне Велико Търново в най-горещата точка в България, а началото му е в 19,00 ч.\r\nПовече от 200 души екип ще се погрижат за построяването на голямата сцена с размери 10 на 18 метра, или обща площ от 180 кв. метра. Тя ще бъде разположена в пространството край булевард „Никола Габровски“ и пътен възел „Качица“, използвано също като циркова площадка.\r\nСпоред предварителния календар на турнето концерт във Велико Търново не бе предвиден. След стотици запитвания от страна местните фенове и младите хора кметът Даниел Панов проведе разговори с организаторите на голямото събитие. В резултат Coca-Cola The Voice Happy Energy Tour инициира най-голямата изненада за сезона – грандиозен финален концерт в града на Асеневци. За всички почитатели на хитовата българска музика изпълнителите ще представят своите най-популярни и най-нови песни. \r\nВсички фенове, участващи в игрите на Facebook страниците на Coca-Cola Happy Energy Tour и The Voice of Summer Tour, ще имат уникалния шанс да спечелят пропуск, който да ги постави на метри от любимите им музикални артисти. Актуална информация за датите, локациите и подробности за наградите ще бъде публикувана в страниците на организаторите в социалните мрежи.", "date": "2017.09.05", "title": "Велико Търново: Най-големият летен концерт събира звездите на българската музика в града"}
{"url": "http://www.focus-news.net/news/2017/09/05/2432679/pazardzhik-vazrasten-mazh-i-momiche-sa-postradali-pri-katastrofa-po-patya-varvara-velingrad.html", "text": "Възрастен мъж и младо момиче са пострадали при катастрофа по пътя Варвара-Велинград в района на гара Цепина, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. Лек автомобили „Лада“, управляван от възрастен мъж от Ракитово, който е пътувал със съпругата си, е навлязъл в насрещното платно, където се е ударил челно в друг лек автомобил - „Опел“. В немският автомобил е пътувало семейство, пострадало е леко момиче, което е стояло на задната седалка. С леки наранявания е и шофьорът на „Лада“-та. И двамата пострадали са без опасност за живота, консултират се от екип на „Спешна помощ“, който е на място. Движението се осъществява в едната пътна лента и се регулира от патрул на „Пътна полиция“.\r\nАлбена ЖИЛЕКОВА", "date": "2017.09.05", "title": "Пазарджик: Възрастен мъж и момиче са пострадали при катастрофа по пътя Варвара-Велинград"}
{"url": "http://www.focus-news.net/news/2017/09/05/2432680/posledna-sesiya-na-bundestaga-dzhem-yozdemir-razkritikuva-bezdeystvieto-na-pravitelstvoto-v-krizata-s-turtsiya.html", "text": "Председателят на партията „Зелени“ обвини федералното правителство на Германия в бездействие по ключови въпроси за страната – като кризата с Анкара и дизеловия скандал, предава телевизионният канал ZDF. \r\nВ рамките на последното заседание на Бундестага преди изборите за нов парламент, Йоздемир разкритикува курса на „гушкане“ с турския президент Реджеп Тайип Ердоган.\r\n„Какво още трябва да направи този Ердоган, че най-сетне да се събудите и да спрете да се гушкате с него?“, попита правителството „зеленият“ политик. Тереза Герова", "date": "2017.09.05", "title": "Последна сесия на Бундестага: Джем Йоздемир разкритикува бездействието на правителството в кризата с Турция"}
{"url": "http://www.focus-news.net/news/2017/09/05/2432681/sem-predstavya-dobri-praktiki-v-makedoniya.html", "text": "Мария Стоянова от Съвета за електронни медии, СЕМ, ще представи в Скопие българска регулаторна практика, свързана с утвърждаване на журналистически стандарти. Това съобщава на сайта си Агенцията за аудио и аудиовизуални медийни услуги - надзора на електронните медии в Македония. Местният регулатор отбелязва с регионална конференция своя двадесетгодишен юбилей. На форума ще участват медийни надзорници и от Косово, Сърбия, Черна гора, Хърватия и Словения. Участието на Стоянова е в първи панел. То се реализира само месец след като правителствата в София и Скопие подписаха споразумение за добросъседство.", "date": "2017.09.05", "title": "СЕМ представя добри практики в Македония"}
{"url": "http://www.focus-news.net/news/2017/09/05/2432682/apelativen-sad-varna-sled-transfer-na-nakazatelno-proizvodstvo-ot-avstriya-v-balgariya-zadarzhaha-balgarin-za-da-bade-razsledvan-u-nas-za-prane-na-pari.html", "text": "Апелативният съд във Варна определи като правилно и законосъобразно определение на Окръжен съд – Силистра, с което е била определена първоначалната мярка за неотклонение „задържане под стража“ спрямо Майкъл Атанасов. Това съобщиха от пресслужбата на съда. 24-годишният мъж е привлечен като обвиняем за пране на пари и документно престъпление, извършени на територията на Австрия.\r\nПресслужбата на Апелативен съд – Варна уточнява, че досъдебното производство срещу Майкъл Атанасов в Окръжен Следствен отдел при ОП - Силистра е било образувано по молба за трансфер на наказателното производство от прокуратурата на Виена, Република Австрия. Въз основа на представените от австрийските власти доказателства са му били повдигнати обвинения в пране на пари и в документно престъпление за това, че от 06 април 2016г. до 13 юни същата година във Виена, в условията на продължавано престъпление е придобил и спомогнал за преобразуване на имущество, за което е предполагал, че е придобито чрез умишлено престъпление, като е предоставял за целта банковите си сметки. През зимата на 2016 година Атанасов се е регистрирал адресно във Виена с неистински документи и е открил сметки в 3 различни австрийски банки. По тях в продължение на няколко месеца са били получавани парични средства в големи размери, като преводите към сметките били направени от лица, които са били въведени в заблуждение, че това са сметки на техни търговски партньори. Има и доказателства, че от сметките на обвиняемия са теглени парични средства. \r\nДнес Варненският апелативен съд остави без уважение жалбата на Атанасов срещу първоначалния арест. Младият мъж е привлечен към наказателна отговорност за тежки умишлени престъпления, които се наказват със затвор от 3 до 12 години и глоба от 20 000 до 200 000 лева. Събраните до настоящия момент доказателства обосновават предположението, че той е съпричастен към престъпните деяния. По делото липсват данни за постоянния адрес на обвиняемия, който е бил обявен за издирване, а този факт мотивира съда за извода, че Атанасов може да се укрие от наказателно преследване.\r\nОпределението на Апелативен съд – Варна, с което се потвърждава първоначалния арест на Майкъл Атанасов, привлечен като обвиняем за пране на пари и документно престъпление, извършени на територията на република Австрия е окончателно.", "date": "2017.09.05", "title": "Апелативен съд-Варна: След трансфер на наказателно производство от Австрия в България, задържаха българин, за да бъде разследван у нас за пране на пари"}
{"url": "http://www.focus-news.net/news/2017/09/05/2432683/pregled-na-mezhdunarodnite-novini-do-13-chasa-agentsiya-fokus.html", "text": "Заместник-помощник държавният секретар на САЩ за Централна и Източна Европа Хойт Брайън Ий приветства сключването на Договор за приятелство, добросъседство и сътрудничество между България и Македония. В рамките на среща с българския вицепремиер и министър на външните работи Екатерина Захариева, американският дипломат подчерта, че документът е от изключителна важност не само за България и Македония, но и за целия регион.\r\nСъгласно разпространеното от София съобщение, Захариева и Хойт Ий са провели разговор в рамките на Стратегическия форум в Блед, Словения. \r\n„Една от най-големите ползи от това споразумение е, че то беше направено без чуждестранна помощ, което показа, че ние решаваме проблемите без посредници“, заяви  Захариева. На свой ред Хойт Ий изрази надежда, че договорът ще осигури отлична атмосфера, в която Македония ще подобри отношенията си с други съседи. \r\nВ Блед Захариева и Йи обсъдиха също актуалната политическа ситуация в региона и инициативите на България в областта на външната политика.\r\n*** Гръцката полиция арестува двама души по подозрение за умишлен палеж, довел до мащабните горски пожари на полуостров Пелопонес.\r\nИ двамата арестувани са граждани на Гърция, съответно на 21 г. и 29 г. Те са заподозрени в предизвикване на два пожара, избухнали в неделя, 3 септември.\r\nЗадържаните са разпитани също и във връзка с още три пожара – два горски и един на земеделска площ.\r\n*** Сръбският президент Александър Вучич заяви, че \"Сърбия не иска да членува в нито един военен съюз и желае сама да взема своите решение и да развива собствена армия“.\r\nСпоред сръбския президент в централата на НАТО посрещат с разбиране решението на Сърбия и \"никой  не тласка страната към членство в Алианса\".\r\n\"За нас е важно не само да повишим заплатите на армията и полицията, но и да реализираме цялостна програма за жилищно настаняване на нашите военнослужещи и полицаи\", смята Вучич.\r\nПо повод изявлението на американския сенатор Рон Джонсън за бъдещето на Руския хуманитарен център в Ниш, сръбският президент уточнява, че \"сенаторът е заявил това, което може да се чуе от всеки американец, а именно, че не иска Руския център в Ниш да получи дипломатически статут и не желае присъствието на руснаците, така както всеки руснак не иска да види Сърбия в НАТО, но те трябва да знаят, че Сърбия е страна която сама взема своите решения\".\r\n*** Държавният глава на Руската федерация Владимир Путин предупреди във вторник за опасността от „глобална катастрофа\", ако не бъде постигнато дипломатическо решение на ядрената безизходица в Северна Корея, като подчерта, че налагането на допълнителни санкции на Пхенян ще бъде безполезно.\r\n„Налагането на всякакви санкции в тази ситуация е безполезно и неефективно\", заяви Путин в рамките на пресконференция, последвала срещата на върха на БРИКС в Китай. \r\n„Всичко това може да доведе до глобална катастрофа и голям брой жертви\", изрази опасенията си руският президент.\r\n*** Въпреки напрежението с Анкара, Върховният представител на Европейския съюз по въпросите на външните работи и политиката на сигурност Федерика Могерини подчерта, че Турция продължава да е държава-кандидат за членство в Общността.\r\n„Ще продължим разговорите“, увери италианският политик, допълвайки, че Турция е регионален партньор в редица области.\r\nПри пристигането си в Словения Могерини подчерта, че ЕС невинаги е съгласен с позициите на Турция. Въпроси като правата на човека, както и положението, в което са поставени журналистите в страната, са извор на разногласия между Брюксел и Анкара. Въпреки това разговорите ще продължат. „Бъдещето на отношенията“ обаче ще бъде решено с вътрешен дебат сред представителите на страните от Общността, обясни Могерини. \r\nГоворител на Европейската комисия коментира изявленията на Мартин Шулц и Ангела Меркел в телевизионния дебат от неделя вечер, когато двамата водещи германски политици призоваха за прекратяване на преговорите за турското членство в ЕС.  От Брюксел припомниха, че председателят на Европейската комисия Жан-Клод Юнкер също следи развитието на Турция с голяма загриженост. Миналата седмица люксембургският политик заяви, че Турция се отдалечава с „гигантски стъпки“ от Европа и че политиката на турското правителство прави невъзможно присъединяването на страната към ЕС. Юнкер обаче се противопостави на едностранното прекъсване на преговорите за присъединяване.\r\n*** Министерството на външните работи (МВнР) на Турция излезе с остра официална позиция срещу Германия и Австрия. В нея се обръща внимание на „наблюдаваните неприемливи  предизборни кампании на политици в двете държави -  насочени против Турция, на базата на блокиране на процеса на присъединяването й към ЕС”.\r\n„Следим с голямо съжаление позорните политически кампании на политически лидери в Германия и Австрия с акцент противопоставяне на Турция и блокиране на нейния преговорен процес с ЕС. За разлика от късогледата гледна точка и подход на политиците от споменатите държави, Турция притежава богати и неизчерпаеми източници. Тя има сигурно бъдеще;  вярва в него; има и убеденост, че самата тя може да определи своя път. … Всъщност, съществува тревожна ситуация именно за Европа, особено в реториката на предизборните кампании на споменатите  държави. … Това обаче, е сериозна опасност не само за самата Европа, но и за целия свят. Понеже лавинообразният популизъм, основаващ се на антитурска риторика на т. нар. „номинирани” политици, е контра продуктивен за самото бъдеще на въпросните държави. … Има основателни подозрения също така, че този популистки подход, който отклонява ЕС от неговите учредителни ценности, допълнително ще насърчи разпространението на такива опасни течения в Европа, като ксенофобията, расизма и ислямофобията. … Искаме само да  напомним на същите тези политици, че по време на бежанската криза те тичаха зад нас; само и само за да спасим ЕС от големия хаос. Сега те пренасочват отношенията с Турция в полосата и монопола на популизма. Това има огромно значение не само за бъдещето на нашите двустранни отношения, но и  за тяхната политическа отговорност спрямо гражданите от турски произход, които пребивават в техните страни.”, се посочва още в официална декларация на турското МВнР.\r\n*** Във вторник, 5 септември, канцлерът на ФРГ Ангела Меркел и вицеканцлерът Зигмар Габриел ще се включат в последната официална сесия на Бундестага преди изборите за федерален парламент на 24 септември.\r\nСлед телевизионния дебат между Меркел и кандидата на социалдемократите за канцлерския пост в Германия – Мартин Шулц, заседанието в германския парламент във вторник ще бъде последната директна среща между водещите политици на Съюза (ХДС/ХСС) и ГСДП. Очаква се Габриел да провокира към сблъсък канцлера. \r\nПравителствените и опозиционните партии искат да направят преглед на политическата работа през последните четири години в тричасов дебат за „ситуацията в Германия\". Освен канцлера и външния министър, в дискусията ще се включат ръководителите на останалите партии. „Левица“ и „Зелени“ отправиха критика към Съюза (ХДС/ХСС) и ГСДП заради избягването на теми, важни за обществото – като например образование и социална политика. \r\nВнимание ще бъде отделено и на политиката на Берлин спрямо Турция. Шулц обеща, че в случай на изборна победа ще настоява за прекратяване на преговорите за турското членство в Европейския съюз. Меркел бе изненадана от позицията му, в резултат на което увери, че на срещата на върха на ЕС през октомври ще обсъди темата с останалите държавни и правителствени лидери на страните от Общността – разбира се, ако отново поеме управлението в Берлин.\r\n***", "date": "2017.09.05", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/05/2432684/al-jazeera-srabskiyat-prezident-vuchich-zayavi-v-bryuksel-che-stranata-mu-ne-zhelae-v-nato-i-shte-razviva-sobstvena-armiya.html", "text": "Сръбският президент Александър Вучич заяви в Брюксел, че страната му не желае да влиза в НАТО и ще развива собствена армия, предава телевизия Al Jazeera.\r\nТелевизията акцентира върху думите на Вучич, че генералният секретар на НАТО Йенс Столтенберг е проявил разбиране към позицията на Сърбия.\r\nЦелта на Сърбия е да развие собствена, силна армия, а военнослужещите и полицаите да живеят по-добре, отбелязва Al Jazeera..Тереза Герова", "date": "2017.09.05", "title": "Al Jazeera: Сръбският президент Вучич заяви в Брюксел, че страната му не желае в НАТО и ще развива собствена армия"}
{"url": "http://www.focus-news.net/news/2017/09/05/2432685/burgas-sled-tri-dni-zapochva-festivalat-za-savremenni-izkustva-voda.html", "text": "Остават само няколко 3 дни до началото на най-новия фестивал за съвременни изкуства в Бургас \"Вода\", а в момента тече и танцовият уъркшоп \"Вода\", който започна вчера и ще продължи до 11 септември. В него дори и непрофесионални танцьори имат възможността да участват и да попиват най-важното от танците от едни от най-добрите преподаватели като Ilze Zirina /Latvia/, Александра Сошникова и Сергей Головнеа /Молдова/, Йоана Йоданова - Сойка /Бългапия/, Ина Гергинова /България/, Стефания Георгиева /Театър Атом, България/, Jung In Lee /Южна Корея/ и Христо Андонов - Черния /България/. Това съобщиха от Община Бургас.\r\nФестивалът за съвременно изкуство \"Вода\" ще се проведе от 8 до 10 септември в плувния басейн и останалите му пространства в Младежки културен център. Над 40 артисти от България, Молдова, Латвия и Южна Корея ще вземат участие в събитието.\r\nОсновната програма на фестивала ще представи 7 танцови представления и пърформанси от: Марион Дърова, Театър \"Атом\", Танцова компания \"Дюн\", Брейн Стор Проджект - склад за креативни концепции, Ана Данкова, Колектив \"Гараж\" и международните гости: Ilze Zirina (Латвия), Александра Сошникова и Сергей Головнеа (Молдова), Jung In Lee (Южна Корея).\r\nВ по-малките пространства около басейна ще бъдат разположени видео творби и инсталации като зрителят ще може да избере сам своя маршрут през фестивалния пъзел. Пътешествието през пространството ще предложи среща с инсталации, фотография и видео от бургаските автори: Мариана Сърбова & Филип Петков - Фил, Краси Марчев, Мария Алексиева, Владимир Палев, Мая Николова, Мария Съботинова, Танцова компания \"Дюн\" и гостите: Йосиф Аструков (София), Искра Проданова (Варна), Росен Михайлов (София) и др.\r\nДва музикални концерта ще предложат алтернативна музика на посетителите - на Евтим Евтимов - Шаманчето, известен на българската публика от участието си в група \"Попара\" и Мирян Колев - музикант-импровизатор от Трявна.\r\nФестивалът за съвременни изкуства \"ВОДА\" се провежда за първи път и се организира от Младежки културен център и сдружение \"Танц БГ\"/Танцова компания \"Дюн\" с финансовата подкрепа на Министерство на културата, Младежки културен център, Община Бургас и инициатива \"Бургас харесва младите\". Събитието се организира с подкрепата на: ОП \"Спортни имоти\", Сърф магазин Бургас, Art Guesthouse Vintage Бургас и Графично студио \"Goonys\".", "date": "2017.09.05", "title": "Бургас: След три дни започва фестивалът за съвременни изкуства „Вода“"}
{"url": "http://www.focus-news.net/news/2017/09/05/2432686/prokuror-rumyana-arnaudova-sreshtu-bashtata-na-11-godishnoto-dete-ot-strelcha-e-zapochnalo-razsledvane-zaradi-nezakonni-boepripasi.html", "text": "Срещу бащата на 11-годишното дете от Стрелча е започнало разследване заради незаконни боеприпаси. Това каза на брифинг говорителят на главния прокурор Румяна Арнаудова във връзка с разследването на случая с простреляното 11-годишно дете в Стрелча, предаде репортер на Агенция „Фокус“. „Незабавно е бил посетен домът на родителите лично и от районния прокурор на Панагюрище. Снети са дактилоскопни отпечатъци и от ръцете, и от краката на детето. Задължително, по указания на наблюдаващия прокурор, ще бъде извършен и следствен експеримент, защото за разследването е от изключителна важност да установим всички факти и да дадем отговор на въпросите как се е стигнало до този инцидент. Ловната пушка е била заредена и самият изстрел е с патрон 12-и калибър“, коментира Арнаудова. По думите ѝ се разпитват и близките на детето, и приятелския му кръг. „Предстои и назначаване на комплексна съдебно-медицинска, психологична и балистична експертиза, за да разберем всички обстоятелства около този инцидент. Установено е, че в касата на бащата на детето са открити 19 боеприпаса – патрони 16-и калибър, за които той самият няма надлежно разрешение и е започнало и разследване за престъпление по чл. 339 срещу бащата за това, че държи незаконно боеприпаси“, обясни тя и уточни, че лицето е ловец. Тя посочи, че една от касите е била на бащата, а другите две – на чичото и дядото на детето. „Там са открити законни оръжия, които са надлежно съхранявани. Обвинението е работно и текст, по който формално започваме разследването. Истината е, че се разследват всички възможни версии, за да стигнем до истината. Няма данни за чужда намеса или насилие върху детето преди инцидента. Било е открито починало само в стаята“, допълни Арнаудова. По думите й детето е било открито от майка си. „Първоначално изстрелът е бил чут от чичото, а няколко минути по-късно майката влиза в стаята и установява детето си. Вследствие на това е припаднала. Възможно е пушката да е била заредена, сглобена, възможно е да е била в каса и детето само да я е отворило. Това са въпроси, които тепърва предстои да установим. Предстоят разпитите на родителите. В момента те са в шок, но задължително ще бъдат разпитани“, каза още Румяна Арнаудова.\r\nЛюба АЛЕКСИЕВА", "date": "2017.09.05", "title": "Прокурор Румяна Арнаудова: Срещу бащата на 11-годишното дете от Стрелча е започнало разследване заради незаконни боеприпаси"}
{"url": "http://www.focus-news.net/news/2017/09/05/2432687/sport-andrey-rublyov-se-klasira-za-chetvartfinalite-na-us-open.html", "text": "Андрей Рубльов победи деветия поставен в схемата на Откритото първенство на САЩ Давид Гофен с 7:5, 7:6, 6:3 и се класира за своя първи четвъртфинал в турнир от „Големия шлем“.\r\nВ следващия кръг втората ракета на Русия ще играе срещу световния номер едно – Рафаел Надал от Испания.", "date": "2017.09.05", "title": "Спорт: Андрей Рубльов се класира за четвъртфиналите на US Open"}
{"url": "http://www.focus-news.net/news/2017/09/05/2432688/s-izlozhbata-zaedno-po-sveshtenite-mesta-na-planinata-osogovo-se-otkrivat-evropeyskite-dni-na-nasledstvoto-v-balgariya.html", "text": "От 17:30 ч. в Галерия „Средец“ на Министерството на културата ще бъде открита фотоизложбата „Заедно по свещените места на планината Осогово”. Тя е дело на Регионален исторически музей „Акад. Йордан Иванов” – Кюстендил, като с нея ще бъде поставено официалното начало на тазгодишното издание на Европейските дни на наследството в България. Това съобщиха от пресцентъра на Министерството на културата.\r\nИзложените фотографии представят богатството и разнообразието на обекти с култово предназначение в Кюстендилския регион – скални светилища, ранно християнски паметници, свещени извори, оброчища, манастири, черкви, параклиси, джамии. Особен акцент сред тях представлява култът към българския светец и покровител на народа ни Свети Иван Рилски. Таблата илюстрират не само връзката между природата и човека, но и хармонията в техните взаимоотношения през вековете. По този начин изложбата концептуално съвпада и с темата на Европейските дни на наследството през 2017 г. – „Наследство и природа: пейзаж от възможности”. Изборът на подобна тема е продиктуван от необходимостта общественото внимание да се насочи към неразривната връзка между сътвореното от човека и неговата естествена среда. В същото време тя поставя и въпроса за взаимната зависимост между културното и природно наследство в процеса на тяхното опазване, осигуряване на достъп и популяризиране.\r\nВ откриването на изложбата в Галерия „Средец” ще вземе участие и Валентин Дебочички – директор на Регионален исторически музей – Кюстендил.\r\nПосетителите на фотоизложбата „Заедно по свещените места на планината Осогово” ще имат възможността  да се запознаят с част от уникалното наследство на територията на Кюстендилския регион, който е изключително богат на културни ценности от всички исторически епохи. Голяма част от тези места са свещени и се свързват с определена ритуалност, чрез която от хилядолетия човек е достигал до Бога, молил се е за здраве и омилостивяване на природата. Изсичанията в скалите датират от праисторически времена – скални ниши, кръгове, вдлъбнатини – всички насочени към Слънцето и свързани с култа към него. Свещените храмове и светилищата от по-късния период са местата, където траките и след това римляните почитали своите божества чрез молитви, дарове и ритуали.\r\nНай-ранните следи от християнската култура в района са известни от археологическите проучвания на антични и късноантични базилики в рамките на Пауталия. В Кюстендилския край има и немалко оцелели през вековете средновековни и късносредновековни параклиси, църкви и манастири. През Възраждането, а и след това, често върху руините им са се изграждали отново християнски храмове.\r\nЕмблематичен в Кюстендилско е култът към Св. Иван Рилски и местата свързани с него – родното му село Скрино, пещерата, в която светецът е започнал монашеския си живот, и най-вече - основаната от \r\nотшелника и учениците му Велика Рилска обител. \r\nСъхранените през вековете старинни параклиси ни напомнят по романтичен начин за вярата на дедите и бащите ни, за нашата вяра. Оброците с побития кръст или просто камък, обхванати в сянката на вековен дъб, бряст или орех и в повечето случаи - с течаща наблизо „света вода”, ни отвеждат надалеч в езическите времена. По тези места се разчитат напластявания на различни култури във времето, устояли или не устояли на превратностите в историята. Всички тези паметници и свещени места, независимо от местоположението и датировката си, изразяват вечното преклонение на човека към божественото, връзката му с обяснимото и необяснимото на земята, в природата и във вселената, те от хилядолетия са били обект на почитане.\r\n„Европейските дни на наследството” са съвместна инициатива на Съвета на Европа и Европейската комисия, а национален координатор за България е Министерството на културата. Домакин на официалните прояви по отбелязването на Европейските дни на наследството през 2017 г. е гр. Силистра (27-30 септември).", "date": "2017.09.05", "title": "С изложбата „Заедно по свещените места на планината Осогово” се откриват Европейските дни на наследството в България"}
{"url": "http://www.focus-news.net/news/2017/09/05/2432689/blic-sarbiya-zashtitata-na-ratko-mladich-shte-poiska-pravitelstvoto-na-sarbiya-da-dade-garantsii-za-vremennoto-osvobozhdavane-na-bivshiya-komandir-na-armiyata-na-republika-srabska.html", "text": "Във вторник защитата на Ратко Младич ще подаде искане до правителството на Сърбия за гаранции за временно освобождаване на признатия за военнопрестъпник от Международния трибунал в Хага, съобщава изданието Blic. Информацията бе потвърждена от Сърна Дарко Младич, син на бившия командир на армията на Република Сръбска.\r\n„Мисля, че правителството бързо ще даде гаранции, след като защитата ги поиска. Това трябва да се случи днес или утре. Това няма да е достатъчно, ще трябва да направим още няколко процедурни неща в Хага. Но най-вече очакваме гаранциите на Сърбия да бъдат много бързи“, подчера  Дарко Младич, като добави, че искането ще бъде предадено на Министерството на правосъдието в Белград. \r\nПо-рано Миодраг Стоянович, адвокатът на осъдения за военни престъпления генерал Ратко Младич, заяви, че правосъдното ведомство в Белград подкрепя предложението за временно освобождаване на бившия командващ армията на Република Сръбска за лечение в страната.\r\nВ изявление за медиите Стоянович разясни, че към настоящия момент се обработват документите. Защитникът на Младич сподели, че е бил на посещение при него миналия месец и е бил изненадан, че той едвам е издържал свиждането. \r\nМиналата сряда Белград потвърди, че до края на следващата седмица Международният трибунал в Хага ще поеме инициатива да предостави на Младич подходящи условия за лечение, след като стана ясно, че здравословното му състояние се е влошило. .Тереза Герова", "date": "2017.09.05", "title": "Blic (Сърбия): Защитата на Ратко Младич ще поиска правителството на Сърбия да даде гаранции за временното освобождаване на бившия командир на армията на Република Сръбска"}
{"url": "http://www.focus-news.net/news/2017/09/05/2432690/varna-zadarzhan-e-30-godishen-strelyal-s-gazov-pistolet-i-prichinil-leka-telesna-povreda-na-34-godishen-mazh.html", "text": "Задържан е 30-годишен жител на Варна, стрелял с газов пистолет и причинил лека телесна повреда на 34-годишен мъж. Това съобщиха от пресцентъра на ОДМВР – Варна. На 3 септември е получен сигнал за това, че пред магазин за хранителни стоки, намиращ се в ж. к. „Вл. Варненчик“, неизвестно лице е стреляло с газов пистолет, като така е причинило лека телесна повреда на 34-годишен мъж. След проведени незабавни оперативно – издирвателни дейности и процесуално – следствени действия е установено, че извършител на деянието е И.Л. (30 г.) от Варна, известен на МВР. Мъжът е бил задържан за срок до 24 часа. По случая е образувано досъдебно производство, материалите са докладвани на прокурор от Районна прокуратура – Варна.", "date": "2017.09.05", "title": "Варна: Задържан е 30-годишен, стрелял с газов пистолет и причинил лека телесна повреда на 34-годишен мъж"}
{"url": "http://www.focus-news.net/news/2017/09/05/2432691/prokuror-rumyana-arnaudova-vse-oshte-nyama-obvinen-po-sluchaya-s-ubiystvoto-vav-vinogradets.html", "text": "Все още няма обвинен. Това каза на брифинг говорителят на главния прокурор Румяна Арнаудова във връзка с разследването по случая с убийството на мъж в ресторант във Виноградец, предаде репортер на Агенция „Фокус“. „За този случай имаме досъдебно производство, по което се извършват процесуално-следствени действия. Продължава разпитът на детето. Делото ще бъде наблюдавано от Окръжна прокуратура-Пловдив, за да се избегнат всякакви съмнения в безпристрастността на разследването и за да се постигне пълнота на доказателствения материал. Не е необходимо образуване на ново дело в случай, че се установят доказателства за извършено престъпление. Събираме доказателства и за престъпление по чл. 338 ал. 3 от НК“, коментира Арнаудова. По думите й съмнението в безпристраността на прокуратурата в Пазарджик не изхожда от доказателствата по делото, а за да няма съмнения. „Това е целта на произнасянето на главния прокурор. От медиите узнахме, както и от изявления на близките на починалия, че има известни приятелски отношения между собственика на пистолета и районния прокурор на Пазарджик“, посочи тя. Арнаудова уточни, че най-вероятно е разпитан и районният прокурор на Пазарджик.  „Изискани са разпечатки на телефони. Когато ги получим, нямайте съмнение, това няма да е тайна на разследването, която да попречи на разкриването на обективната истина, ще ви уведомим. Ще бъде извършен т. нар. служебен контрол на постановленията на прокуратурата и когато това стане факт, ще ви уведомим допълнително в случай на интерес“, каза още Румяна Арнаудова. Агенция „Фокус“ припомня: На 1 септември бе оповестено, че 6-годишно дете е простреляло смъртоносно 47-годишен мъж в заведение в пазарджишкото село Виноградец. По първоначална информация, след употреба на алкохол, единият от присъстващите - председателят на Общинския съвет в Септември Лазар Влайков е извадил законно притежавания си боен пистолет. Започнала размяна на оръжието, което попаднало и в ръцете на детето. При произведен неволен изстрел смъртоносно бил ранен собственикът на заведението. Към момента няма привлечени обвиняеми. Назначени са съдебно-медицинска, балистична и комплексна психологическа експертиза, извършват се и други процесуално-следствени действия. Работи се по версиите за неволно убийство, извършено от 6-годишното дете, и за опит за прикриване на убийство. Лазар Влайков бе задържан за кратко и в последствие освободен от ареста без повдигнато обвинение. Членството му в ПП ГЕРБ беше прекратено. Партията оттегли политическата си подкрепа от него като общински съветник и председател на Общинския съвет в Септември, и го призова да го напусне. От ГЕРБ заявиха, че никога не са и няма да разпъват политически чадър върху никого и всеки, който нарушава законите на страната, трябва да понесе съответната отговорност.\r\nЛюба АЛЕКСИЕВА", "date": "2017.09.05", "title": "Прокурор Румяна Арнаудова: Все още няма обвинен по случая с убийството във Виноградец"}
{"url": "http://www.focus-news.net/news/2017/09/05/2432692/accent-tv-igor-dodon-zabrani-s-ukaz-uchastieto-na-moldovski-voennosluzheshti-v-ucheniya-izvan-stranata.html", "text": "Военнослужещите на Молдова няма да участват във военните учения на НАТО в Украйна. Това стана ясно във вторник, след като държавният глава Игор Додон издаде указ в отговор на решението на Министерството на отбраната да изпрати 57 войници за участието в маневрите в съседната държава, предава телевизионният канал Accent TV.\r\nПрезидентът отбеляза, че за изпълнението на подобни действия е необходимо разрешението на на върховния главнокомандващ.\r\nRapid Trident е ежегодно международно военно учение, провеждано от Украйна и НАТО. По-рано тази година Додон не разреши включването на молдовски военни в учения на територията на Румъния,  припомня телевизионният канал..Тереза Герова", "date": "2017.09.05", "title": "Accent TV: Игор Додон забрани с указ участието на молдовски военнослужещи в учения извън страната"}
{"url": "http://www.focus-news.net/news/2017/09/05/2432693/predsedatelyat-na-parlamenta-dimitar-glavchev-shte-uchastva-v-tarzhestvenoto-otbelyazvane-v-sofiya-na-132-ta-godishnina-ot-saedinenieto-na-iztochna-rumeliya-s-knyazhestvo-balgariya.html", "text": "Председателят на Народното събрание Димитър Главчев ще участва на 6 септември 2017 г. в тържественото отбелязване в София на 132-та годишнина от Съединението на Източна Румелия с Княжество България, съобщават от пресцентъра на Народното събрание. Церемонията ще се състои от 11.30 часа пред Мавзолея-костница на княз Александър Първи Батенберг на бул. \"Васил Левски\" 81.", "date": "2017.09.05", "title": "Председателят на парламента Димитър Главчев ще участва в тържественото отбелязване в София на 132-та годишнина от Съединението на Източна Румелия с Княжество България"}
{"url": "http://www.focus-news.net/news/2017/09/05/2432694/veliko-tarnovo-dva-tsentara-za-nastanyavane-ot-semeen-tip-za-vazrastni-s-dementsiya-sa-razkriti-v-svishtovskoto-selo-ovcha-mogila.html", "text": "Два центъра за настаняване от семеен тип за възрастни с деменция са разкрити в свищовското село Овча могила. Това съобщи в предаването „Добре дошли в Свищов“ на Радио „Фокус“ – Велико Търново директорът на двете социални услуги Данчо Кръстев. Центровете са разположени на първия и втория етаж на ремонтираното общежитие на Социално учебно-професионалния център „Св. Климент Охридски“.  Капацитет им е за 30 потребители – по 15 във всеки от центровете. Данчо Кръстев посочи, че в Центъра за настаняване от семеен тип 1 са настанени лица с по-тежки увреждания, които са  трудноподвижни.  \r\n„В Центъра за настаняване от семеен тип 2 са нашите подвижни потребители. Имаме 200 дка двор пред общежитието. Там има пейки и когато времето е хубаво, нашите потребители са навън, правят си разходки и се чувстват добре“, посочи директорът. Социалните услуги  са разкрити на 1 юни тази година. Първият потребител е настанен на 7-ми юни, а до края на месеца капацитетът на центровете е бил запълнен. Към момента чакащите за настаняване са 12. Данчо Кръстев допълни, че в двата центъра могат да бъдат настанени само лица с диагноза деменция. Задължително се изисква експертно решение на ТЕЛК и ЕЛКК .  Необходимо е желаещите да попълнят набор от документи. Документите се изпращат в Дирекция „Социално подпомагане“ – Свищов за одобрение.\r\nНадежда КРЪСТЕВА", "date": "2017.09.05", "title": "Велико Търново: Два центъра за настаняване от семеен тип за възрастни с деменция са разкрити в свищовското село Овча могила"}
{"url": "http://www.focus-news.net/news/2017/09/05/2432695/slovenski-diplomat-bi-bilo-smeshno-harvatiya-da-vleze-v-shengen.html", "text": "Хърватия не може да се присъедини към Шенгенското пространство. След като отказва да приеме решението на Арбитражния съд в Хага по повод спора със Словения за Пиранския залив, то това означава, че в Загреб изобщо не са наясно къде е границата на Шенген, коментира пред медии високопоставен словенски дипломат, пише белградският вестник „Политика“.\r\nДържавният секретар на Министерството на външните работи Изток Мирошич заяви, че би било „много смешно, ако страната се присъедини към Шенгенското споразумение, след като не знае кои са валидните граници – тези, определени с международно решение, или тези, които Хърватия сама определя“.\r\n„Върховенството на закона означава зачитане на международното право\", подчерта Мирошич, като добави, че Словения не е доволна от споразумението за арбитраж, което според Любляна е „балансирано“.\r\nНо Мирошич не твърди, че Словения ще наложи вето на искането на Хърватия за присъединяване към Шенгенското пространство, за което се изисква единодушно решение на държавите членки. „Не съм казвал подобно нещо“, увери дипломатът.Тереза Герова", "date": "2017.09.05", "title": "Словенски дипломат: Би било смешно Хърватия да влезе в Шенген"}
{"url": "http://www.focus-news.net/news/2017/09/05/2432696/varna-stoki-za-180-000-lv-byaha-izzeti-ot-targovski-obekt-v-kk-zlatni-pyasatsi.html", "text": "Стоки за 180 000 лв. бяха иззети от търговски обект в к.к. \"Златни пясъци\". Това съобщиха от пресцентъра на ОДМВР – Варна. В търговски обект, намиращ се в к.к. \"Златни пясъци\", от служители на отдел „Икономическа полиция“ при ОДМВР – Варна, е извършена полицейска проверка за установяване и документиране на престъпления против интелектуалната собственост. В хода на проверката са установени различни стоки – чанти, портмонета и други аксесоари, на различни търговски марки без необходимата документация за изрично съгласие от страна на притежателя на съответните марки. Иззетите стоки са на обща стойност около 186 000 лв. Образувано е досъдебно производство. Съдържател на обекта е В.А. (37 г.). За случая е уведомен прокурор от Районна прокуратура – Варна.", "date": "2017.09.05", "title": "Варна: Стоки за 180 000 лв. бяха иззети от търговски обект в к.к. \"Златни пясъци\""}
{"url": "http://www.focus-news.net/news/2017/09/05/2432697/burgas-balet-arabesk-predstavya-premiera-na-spektakala-chakalnyata-v-grada.html", "text": "Пиеса за \"интимността\" или по-точно за \"изгубената интимност\", \"Чакалнята\", ще бъде представена за първи път пред бургаска публика на 21 септември, от 18:30 часа на сцената на Държавна опера - Бургас. Това съобщиха от Община Бургас. \"Понякога животът ни, ако погледнем назад и напред, е низ от различни чакални - не само в буквалния смисъл.. Много често чакалнята е състояние на мисълта. Понякога е умение да можеш да чакаш - да можеш да изчакаш правилния момент, да реализираш определена мечта или определен план\" - казва хореографът Росен Михайлов за най-новия спектакъл на балет \"Арабеск\".\r\nВ стила на танцовия театър, спектакълът ни поставя в ситуацията на принудителното чакане, в която човек общува с хора не по свой избор и от това произлизат абсурдни, комични ситуации. Знакови и свръхизвестни музикални хитове на Стравински, Прокофиев, Хачатурян и други се съчетават плавно с хореография, която не ги отрича, но ги интерпретира по особено провокативен начин, който произтича от ясното усещане за реалността.\r\nРазказвайки своята история чрез магията на танцовото изкуство, \"Чакалнята\" като едно пространство, събиращо поток от мечти, пътища, илюзии, разочарования и пак мечти, ви приканва да се гмурнете в него, търсейки и преоткривайки себе си в безкрая на неговите тайнства.\r\nМузика - К. Сен-Санс, М. Равел,  И. Стравински, С. Прокофиев, А. Хачатурян, А. Адам и др.\r\nИдея, хореография и сценография - Росен Михайлов. \r\nБалет \"Арабеск\", създаден през 1967 г., е единствената авторитетно наложила се трупа в България за осъществяване на съвременни постановки, базирани на неконвенционалните тенденции в съвременния танц. От 2000 г. директор на трупата е хореографът Боряна Сечанова. В репертоара си \"Арабеск\" има над 100 постановки. Методът на отворена сцена дава възможност хореографи от България и от цял свят да осъществяват свои спектакли, различни по стил и различни по отношение на използваните съвременни танцови техники.\r\nРосен Михайлов е хореограф, продуцент и лайт дизайнер, танцьор, изпълнител. Работи в България и в Обединено кралство, Германия, Латвия, Гърция, Швейцария, Хонг Конг и др. като танцьор, преподавател, хореограф и продуцент повече от 25 години. Участва в резидентски програми, творчески ателиета и семинари по съвременен танц в целия свят. Работи в сътрудничество с множество световноизвестни имена, сред които: Ръсел Малифант, Лойд Нюсън, Робърт Таниън и др. През годините се превръща в един от водещите съвременни хореографи в България. През 2001г. създава своя собствена компания \"Хетероподи\". Преподавателската му практика стартира през 1998г. в Нов български университет, като в момента е редовен докторант и работи над своята дисертация \"Нови изразни средства в танцовия театър - мултимедия и видео - Танц за камера\".", "date": "2017.09.05", "title": "Бургас: Балет „Арабеск“ представя премиера на спектакъла „Чакалнята“ в града"}
{"url": "http://www.focus-news.net/news/2017/09/05/2432698/prokuror-rumyana-arnaudova-provezhdat-se-razpiti-na-svideteli-za-da-ustanovim-istinata-po-sluchaya-sas-smartta-na-12-godishno-dete-v-s-gradezhnitsa.html", "text": "12-годишното дете в с. Градежница е починало заради натрошаване на черепния покрив и основа и смачкване на мозъчното вещество. Това каза на брифинг говорителят на главния прокурор Румяна Арнаудова във връзка с инцидента, при който почина 12-годишно дете в с. Градежница на стадион при преместване на подвижна футболна врата, предаде репортер на Агенция „Фокус“. За това, че се води разследване за умишлено убийство, Арнаудова коментира, че така са приели колегите й от Окръжната прокуратура в Ловеч, доколкото деянието е станало около полунощ. „Със сигурност мога да кажа, че е приключила е аутопсията. Установена е причината за смъртта и това е натрошаване на черепния покрив и черепната основа, както и смачкване на мозъчното вещество. Предстои много действия да бъдат извършени. И в момента под ръководството на прокуратурата се провеждат разпити на свидетели, за да установим истината и по този случай. Да установим как и при какви обстоятелства тази футболна врата е паднала върху главата на детето, в резултат на което то е починало“, обясни Арнаудова. По думите й Районната прокуратура в Тетевен се е самосезирала и е разпоредила т.нар. общонадзорна проверка на всички съоръжения с оглед спазване на правилата за безопасност на тези съоръжения, търсейки причината за настъпване на този тежък инцидент. \r\nВъв връзка с разследването срещу собственика на „Дунарит“ за ОПГ, тя заяви, че по това разследване няма възможност да отговаря на въпроси, защото не е поискала разрешението на наблюдаващите прокурори от Специализираната прокуратура. \r\nАрнаудова подчерта, че прокуратурата няма да прави коментари и по разследването срещу Цветан Василев, защото делото се намира в съда от 20 юли. „Оттук насетне делото ще бъде вероятно при открити врати, няма секретна информация. Цялата такава е предоставена на съда и ще имате възможност в публичните съдебни заседания да чуете и да разберете какви доказателства сме събрали, какви обстоятелства сме приели за престъпни и как сме оценили твърденията на Цветан Василев. Не ми е известно Специализираният съд да е насрочил заседание. Няма да коментираме защитни версии на подсъдими и на обвиняеми лица“, каза още Румяна Арнаудова.Агенция „Фокус“ припомня: 12-годишно момче почина при инцидент в с. Градежница. Злополуката се е случила в събота на 2 септември. По първоначална информация детето е пострадало на стадиона в селото при преместване на подвижна метална футболна врата. След инцидента момчето незабавно е транспортирано в болницата в Тетевен, където е починало въпреки помощта на медиците. По случая е образувано досъдебно производство. Извършен е оглед на трупа и на стадиона в с. Градежница. \r\nВчера стана ясно, че Окръжна прокуратура – Ловеч в  образувала досъдебно производство във връзка с инцидента. Под ръководството на Окръжна прокуратура – Ловеч се извършват следствените действията за изясняване на причините за инцидента, изяснява се стопанинът на спортното съоръжение, извършват се огледи и разпити на свидетели.\r\nРайонна прокуратура – Тетевен се е самосезирала във връзка с инцидента на територията на стадион в с. Градежница, Ловешка област и пострадало дете, вследствие на който детето е починало. На осн. чл. 145, ал.1, т.3 и т.6 от ЗСВ е възложена проверка на кмета на Община Тетевен и Община Ябланица с оглед изпълнение на задълженията на общинските администрации, съгласно разпоредбите на НАРЕДБА № 1/2009 г. За условията и реда за устройство и безопасност на площадките за игра. В хода на същата следва да се изготви списък на площадките за игра и стопанисващите ги лица. Да се установи спазен ли е редът за устройството и безопасността на обществено достъпните площадки за игра, разположени на открито и на закрито, в т.ч. изискванията за безопасното им ползване, поддържането и контрола, съгласно изискванията на Наредбата. Да се изготви справка за всички действия, извършени от Общините в изпълнение на разпоредбите на чл.66 – чл.71 от Наредбата за 2016г. и 2017г. Да бъдат огледани и проверени всички съществуващи площадки, като се констатират, укрепят или отстранят всички потенциално опасни съоръжения.\r\nЛюба АЛЕКСИЕВА", "date": "2017.09.05", "title": "Прокурор Румяна Арнаудова: Провеждат се разпити на свидетели, за да установим истината по случая със смъртта на 12-годишно дете в с. Градежница"}
{"url": "http://www.focus-news.net/news/2017/09/05/2432699/shumen-2-916-detsa-shte-vlyazat-v-detskite-gradini-v-obshtinata.html", "text": "2 916 деца ще влязат тази година в 29-те детски градини в община Шумен, съобщи на брифинг Найден Косев, заместник-кмет по образование и култура, предаде репортер на Радио „Фокус“- Шумен. Те са с 10 повече от миналата година. Малчуганите от 3 до 7 години ще бъдат обхванати в общо 125 групи, като 108 от тях са в град Шумен, а останалите 17 - в селата на общината. 2-годишните деца, записани тази година в детските градини, са 153, с 31 по-малко в сравнение с предходната. От 3 до 4-годишна възраст са записани общо 1 408 деца, с 47 повече, а групата на 5-6 годишните е от 1355, с 6 деца по-малко в сравнение с учебната 2016/2017 година. Найден Косев посочи и по-съществените промени, настъпили след влизане в сила на новия Закон за предучилищно и училищно образование - преминаване на Професионалната гимназия по селско стопанство от държавата към общината, както и обединение на Школата по изкуствата и  Общинския детски комплекс и функционирането им от 1 септември като Център за подкрепа за личностно развитие. „Към днешна дата са извършени всички преструктурирания, персоналът от двете звена е обединен, няма съкращения, няма напуснали, освен подалите заявление за пенсиониране“, отбеляза Найден Косев. Той уточни, че новата учебна година в общината започва с една детска градина по-малко след закриването на тази в с. Коньовец и пренасочване на 6-те деца към кв. \"Макак\" и детски градини в Шумен, и едно училище по-малко, след закриването на школото в с. Дибич. „26 от общо 47 деца са пренасочени към ОУ „Еньо Марковски“- Шумен, а останалите ще се обучават в други училища в общината“, каза Найден Косев.\r\nИвелина ИВАНОВА", "date": "2017.09.05", "title": "Шумен: 2 916 деца ще влязат в детските градини в общината"}
{"url": "http://www.focus-news.net/news/2017/09/05/2432700/afp-siriyskata-armiya-razbi-obsadata-na-deyr-ez-zor.html", "text": "Армията на Сирия разби дългогодишната обсада на „Ислямска държава“ на правителствения анклав Дейр ез-Зор, навлизайки във военна база в града, предава AFP, като се позовава на държавна медия.\r\n„Армията на САР напредва към източната част на Дейр ез-Зор и разби обсадата на „Ислямска държава“, се казва в съобщение от агенция SANA. .Тереза Герова", "date": "2017.09.05", "title": "AFP: Сирийската армия разби обсадата на Дейр ез-Зор"}
{"url": "http://www.focus-news.net/news/2017/09/05/2432701/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” по Радио „Фокус“ – Пловдив днес ще говорим за текущия ремонт на улични настилки в град Карлово и по пътищата в общината. От началото на този месец започна изпълнението на рехабилитацията на общинската пътна мрежа на територията на община Карлово. Дейностите стартираха с изкърпване на асфалтовата настилка. Повече за това ще ни разкаже зам.-кметът Данка Люртова. Ще я попитаме още как върви изпълнението на инвестиционната програма в общината и докъде са стигнали строителните дейности. За втора поредна година Общинската библиотека в Карлово провежда инициативата „С книжка в първи клас”. Фирми и издателства се отзоваха на инициативата и станаха партньори на библиотеката. Идеята е на всеки първокласник в общината да бъде подарена първа книга за Левски по повод 180-годишнината от рождението на Апостола. За това ще ни разкаже директорът на Общинската библиотека в Карлово Мирослав Колев.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.09.05", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/09/05/2432702/stolichnata-biblioteka-shte-uchastva-v-traditsionniya-praznik-sabor-na-rayon-ovcha-kupel-s-kampaniyata-si-knigite-idvat-pri-vas-i-mobilnata-si-biblioteka.html", "text": "Столичната библиотека ще участва в традиционния празник-събор на район „Овча купел“ с кампанията си „Книгите идват при Вас“ и Мобилната си библиотека. Това съобщиха от пресцентъра на Столична община. На 6 септември 2017 г. от 11.00 до 15.00 часа Библиобусът ще бъде в парка на „Овча купел“. От библиотеката предлагат на всички желаещи също да получат безплатна едногодишна читателска карта. Всички читатели, малки и големи, ще имат възможността да си изберат книги от фонда на Столична библиотека.", "date": "2017.09.05", "title": "Столичната библиотека ще участва в традиционния празник-събор на район „Овча купел“ с кампанията си „Книгите идват при Вас“ и Мобилната си библиотека"}
{"url": "http://www.focus-news.net/news/2017/09/05/2432703/blagoevgrad-gradat-shte-otbelezhi-132-godini-ot-saedinenieto-na-balgariya.html", "text": "С ритуал по полагане на венци и цветя обществеността в Благоевград ще отбележи Съединението на Княжество България с Източна Румелия. Това съобщиха от пресцентъра на Община Благоевград. Тържественото отбелязване на 132 години от Съединението ще се състои на 6 септември от 11:00 часа пред  паметната плоча на загиналите във войните за Обединението и Независимостта на България на площад „Георги Измирлиев“, пред зала „22 септември“.\r\nСъединението на България е актът на фактическото обединение на Княжество България и Източна Румелия през есента на 1885. То е координирано от Българския таен централен революционен комитет (БТЦРК). Съединението се извършва след бунтове в различни градове на Източна Румелия, последвани от военен преврат на 6 септември (18 септември по нов стил) 1885, подкрепен от българския княз Александър I и ръководен от майор Данаил Николаев.    \r\nС изключение на няколко изолирани произшествия, Съединението е осъществено почти без кръвопролития.", "date": "2017.09.05", "title": "Благоевград: Градът ще отбележи 132 години от Съединението на България"}
{"url": "http://www.focus-news.net/news/2017/09/05/2432704/shumen-remonti-za-147-000-lv-sa-izvarsheni-v-detskite-gradini-v-obshtinata-v-podgotovka-za-novata-uchebna-godina.html", "text": "Ремонти за 147 000 лв. са извършени в детските градини в община Шумен в подготовка за новата учебна година, съобщи на брифинг Найден Косев, заместник-кмет по образование и култура, предаде репортер на Радио „Фокус“- Шумен. Предстоят дейности за още около 30 000-35 000 лв., уточни той. „Нямаме притеснения относно материалната база и сградния фонд, транспортирането на децата, храненето, всичко е организирано и системите функционират“, заяви Косев. Продължава работата по отоплителната система на ДГ „Чучулига“ в кв. \"Дивдядово\". От началото на календарната година е извършена цялостна подмяна на вътрешната отоплителна система, като предстои и смяна на отоплителния котел. „Той е поръчан и очакваме до края на септември да бъде доставен“, каза Косев. В довършителен етап са ремонтите на оградите на ДГ „Слънце“ и ДГ №25.\r\nИвелина ИВАНОВА", "date": "2017.09.05", "title": "Шумен: Ремонти за 147 000 лв. са извършени в детските градини в общината в подготовка за новата учебна година"}
{"url": "http://www.focus-news.net/news/2017/09/05/2432705/sport-moldova-i-uels-shte-igrayat-v-mach-ot-kvalifikatsiite-na-mondial-2018.html", "text": "Молдова и Уелс ще играят тази вечер в мач от квалификационната група „Д“ за Световното първенство по футбол в Русия през 2018 г. Първият двубой между двата отбора завърши с 4:0 в полза на домакина Уелс. \r\nСрещата ще се играе на стадион „Зимпру“ в Кишинев от 21:45 часа.", "date": "2017.09.05", "title": "Спорт: Молдова и Уелс ще играят в мач от квалификациите на Мондиал 2018"}
{"url": "http://www.focus-news.net/news/2017/09/05/2432706/dots-d-r-inzh-margreta-vasileva-tehnicheski-universitet-varna-okolo-95-ot-darzhavnata-porachka-za-priem-veche-e-zapalnena.html", "text": "Държавната поръчка за прием в Технически университет – Варна вече е запълнена на 95%. Това каза в интервю за Радио „Фокус“ – Варна доц. д-р инж. Маргрета Василева, заместник-ректор „Учебна дейност“ в Технически университет – Варна. „Това е добро постижение за университета, сравнено с предишни години. Миналата година изпълнението на държавната поръчка беше 86%, а по-предишната – около 78%. Всяка година вървим по-добре от гледна точка на приема. Това го отдавам и на нашата непрекъсната работа с абитуриентите“, заяви доц. Василева. Тя отбеляза, че университетът има много тесни контакти с всички средни училища и професионални гимназии във Варна. „Учениците провеждат тук учебните си практики, организираме и различни състезания във всякакви области – енергетика, корабостроене, екология, растениевъдство, електротехника и електроника. Заелите призови места в тези състезания се признават за кандидатстудентски изпити“, подчерта доц. Василева. По думите й кандидатстудентска кампания в рамките на месец-два е вече абсолютно отминала практика и с учениците се работи целогодишно. „Стремим се да бъдем гъвкави и именно на това отдавам добре реализирания прием за новата учебна година“, допълни доц. д-р инж. Маргрета Василева.\r\nТържественото откриване на новата учебна 2017/2018 година в Технически университет – Варна предстои на 18 септември от 12.00 часа. Учебното заведение ще посрещне над 1100 първокурсници.\r\nМарияна ВАЛЕНТИНОВА", "date": "2017.09.05", "title": "Доц. д-р инж. Маргрета Василева, Технически университет – Варна: Около 95% от държавната поръчка за прием вече е запълнена"}
{"url": "http://www.focus-news.net/news/2017/09/05/2432707/margarita-markova-direktsiya-sotsialno-podpomagane-vidin-37-sa-detsata-v-risk-ot-otpadane-ot-uchebnite-zavedeniya-v-obshtinite-vidin-i-novo-selo.html", "text": "37 са децата в риск от отпадане от учебните заведения в общините Видин и Ново село, каза за Радио „Фокус“ – Видин Маргарита Маркова, директор на Дирекция „Социално подпомагане“ – Видин. Тя посочи, че социални работници са включени в екипите, които са утвърдени от РУО – Видин за обхващане и задържане в образователната система на деца и ученици. „Проблемите са много и не са свързани само с обхващането, но и със задържането на децата в училище. За да запазят паралелките си, директорите изготвят списъци с деца, които почти не посещават учебните часове“, заяви Маргарита Маркова. Тя посочи, че социалните работници срещат огромни трудности, защото голяма част от хората, които разчитат на социални помощи, са неграмотни. „Говорим за хора на възраст от 20 до 40 години. Някои от тях имат дипломи за завършена степен на образование. Не могат да четат, някои не могат да пишат. Диктуваме буква по буква, когато трябва да попълнят саморъчно документ, например за смяна на банка. Как могат тези хора да се реализират на трудовия пазар, това е почти невъзможно за тях“, каза Маргарита Маркова. Директорът на „Социално подпомагане“ – Видин допълни, че децата намаляват във видинските общини и в същото време грамотността не се повишава, напротив – става по-голяма. „Ще има проблеми при обхващането на децата към образователната система, ще трябва да се работи и с психолози. Но това е последният ни шанс да направим така, че тези деца да не останат необразовани“, каза Маргарита Маркова.\r\nАнна ЛОЗАНОВА", "date": "2017.09.05", "title": "Маргарита Маркова, Дирекция „Социално подпомагане“ – Видин: 37 са децата в риск от отпадане от учебните заведения в общините Видин и Ново село"}
{"url": "http://www.focus-news.net/news/2017/09/05/2432708/galap-interneshanal-70-ot-izbiratelite-priemat-che-prezidentat-tryabva-da-ima-vodeshta-rolya-v-kontrola-nad-predvizhdaniya-nov-antikoruptsionen-organ.html", "text": "В началото на есенния политически сезон корупцията се оказва в центъра на политическия дебат, а и на законотворчеството. Ключов се очертава да бъде дебатът за контрола над предвиждания нов антикорупционен орган. Повече от две трети от българските избиратели (70%) приемат, че президентът трябва да има водеща роля в това отношение. 21% подкрепят предложението контролът да бъде в ръцете на самите управляващи. Данните са от национален, представителен за пълнолетното население, телефонен сондаж сред 802 интервюирани, проведен на трети и четвърти септември. Изследването е част от регулярната програма на „Галъп интернешънъл“ за отчитане на обществените настроения. Проучването е възложено, финансирано и проведено от „Галъп интернешънъл\". \r\n„Политическият сезон започва и със засилени взаимни обвинения между управляващи и опозиция в корупция. Двата основни скандални случая, които се тиражират от медиите - т.нар. „Суджукгейт“ и „Цанков камък“, са достигнали до огромното мнозинство от  избирателите - съответно до 70% и 84%. Над два милиона българи твърдят, че лично знаят и за други случаи  на партиен рекет, на облагодетелстване на партии чрез ''доброволни'' дарения. Очевидно „Суджукгейт“ е само върхът на айсберга“, се посочва още в социологическото проучване.", "date": "2017.09.05", "title": "„Галъп интернешънъл“: 70% от избирателите приемат, че президентът трябва да има водеща роля в контрола над предвиждания нов антикорупционен орган"}
{"url": "http://www.focus-news.net/news/2017/09/05/2432709/aleksandar-vuchich-yens-stoltenberg-razbira-sarbiya-nikoy-ne-ni-kara-da-vlezem-v-nato.html", "text": "\"Йенс разбира Сърбия и никой не ни кара да влезем в НАТО\". Под това заглавие сръбското издание на руския \"Спутник\" съобщава за изявлението на сръбския президент Александър Вучич, че страната му е избрала да не членува в нито един военен съюз и ще се стреми сама да изгради сила армия и да реализира специална социална програма, насочена към подобряване условията на живот и труд на служителите на армията и полицията.\r\nИзданието отделя специално внимание на отговора на сръбския президент на изявлението на конгресмена Рон Джонсън за статута на руския хуманитарен център в Ниш, в която се казва че Сърбия сама взема своите решения..Тереза Герова", "date": "2017.09.05", "title": "Александър Вучич: Йенс Столтенберг разбира Сърбия, никой не ни кара да влезем в НАТО"}
{"url": "http://www.focus-news.net/news/2017/09/05/2432710/ministarat-na-kulturata-boil-banov-tryabva-da-se-investira-mnogo-v-arheologicheski-obekti-no-s-logika.html", "text": "Министърът на културата Боил Банов посети днес напълно разкрития „Град на мъртвите” на Перперикон, където бе обявен за закрит успешния летен археологически сезон на обекта за 2017 г. Това съобщиха от пресцентъра на Министерството на културата. Министър Банов се качва за първи път на историческия връх и сподели възхищението си от мястото, което е уникално и много добре социализирано. Във връзка с това министърът на културата заяви, че тази година държавата е отпуснала с 1 милион лева повече за археологически проучвания. По думите на министър Банов освен на Перперикон се отчита успешна година на още много места, парите за проучвания тази година са двойно повече и това се усеща в положителен смисъл. Министърът на културата подчерта, че тези средства не само ще бъдат запазени, но и ведомството ще продължи да работи за повече. „Важното е нещата да не са самоцелни, богати сме на история, трябва да се инвестира много, но с логика. Трябва да се инвестира в обекти, които могат да се социализират”, подчерта министър Банов. Заедно с него днес на закриването на археологическия сезон бяха зам.-министърът на културата Амелия Гешева, началникът на кабинета на ведомството Мирела Тотева и директорът на Дирекция „Връзки с обществеността и протокол” в Министерството Ваня Бедрова.\r\nРъководителят на разкопките археологът проф. Николай Овчаров показа пред медии находките през този сезон, сред които има уникални предмети. „Това е 18-та поредна кампания и да се надяваме, че ще сме живи и здрави да продължим и догодина”, коментира проф. Овчаров. Той разказа подробности от интересната си работа в последните три месеца. „Некрополът е много интересен, защото е изключително интензивен и продължава проучването му (там са открити накити, обеци, пръстени, наушници, които запълват цяла витрина), площадът около Базиликата, който е много голям и е изпълнявал ролята на римските форуми, открихме големи кръгове, които са може би от къснобронзовата епоха – светилища от предхристиянски период, т.е. - структурата на Южния портал се изяснява, но са необходими поне две години интензивни разкопки”, подчерта проф. Овчаров.\r\nВъпреки, че официално археологическият сезон е обявен приключил, Перперикон е отворен за посещения.", "date": "2017.09.05", "title": "Министърът на културата Боил Банов: Трябва да се инвестира много в археологически обекти, но с логика"}
{"url": "http://www.focus-news.net/news/2017/09/05/2432711/sofiya-bezplatna-prozhektsiya-vazmozhnosti-za-obuchenie-po-parva-pomosht-i-reaktsiya-pri-bedstviya-shte-se-provede-v-doma-na-kinoto.html", "text": "На 7 септември от 19:00 часа в Дома на киното ще се проведе безплатна прожекция,  представяща колко е важно да знаем как да реагираме в бедствени ситуации и как с малко познания можем да спасим човешки живот. Това съобщиха от пресцентъра на НС на БЧК.\r\nДиректорът на Националния учебен и логистичен център на Българския Червен кръст в Лозен, Атанас Стефанов ще представи също така действащия тренажор – симулатор на земетресение, както и други възможности за полезно и приятно прекарване в планината в непосредствена близост до София.", "date": "2017.09.05", "title": "София: Безплатна прожекция „Възможности за обучение по първа помощ и реакция при бедствия“ ще се проведе в Дома на киното"}
{"url": "http://www.focus-news.net/news/2017/09/05/2432712/zdf-v-keniya-shte-badat-provedeni-novi-izbori-za-prezident.html", "text": "Председателят на Централната избирателна комисия на Кения обяви, че на 17 октомври в страната ще се проведат нови избори за президент, след като по-рано Върховният съд анулира резултатите от преброяването на бюлетините, предава германският телевизионен канал ZDF.\r\nВ изборите ще участват само двамата кандидати с най-много гласове, събрани при предходния вот от 8 август. Това са Ухуру Кенята, настоящ държавен глава, и Райла Одинга – негов основен опонент. Тереза Герова", "date": "2017.09.05", "title": "ZDF: В Кения ще бъдат проведени нови избори за президент"}
{"url": "http://www.focus-news.net/news/2017/09/05/2432713/shumen-8-530-uchenitsi-ot-1-do-12-klas-shte-se-obuchavat-prez-novata-uchebna-godina-v-obshtinata.html", "text": "8 530 ученици от 1 до 12 клас ще се обучават през новата учебна година в община Шумен, съобщи на брифинг Найден Косев, заместник-кмет по образование и наука, предаде репортер на Радио „Фокус“- Шумен. Те ще бъдат обхванати в 381 паралелки. Новата учебна година ще започне в 18 общообразователни и 1 професионално училище на територията на общината и в 4 Центъра за подкрепа за личностно развитие. Към момента записаните първокласници са 769, разпределени в 36 паралелки. Броят им е с 50 по-малко спрямо предходната година, а реално родените през 2010 година и подлежащи на обучение в 1 клас са 924 деца. В двата Центъра за личностно развитие има записани 2 200 ученици, които ще се обучават в извънучилищни форми. Заявки за настаняване в двете средношколски общежития, които са с капацитет от 250 места, има от 220 ученици. Броят на пътуващите ученици е 238. Средищните училища в общината са 5.\r\nИвелина ИВАНОВА", "date": "2017.09.05", "title": "Шумен: 8 530 ученици от 1 до 12 клас ще се обучават през новата учебна година в общината"}
{"url": "http://www.focus-news.net/news/2017/09/05/2432714/ministerstvo-na-zemedelieto-hranite-i-gorite-ne-se-razreshava-otglezhdaneto-na-kanabis-a-na-industrialen-konop-za-vlakno-i-furazhi.html", "text": "Не се разрешава отглеждането на канабис, а на индустриален коноп за влакно и фуражи. Това съобщават от пресцентъра на Министерствоto на земеделието,  храните и горите във връзка разпространена в медиите информация, че проект на Наредба  узаконява отглеждането на канабис у нас. „Категорично не отговаря на истината, че се разрешава отглеждането на канабис. Става въпрос за регулиране на отглеждането на индустриален коноп за влакно, фуражи и семена за посев със съдържание под 0,2 тегловни процента на тетрахидроканабинол в листната маса, цветните и плодните връхчета. Новата проектонаредба хармонизира българското с европейското законодателство.  И в момента действа наредба от 2001 г., която регулира отглеждането на индустриален коноп в България“, посочват още от министерството.", "date": "2017.09.05", "title": "Министерство на земеделието,  храните и горите:  Не се разрешава отглеждането на канабис, а на индустриален коноп за влакно и фуражи"}
{"url": "http://www.focus-news.net/news/2017/09/05/2432715/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване на Радио „Фокус“ – Пазарджик и Община Панагюрище „Панагюрище – столица на свободата” в минутите на рубриката ни  „Панагюрище днес“ ще чуете повече за проекта, свързан с използването на минералната вода в село Баня. Повече за това какви са очакваните резултати от този проект ще чуем от кмета на панагюрското село Стоян Ножделов. Ще продължим с работата по проекти в училищата и грижата за добрата квалификация на учителите, дни преди началото на учебната година. В рубриката ни „Хора и традиции“ ще разговаряме с директора на едно от най-големите училища в Панагюрище – ОУ „Проф. Марин Дринов“. Във втората част на предаването ще ви срещнем с автора на една интересна изложба, която се открива днес в Историческия музей в Панагюрище. В рубриката ни „Минало славно“ ще разговаряме с Радка Маркова, която представя изложбата живопис-мозайка „Да помним миналото си, за да ни има в бъдещето“. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.09.05", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/09/05/2432716/posledno-zasedanie-na-bundestaga-angela-merkel-zashtiti-golyamata-koalitsiya-gsdp-poiska-smyana-na-vlastta.html", "text": "В рамките на последното заседание на Бундестага преди изборите за нов федерален парламент на Германия, канцлерът Ангела Меркел оцени като позитивно управлението на голяма коалиция в Берлин, съобщава националният ежедневник Die Frankfurter Allgemeine Zeitung.  \r\nЛидерът на Съюза (ХДС/ХСС) изрази увереност, че коалиционното правителство в Берлин е постигнало добри резултати. \r\nОт друга страна, председателят на парламентарната фракция на Германската социалдемократическа партия (ГСДП) Томас Оперман поиска смяна на властта. \r\nВъпреки положителната икономическа ситуация в страната, Меркел вижда много предизвикателства пред Германия. „Ние не можем да се възползваме от тези успехи\", коментира канцлерът.Тереза Герова", "date": "2017.09.05", "title": "Последно заседание на Бундестага: Ангела Меркел защити голямата коалиция, ГСДП поиска смяна на властта"}
{"url": "http://www.focus-news.net/news/2017/09/05/2432717/balgariya-i-rumaniya-obsazhdat-sporazumenie-mezhdu-elektroenergiynite-operatori-za-predostavyane-na-avariyna-pomosht.html", "text": "Българският и румънският електроенергиен оператор обсъждат възможността за подписване на споразумение за предоставяне на взаимна аварийна помощ за обезпечаване на енергийните им системи. За това се договориха министърът на енергетиката Теменужка Петкова и румънският й колега Тома-Флорин Петку, съобщиха от пресцентъра на Министерството на енергетиката. Предстоящото председателство на България и Румъния на Съвета на Европейския съюз, съвместното сътрудничество в областта на електроенергийния и газовия сектор бяха сред темите, обсъдени днес по време на провелото се шесто заседание на съвместната работна група в сферата на енергетиката между България и Румъния. \r\n„Енергийното сътрудничество между страните ни е на много добро равнище, както в сферата на природния газ, така и в електроенергетиката. Сигурността на енергийните доставки е сред основните приоритети на Европейския съюз, заложена е като приоритет и в управленската програма на настоящето българско правителство“, каза министър Петкова по време на срещата. Българският и румънският енергиен министър бяха категорични, че с въвеждането в експлоатация на интерконектора България-Румъния страните са дали отличен пример за изпълнение целите на Европейския енергиен съюз. Междусистемната газова връзка е важна както за диверсификацията на източниците и маршрутите за доставка на природен газ, така и за развитието на пазара на природен газ в региона, допълниха още те. Румънският министър Петку информира, че в края на годината ще бъде завършена компресорна станция „Подишор“, което ще позволи фукциониране на проекта в неговата цялост. \r\nВ рамките на българо-румънската работна сесия бе обменена информация и по отношение напредъка в офшорното проучване на нефт и природен газ в Черно море. От румънска страна бе проявен интерес за доставка на количества природен газ от местен добив в румънските блокове на Черно море към българската газопреносна система. \r\nДвете страни приветстваха възможността за обединение на пазарите за електроенергия. \r\nВъв връзка с завишените изисквания на Европейския съюз по отношение на големите горивни инсталации, министър Петкова запозна румънския си колега с процеса по искане на дерогация. България и Румъния ще заемат обща позиция пред Европейската комисия, така че да се даде възможност за продължаване работата на въглищните централи.", "date": "2017.09.05", "title": "България и Румъния обсъждат споразумение между електроенергийните оператори за предоставяне на аварийна помощ"}
{"url": "http://www.focus-news.net/news/2017/09/05/2432718/plovdiv-mitropolit-nikolay-shte-oglavi-tarzhestven-moleben-po-sluchay-132-g-ot-saedinenieto-na-knyazhestvo-balgariya-i-iztochna-rumeliya-v-hram-uspenie-na-presveta-bogoroditsa.html", "text": "На 6 септември, сряда, Негово високопреосвещенство Пловдивският митрополит Николай ще оглави Тържествен молебен по случай 132 г. от Съединението на Княжество България и Източна Румелия в катедралния храм \"Успение на Пресвета Богородица\" в гр. Пловдив. Това предаде репортер на Агенция „Фокус“. Началото е от 10.00 часа. \r\nНикола ПЕТКОВ", "date": "2017.09.05", "title": "Пловдив: Митрополит Николай ще оглави Тържествен молебен по случай 132 г. от Съединението на Княжество България и Източна Румелия в храм „Успение на Пресвета Богородица“"}
{"url": "http://www.focus-news.net/news/2017/09/05/2432719/sofiya-sinya-i-zelena-zona-nyama-da-rabotyat-na-6-septemvri.html", "text": "Зоните за почасово платено паркиране в София няма да работят на празничния 6 септември 2017 година. Това съобщиха от пресцентъра на Центъра за градска мобилност (ЦГМ).\r\nОфисите, в които могат да се подадат документи за локално платено паркиране или платят винетни стикери, обаче ще са отворени за клиенти. Всеки, които иска да ползва тази услуга, може да го направи в офисите на ЦГМ на ул. „Будапеща“ 17, на пл. „Възраждане“ 1, в пунктовете за продажба на превозни документи, находящи се в метростанции: НДК и  Европейски съюз. \r\nПрез октомври 2017 година изтича валидността на около 4000 винетни стикера, издадени на граждани, живеещи в зоните за почасово платено паркиране. Освен това, от 1 октомври, съгласно решение на Столичния общински съвет се разширява зелена зона в посока район „Средец“ и район „Лозенец“, където се обособяват около 4700 паркоместа. Предстои и гражданите от новите подзони да подадат заявления за ползване на услугата локално платено паркиране. Най-бързо и удобно е подаването на заявления он лайн. След подаване на документите на адрес https://www.sofiatraffic.bg/bg/parking/vignettes. Гражданинът ще бъде уведомен за датата, в която може да отиде да си получи стикера и да плати цената, която за „зелена“ зона е 100 лева за година, a за синя 150 лева и съответно 10 лева за 1 месец за „зелена“ и 15 лева за 1 месец за „синя зона“.\r\nИздаването на стикер става в рамките на около 2 седмици. Напомняме, че офисите за подаване на заявления за издаване на винетни стикери работят от 7.00 ч до 19.00 ч.\r\nКасите за продажба на документи за превоз в обществения транспорт ще работят с обичайното си работно време, което за всяка каса може да се провери в интернет на адрес: https://www.sofiatraffic.bg/.", "date": "2017.09.05", "title": "София: „Синя“ и „зелена“ зона няма да работят на 6 септември"}
{"url": "http://www.focus-news.net/news/2017/09/05/2432720/galap-interneshanal-balgarite-masovo-vazpriemat-politicheskiya-elit-za-korumpiran.html", "text": "А по отношение на случая с фалита на КТБ вече се е оформила доминираща интерпретация в масовото съзнание - за 70% от пълнолетните българи банката е умишлено фалирана, за да се разграбят активите й. Всеки шести (15%) счита, че вината изцяло е на банкера Василев, а 6% са съгласни и с едното, и с другото. Подобни обществени нагласи не вещаят бързо изчезване на случая от масовото съзнание, а и от политическата борба в страната. Данните са от национален, представителен за пълнолетното население, телефонен сондаж сред 802 интервюирани, проведен на трети и четвърти септември. Изследването е част от регулярната програма на „Галъп интернешънъл“ за отчитане на обществените настроения. Проучването е възложено, финансирано и проведено от „Галъп интернешънъл\". \r\n„Българите масово възприемат политическия елит за корумпиран. Двете най-големи политически партии - ГЕРБ и БСП – имат парадоксално идентичен образ в масовото съзнание в това отношение. Всеки втори счита ГЕРБ за корумпирана партия, точно толкова пълнолетни българи мислят същото и за БСП. По отношение и на двете партии еднакъв дял  (по 37%) са на противното становище. Същевременно обаче на въпроса коя от тези две партии е по-корумпирана, разпределението на мненията е: ГЕРБ - 37%, БСП - 26%, и двете - 17%“, се посочва още в изследването.", "date": "2017.09.05", "title": "„Галъп интернешънъл“: Българите масово възприемат политическия елит за корумпиран"}
{"url": "http://www.focus-news.net/news/2017/09/05/2432721/sofiya-chast-ot-zhk-lyulin-6-i-7-e-sas-spryano-vodopodavane-do-2100-chasa-poradi-remont.html", "text": "Част от ж.к. „Люлин“ 6 и 7 е със спряно водоподаване до 21:00 часа поради ремонт, съобщиха от пресцентъра на дружеството. Днес във връзка с реконструкция на уличен водопровод на бул. „Джавахарлал Неру“ жк. „Люлин“ 7 се наложи спиране на водоподаването до 21:00 часа в района на жилищни блокове с номера: 666, 667, 668, 669, 706-ниска зона.; 711; 712; 713; 714; 715; 750; 751; 751А; 752; 785 и 785-А; бул. „Джавахарлал Неру“ от бул. „Панчо Владигеров“ до бул. „Луи Пастьор“; бул. „Царица Йоана“ от ул. „Ген. Асен Николов“ до бул. „Луи Пастьор“; ул. „Луи Пастьор“ №30. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  на паркинга между бл. 711 и бл. 712. \r\nКъм момента ремонтните дейности вървят по план и екипите на Софийска вода правят всичко възможно да възстановят водоподаването и по-кратък от предвиденото срок. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.09.05", "title": "София: Част от ж.к. „Люлин“ 6 и 7 е със спряно водоподаване до 21:00 часа поради ремонт"}
{"url": "http://www.focus-news.net/news/2017/09/05/2432722/pravdasarbiya-aleksandar-vuchich-ne-iskame-v-nato-shte-pravim-svoya-armiya.html", "text": "Президентът Александър Вучич заяви, че Сърбия не иска да членува в НАТО или в друг военен съюз и смята да прави своя, силна армия, пише белградският \"Правда\", като се позовава на интервю на предаването \"Кирилица\" на телевизия \"Хепи\".\r\nИзданието съобщава, че западните партньори са били уведомени за сръбското решение и са го приели с разбиране.\r\nВучич се е обявил и за промяна на прилагането на съдебните практики на трибунала в Хага, като осъдените за военни престъпления сърби получат възможност да излежават присъдите си в Сърбия.\r\nСпоред \"Правда\" сръбският президент е заявил, че една от целите на неговия мандат е да посрещне в Белград световните лидери, като вече отправил покана към президентите на САЩ и Русия Доналд Тръмп и Владимир Путин.\r\nГоворейки за Тръмп, Вучич смята, че със своята \"смелост и енергия той е направил истинска революция в американската политика\" и заявява: \"Свалям ти шапка, майсторе!\".Тереза Герова", "date": "2017.09.05", "title": "\"Правда\"(Сърбия): Александър Вучич: Не искаме в НАТО, ще правим своя армия"}
{"url": "http://www.focus-news.net/news/2017/09/05/2432723/nayden-kosev-zam-kmet-na-shumen-znachitelno-e-namalen-broyat-na-malomernite-paralelki-prez-novata-uchebna-godina.html", "text": "Значително е намален броят на маломерните паралелки през новата учебна година в община Шумен, съобщи на брифинг Найден Косев, заместник-кмет по образование и култура, предаде репортер на Радио „Фокус“- Шумен. „Това е напредък в организацията на системата на училищното образование, благодарение на разбирането и на ръководството на училищата, на техните обществени съвети, както и на усилията на администрацията“, каза Косев. Ще бъдат разкрити 23 самостоятелни маломерни паралелки, предимно в селата в общината, като ще има само една слята - в ОУ „Панайот Волов“ в село Мадара. През предходната учебна година са съществували 30 маломерни паралелки, от които 5 слети. „Организацията през тази година е по-добра и се очаква това да се отрази положително и върху нивото на качество на работата“, каза Косев. Той отбеляза, че всички общообразователни училища имат готовност да реализират целодневна организация на учебния процес от 1 до 7 клас, при желание от страна на децата и родителите . „Осигурена е и възможността за хранене, както и транспортът на децата, които ще пътуват до средищните училища“, заяви Косев.\r\nИвелина ИВАНОВА", "date": "2017.09.05", "title": "Найден Косев, зам.-кмет на Шумен: Значително е намален броят на маломерните паралелки през новата учебна година"}
{"url": "http://www.focus-news.net/news/2017/09/05/2432724/varna-za-treta-poredna-godina-v-tehnicheskiya-universitet-nay-zhelani-sa-spetsialnostite-v-napravlenie-komunikatsionna-i-kompyutarna-tehnika.html", "text": "За трета поредна година в Технически университет – Варна най-желани са специалностите в направление „Комуникационна и компютърна техника“. Това каза в интервю за Радио „Фокус“ – Варна доц. д-р инж. Маргрета Василева, заместник-ректор „Учебна дейност“ в Технически университет – Варна. „Компютърни системи и технологии“, „Софтуерни и интернет технологии“ и „Информационни и комуникационни технологии“ са трите специалности в това направление, които се запълват от три години насам на 100%“, отбеляза доц. Василева. Местата по държавна поръчка за специалност „Растениевъдство“ също са напълно заети още на първо класиране. „Това е нетипично направление за университета, но специалността е много търсена в региона и интересът е сериозен. Надявам се акредитацията да протече нормално и да се увеличи капацитетът. За момента единствено липсата на капацитет в това направление ни ограничава да приемем по-голям брой студенти, но това предстои да се случи“, посочи доц. Василева. Тя отбеляза, че държавната поръчка за машинно инженерство също е запълнена, което не се е случвало от години. „На 100% сме запълнили направление „Общо инженерство“. „Индустриален мениджмънт“, „Индустриален дизайн“ и „Защита на населението при бедствия и аварии“ са нашите отличници в това направление“, каза още доц. Василева. Университетът обучава студенти в общо шест направления, като само в три от тях има все още няколко свободни позиции за попълване.\r\nМарияна ВАЛЕНТИНОВА", "date": "2017.09.05", "title": "Варна: За трета поредна година в Техническия университет най-желани са специалностите в направление „Комуникационна и компютърна техника“"}
{"url": "http://www.focus-news.net/news/2017/09/05/2432725/sofiyska-voda-vremenno-shte-prekasne-vodosnabdyavaneto-na-ul-podem-v-kv-orlandovtsi-v-stolitsata-na-7-septemvri-2017-g.html", "text": "\"Софийска вода временно ще прекъсне водоснабдяването на ул. „Подем“ в кв. „Орландовци“ в столицата на 7 септември 2017 г. (четвъртък). Това съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Подем“ кв. „Орландовци“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- ул. „Подем“, от ул. „Локорска“ до ул. „Мара Бунева“.\r\nМожете да следите развитието на всички планирани теренни дейности в реално време чрез Виртуалния информационен център на дружеството:\r\nhttp://www.sofiyskavoda.bg/water_stops.aspx.\r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мара Бунева“ ъгъла с ул. „Подем“ .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121.", "date": "2017.09.05", "title": "\"Софийска вода временно ще прекъсне водоснабдяването на ул. „Подем“ в кв. „Орландовци“ в столицата на 7 септември 2017 г."}
{"url": "http://www.focus-news.net/news/2017/09/05/2432726/ekathimerini-nad-100-migranti-sa-spaseni-kray-bregovete-na-ostrov-krit.html", "text": "В сутрешните часове на вторник танкер, плаващ под сингапурски флаг, е спасил 103 мигранти, бедстващи край бреговете на гръцкия остров Крит, съобщава електронното издание Ekathimerini.  \r\nСъгласно разпространените данни, един от мигрантите е подал сигнал за тревога с обаждане на европейската телефонна линия 112. Самолет на „Фронтекс“ е открил бедстващия плавателен съд, след което мигрантите са транспортирани от танкера до пристанищния град Ираклио.Тереза Герова", "date": "2017.09.05", "title": "Ekathimerini: Над 100 мигранти са спасени край бреговете на остров Крит"}
{"url": "http://www.focus-news.net/news/2017/09/05/2432727/pazardzhik-v-panagyurishte-otkrivat-izlozhba-zhivopis-mozayka-da-pomnim-minaloto-si-za-da-ni-ima-v-badeshteto.html", "text": "В Исторически музей-Панагюрище от 17.30 часа се открива изложба живопис-мозайка „Да помним миналото си, за да ни има в бъдещето“ на Радка Маркова. Това съобщи за Радио „Фокус“ – Пазарджик директорът на музея доц. д-р Атанас Шопов. „В Панагюрище започва Салон на изкуствата, който е част от Европейските дни на изкуствата, които са през месец септември. Представяме изложба на един млад човек от нашия град, а мотото на изложбата е твърде сакрално“, коментира доц. д-р Атанас Шопов. Той допълни, че изложбата и авторката и ще бъдат представени от Елка Денчина, преподавател по изобразително изкуство.  Изложбата включва 28 творби и ще продължи до 25 септември.\r\nВаня НИКОЛОВА", "date": "2017.09.05", "title": "Пазарджик: В Панагюрище откриват изложба живопис-мозайка „Да помним миналото си, за да ни има в бъдещето“"}
{"url": "http://www.focus-news.net/news/2017/09/05/2432728/kyustendil-nachalno-uchilishte-sveti-kliment-ohridski-shte-zapochne-uchebnata-godina-v-sgradata-na-ezikova-gimnaziya-d-r-petar-beron.html", "text": "Началното училище в Кюстендил ще започне учебната година в сградата на Езикова гимназия. Това съобщи пред журналисти директорът на учебното заведение Елка Паргова, предаде репортер на Радио „Фокус” – Кюстендил. Причината е продължаващи ремонтни дейности в сградата на Начално училище „Свети Климент Охридски”, които няма да приключат до 15 септември. Възпитаниците му ще ползват част от сградата на Езикова гимназия „Д-р Петър Берон” и ще учат първа смята. Запазва се възможността за провеждане на целодневна организация на учебния ден.\r\nВенцеслав ИЛЧЕВ", "date": "2017.09.05", "title": "Кюстендил: Начално училище „Свети Климент Охридски” ще започне учебната година в сградата на Езикова гимназия „Д-р Петър Берон”"}
{"url": "http://www.focus-news.net/news/2017/09/05/2432729/komisar-toshko-barzilov-pbzn-prodalzhava-pogasyavaneto-na-po-dalbokite-ognishta-na-pozhara-v-oblast-yambol.html", "text": "Продължава погасяването на по-дълбоките огнища на пожара в област Ямбол. Това каза за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). \"По периметъра още вчера е направена просека с булдозер, всичко е обхванато и в момента огънят се гаси в дълбочина. В момента на място са пожарникари, войници, горски и местни хора, но това е доста голям периметър и трябва да се влезе навътре и да се обходи целият\", обясни Бързилов.Агенция „Фокус“ припомня: В неделя се разгоря пожар в община Тунджа, като огънят обхвана няколко фронта край селата Савино и Златаре. Вчера той се разгърна и в посока към село Меден кладенец. 30 военнослужещи от 42-ри механизиран батальон – Ямбол с 3 единици техника се включиха в овладяването на последствията и ликвидирането на тлеещи огнища.\r\nЦветилена СИМЕОНОВА", "date": "2017.09.05", "title": "Комисар Тошко Бързилов, ПБЗН: Продължава погасяването на по-дълбоките огнища на пожара в област Ямбол"}
{"url": "http://www.focus-news.net/news/2017/09/05/2432730/sport-mladezhkiyat-natsionalen-otbor-na-balgariya-zapochva-uchastieto-si-v-kvalifikatsiite-za-evropeyskoto-parvenstvo-prez-2019-g.html", "text": "Националният отбор на България за младежи до 21 г. започва тази вечер участието си в квалификациите за Европейското първенство по футбол в Италия през 2019 г. с мач срещу отбора на Люксембург. \r\nСрещата ще се играе в Стара Загора от 19:00 часа. \r\nОстаналите отбори в 9-та група, в която е България, са Казахстан, Словения, Черна гора и Франция.", "date": "2017.09.05", "title": "Спорт: Младежкият национален отбор на България започва участието си в квалификациите за Европейското първенство през 2019 г."}
{"url": "http://www.focus-news.net/news/2017/09/05/2432731/zam-kmetat-na-karlovo-danka-lyurtova-zapochna-rehabilitatsiya-na-obshtinskata-patna-mrezha.html", "text": "Започна рехабилитация на общинската пътна мрежа на територията на община Карлово. Това съобщи в предаването „Часът на Карлово” на Радио „Фокус” - Пловдив зам.-кметът на Карлово Данка Люртова. Дейностите стартираха с изкърпване на асфалтовата настилка. В момента се работи в селата Дъбене, Певците, Столетово и Слатина. „Предстои фирмата изпълнител да продължи да работи в още 10 населени места”, каза Люртова. Асфалтират се и част от улици вътре в град Карлово и в кв. \"Сушица\". По думите на Люртова тази обществена поръчка предвижда асфалтиране на дупките, образувани през зимата. Има и още една обществена поръчка, в която се предвижда ремонт на улици в още 7 населени места в общината – полагане на бордюри и пътни знаци. Ще бъдат асфалтирани по около 150 до 200 м улици във всяко населено място. Към тази поръчка е включена и рехабилитация на пътя Пролом - Домлян, който не е ремонтиран повече от 30 години. Пътят обслужва източната яка на общината. „Средствата за тези рахабилитации са предвидени в капиталовата програма на Община Карлово и са от бюджета за 2017 година”, каза още Данка Люртова.\r\nЦветана ТОНЧЕВА", "date": "2017.09.05", "title": "Зам.-кметът на Карлово Данка Люртова: Започна рехабилитация на общинската пътна мрежа"}
{"url": "http://www.focus-news.net/news/2017/09/05/2432732/ministar-nikolay-nankov-be-ofitsialen-gost-na-otkrivaneto-na-nay-golyamoto-pristanishte-v-katar.html", "text": "Министърът на регионалното развитие и благоустройството Николай Нанков бе сред официалните гости за откриването на пристанище „Хамад“ в Катар. Това съобщиха от пресцентъра на Министерство на регионалното развитие и благоустройството. Церемонията бе под патронажа на емира на Катар, шейх Тамим бин Хамад Ал-Тани, който лично присъства на събитието. \r\nПристанището е един от най-значимите инфраструктурни проекти в Катар и се предвижда да бъде сред най-големите в района на Близкия изток. То е разположено на площ от 28,5 кв.км. Планираният му годишен капацитет е да достигне 7,5 млн. контейнера, 1,7 млн. тона товари и 1 млн.т. силозен капацитет. Разполага със складови пространства за 500 хил. автомобила, база за прием на живи животни и съпътстваща инфраструктура, отговаряща на най-високите световни стандарти, между които контролна кула с височина 110 м, най-съвременна товароподемна и транспортна техника, митническа зона с възможности за обработка на 5600 контейнера дневно и др. Изградена е и икономическа зона, която ще стимулира ръст  на износа от Катар на стоки, различни от нефт и природен газ, за да се насърчи развитието на преработвателните индустрии. \r\nВ кулоарите, след откриването на пристанището, министърът на регионалното развитие и благоустройството разговаря с Акбар Ал Бакер, главен изпълнителен директор на „Катар еъруейз“. Двамата изразиха задоволството си от функционирането на директната самолетна линия София-Доха. \r\nПри визитата си министър Николай Нанков проведе среща с министъра на общините и околната среда на Катар, Мохамед Ал-Румейхи. Министър Нанков изтъкна голямото значение, което България придава на сътрудничеството си с Държавата Катар и поддържаните отлични приятелски отношения. Министър Ал-Румейхи се поинтересува от възможността Катар да наеме висококвалифицирани специалисти в областта на строителството за реализацията на инфраструктурни проекти в страната. Подчертан бе и интересът на Катар за внос на българска земеделска продукция. Министерството на регионалното развитие и благоустройството ще организира посещение на български кметове в Катар за обмяна на опит и създаване на контакти за реализация на съвместни проекти, стана ясно още по време на срещата.", "date": "2017.09.05", "title": "Министър Николай Нанков бе официален гост на откриването на най-голямото пристанище в Катар"}
{"url": "http://www.focus-news.net/news/2017/09/05/2432733/stara-zagora-nad-640-shte-sa-sastezatelite-na-balkanskiya-mastars-shampionat-po-leka-atletika-v-grada.html", "text": "От 22-24 септември Стара Загора ще бъде домакин на 27-мия Балкански мастърс шампионат по лека атлетика, обяви ресорният заместник-кмет Красимира Чахова, съобщиха от пресцентъра на Община Стара Загора. Церемонията по официалното откриване ще се проведе на 22 септември от 14,30 часа на стадион „Берое“ в Стара Загора.\r\nОрганизатори са Община Стара Загора и Българската мастърс федерация, с подкрепата на Спортен клуб по лека атлетика „Берое“ и Мтел.\r\nПриключи регистрацията на рекорден брой - 641 състезатели от 12 държави: Албания, Босна и Херцеговина, България, Гърция, Кипър, Молдова, Румъния, Словения, Сърбия, Турция, Хърватия и Черна гора, ще премерят сили на стадион \"Берое\".\r\nНай-много участници - 93, има регистрирани във възрастовата група 45-49 години.\r\nНай-възрастните участници при жените и мъжете съответно са:Лучия Раду - Румъния на 88 години и Андреас Полихронопулос - Гърция, който на 19 септември ще навърши 95 години.\r\nПовече информация на: .", "date": "2017.09.05", "title": "Стара Загора: Над 640 ще са състезателите на Балканския мастърс шампионат по лека атлетика в града"}
{"url": "http://www.focus-news.net/news/2017/09/05/2432734/sliven-obshtinata-razkriva-protsedura-za-nominatsii-za-nagrada-milosardie.html", "text": "Обществената комисия за избор на носители на награда „Милосърдие” на Община Сливен разкрива процедура за номинации за носител на наградата за 2017 година. Това съобщиха за Радио „Фокус“ – Сливен от  Община Сливен.\r\nНаграда „Милосърдие” се присъжда за дългогодишна дейност и проявен професионализъм, за научни достижения, за висока гражданска отговорност в областта на здравеопазването и социалната политика на Oбщина Сливен.\r\nПредложения за връчване на наградата могат да се правят от лечебни и социални заведения, неправителствени организации, общински съветници и граждани. Те трябва да са в писмен вид, съпроводени с творческа или трудова биография на предложените.\r\nПредложенията се приемат в деловодството на Общинския съвет – Сливен, в срок до 5 октомври, включително. За предложения, изпратени по пощата, важи датата на пощенското клеймо.\r\nНосителят на награда „Милосърдие” се обявява на тържествена церемония, в навечерието на празника на Сливен – Димитровден.", "date": "2017.09.05", "title": "Сливен: Общината разкрива процедура за номинации за награда „Милосърдие”"}
{"url": "http://www.focus-news.net/news/2017/09/05/2432736/pernik-narodniyat-predstavitel-ot-pp-gerb-d-r-aleksandar-aleksandrov-shte-ima-priemen-den-na-11-septemvri.html", "text": "Народният представител от ПП ГЕРБ-Перник д-р Александър Александров организира приемен ден за жители на Перник и населените места в общината, съобщиха от пресцентъра на ПП ГЕРБ. Приемната ще се проведе на 11 септември (понеделник) от 10.00 часа в централния офис на ГЕРБ в град Перник, на ул. „Търговска“ 30.\r\nЗаписвания и информация – на място в офиса на партията или на телефон: 0884 800 530.", "date": "2017.09.05", "title": "Перник: Народният представител от ПП ГЕРБ д-р Александър Александров ще има приемен ден на 11 септември"}
{"url": "http://www.focus-news.net/news/2017/09/05/2432737/sofiya-do-1800-chasa-dvizhenieto-e-v-edna-lenta-pri-km-20-na-am-trakiya-v-dvete-posoki-poradi-remontni-deynosti.html", "text": "До 18.00 часа днес движението е в една лента при км 20 на АМ \"Тракия\", в двете посоки, поради ремонтни дейности. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост.", "date": "2017.09.05", "title": "София: До 18.00 часа движението е в една лента при км 20 на АМ \"Тракия\", в двете посоки, поради ремонтни дейности"}
{"url": "http://www.focus-news.net/news/2017/09/05/2432738/savmestna-balgaro-izraelska-letatelna-trenirovka-collectors-item-17-shte-se-provede-ot-7-do-13-septemvri.html", "text": "Съвместна българо-израелска летателна тренировка „Collector’s Item 17“ ще се проведе от 7 до 13 септември във въздушното пространство на Република България. Това съобщиха от пресцентъра на Министерството на отбраната. От българска страна в летателната тренировка ще се включат самолети МиГ-29 от авиобаза Граф Игнатиево, наземни средства за противовъздушна отбрана от състава на Военновъздушните сили и Сухопътните войски и системите за тяхното управление. Израелските Военновъздушни сили ще изпълняват задачи със самолети F-15 и F-16, действайки от техни летища за постоянна дислокация. В съвместните полети ще вземат участие и самолети EF-2000 „Typhoon“ от състава на Военновъздушни сили на Република Италия, базирани на летище Граф Игнатиево.\r\nОсновните цели на тренировката са повишаване на теоретичната, тактико-специалната и летателна подготовка на личния състав, както и усъвършенстване подготовката на екипажите при изпълнение на задачи по прикритие на обекти от територията на страната.\r\n„Collector’s Item 17“ е продължение на сътрудничеството между българските и израелски ВВС, започнало през 2012 г. с провеждането на първата съвместна летателна тренировка.", "date": "2017.09.05", "title": "Съвместна българо-израелска летателна тренировка „Collector’s Item 17“ ще се проведе от 7 до 13 септември"}
{"url": "http://www.focus-news.net/news/2017/09/05/2432739/pravda-sarbiya-vuchich-i-barnabich-shte-predadat-stranata-s-predpolagaemata-voenna-neutralnost-tvardi-srabski-politik.html", "text": "Сръбският политик Милан Стаматович твърди, че президентът Александър Вучич постоянно лъже гражданите с твърденията си, че страната не иска да се присъедини към нито един военен съюз, а вместо това ще заложи на създаването на собствена силна армия, пише белградското електронно издание „Правда“.\r\nСтаматич обръща внимание, че докато Вучич говори за военна неутралност, то премиерът Ана Бърнабич същевременно твърди, че „Сърбия, чрез военното сътрудничество, е най-близка до САЩ и НАТО, а след това до Русия“. Изявлението й, направено в същия ден с това на Вучич, всъщност нарушава декларацията за военна неутралност на страната, твърди Стаматович.\r\n„Повече от ясно е, че за Вучич Брюксел и Вашингтон са по-важни от волята на мнозинството на сръбския народ“, заяви Стаматович, като допълва, че сърбите биха искали страната им да има по-близки икономически, политически и дори военни отношения с Русия. \r\nСтаматович предупреждава гражданите да не подкрепят подобна политика, която в крайна сметка може да доведе до повтаряне на ситуацията от Черна гора. Противно на волята на своите граждани, официална Подгорица реши страната да стане член на НАТО.  .Тереза Герова", "date": "2017.09.05", "title": "„Правда“ (Сърбия): Вучич и Бърнабич ще предадат страната с предполагаемата „военна неутралност“, твърди сръбски политик"}
{"url": "http://www.focus-news.net/news/2017/09/05/2432740/nayden-kosev-zam-kmet-na-shumen-materialnata-baza-v-uchilishtata-e-gotova-za-novata-uchebna-godina-i-za-zimniya-sezon.html", "text": "Материалната база в училищата на територията на Община Шумен е готова за новата учебна година и за зимния сезон, съобщи на брифинг Найден Косев, заместник-кмет по образование и култура, предаде репортер на Радио „Фокус“- Шумен. Подготовката на класните стаи е в последен етап - почистване, измиване на прозорци, подреждане на чинове и маси и др. Със средства от делегираните бюджети, училищата са извършили летни ремонти в размер на 132 000 лв.- основно освежаване на подови настилки и стени на сградите и физкултурните салони, части от фасади и др. „Предстои Общината да вложи още около 150 000 лв. във връзка с програмата по оптимизация на училищната мрежа, с която кандидатствахме към Образователното министерство във връзка с учениците, които прие 6-то ОУ „Еньо Марковски“- Шумен след закриването на училището в Дибич и създаване на подходящи условия. Пограмата е одобрена към края на месец юли, а след 20 август получихме и писмо от Финансовото министерство“, каза Косев. Той уточни, че са изчакани процедурите, като днес се отварят офертите за изпълнител. „Докато се извършва ремонтът, децата от едносменна организация ще трябва да преминат на двусменна, като очакваме до края на месец октомври изпълнението на програмата да се реализира и отчете “, заяви Косев. Той посочи, че за училищата в общината е осигурена жива охрана и видеонаблюдение. „В тази дейност участват 3 организации, една от които е общинското предприятие „Стопанска и охранителна дейност“, с което училищата сключват договори“, уточни Косев. По отношение на здравното осигуряване, ще бъдат разкрити 40 здравни кабинета, а в училищата през учебната година ще работят 50 медицински специалисти. „С решение №458 от 11 август на Министерски съвет бяха увеличени единните разходни стандарти за образованието с 12%, а средствата за повишаване на заплатите на педагогическия персонал от 1 септември до 31 декември за община Шумен са 865 000 лв.“, каза Косев. Учителите в детските градини са около 250, а в училищата - около 570.\r\nИвелина ИВАНОВА", "date": "2017.09.05", "title": "Найден Косев, зам.-кмет на Шумен: Материалната база в училищата е готова за новата учебна година и за зимния сезон"}
{"url": "http://www.focus-news.net/news/2017/09/05/2432741/smolyan-devet-sa-napalno-obezlyudenite-sela-v-oblastta.html", "text": "Девет са напълно обезлюдените села  в Смолянска област. Това каза за Радио „Фокус“ – Смолян Николай Славов – началник на отдел „Статистически изследвания“ – Смолян към Териториално статистическо бюро „Юг“. Обезлюдени са 3 села в Смолянска община, по 1 в общините Девин, Рудозем, Баните, Чепеларе, а месец октомври 2016 година с министерско постановления бяха закрити и две села от Златоградска община. Селата, където вече няма нито един жител са: Баблон, Чамла, Сливово, Водни пад, Кокорци, Малко Крушево, Дрянове, Фабрика и Мързян. Славов уточни, че тези данни са от края на 2016 година. Към края на 2016 г. жителите на област Смолян живеят в 242 населените места, от които 8 са градове и 234 – села. В 113 села живеят от 1 до 100 души. Разпределението на населението по населени места е резултат от неговото естествено и механично движение.\r\nДаниела БОЙКОВА", "date": "2017.09.05", "title": "Смолян: Девет са напълно обезлюдените села в областта"}
{"url": "http://www.focus-news.net/news/2017/09/05/2432742/sliven-kv-rechitsa-e-bez-voda-poradi-avariral-glaven-traboprovod.html", "text": "Сливенското предградие „Речица“ е без вода поради аварирал главен тръбопровод, съобщиха от ВиК – Сливен. Кварталът ще бъде с прекъснато водоподаване до отстраняване на аварията. След възстановяването му, е възможно временно повишаване мътността на водата.", "date": "2017.09.05", "title": "Сливен: Кв. „Речица“ е без вода поради аварирал главен тръбопровод"}
{"url": "http://www.focus-news.net/news/2017/09/05/2432743/plovdiv-v-asenovgrad-zapochnaha-tarzhestvata-po-povod-saedinenieto-na-balgariya.html", "text": "В града започнаха тържествата по повод Съединението на България. Това съобщиха за Радио „Фокус”-Пловдив от пресцентъра на Oбщината. В знак на признателност към делото и саможертвата на героите, отдали живота си за съединението на княжество България с Източна Румелия, на паметната плоча на Пере Тошев са поднесени венци и цветя. \r\nЧестването е започнало с приемане на почетната рота от командира на военно формирование 24490 полковник Лъчезар Мишев. В словото си доц. Симеон Кацаров, преподавател по история в Пловдивски университет „Паисий Хилендарски” е акцентирал на това, че градове като Асеновград имат изключително голяма заслуга за осъществяване на Съединението, а местните комитети са били едни от най-добре организираните и мотивирани в заветната цел за обединение на България.\r\nВ Историческия музей е открита и изложбата „Въоръжение и снаряжение от 4-ти артилерийски полк в Асеновград”. В късния следобед в с. Конуш ще бъдат поднесени цветя пред паметната плоча на участниците в  Конушенската чета, взели участие в Съединението на България, а за 18:00 ч. е предвидено поклонение пред паметника на поп Ангел Чолаков в с. Новаково. На самия празник утре, от 11:30 ч. на пл. „Акад. Н. Хайтов” ще се състои празничен концерт на оркестър „Млади тракийци”.\r\nЦветана ТОНЧЕВА", "date": "2017.09.05", "title": "Пловдив: В Асеновград започнаха тържествата по повод Съединението на България"}
{"url": "http://www.focus-news.net/news/2017/09/05/2432744/afp-bashar-asad-pozdravi-armiyata-za-probivaneto-na-obsadata-na-deyr-ez-zor.html", "text": "Сирийският президент Башар Асад поздрави правителствените войски за пробиването на дългогодишната обсада, наложена от близкоизточната радикална групировка „Ислямска държава“ над град Дейр ез-Зор, предава AFP.\r\n„Днес се изправихте заедно с вашите другари, които дойдоха, за да ви спасят, и за да се бият в най-трудната битка, за да преодолеете обсадата на града“, бяха думите, с които Асад се обърна към командирите на войските, които бяха обсадени във военната база в Дейр ез-Зор..Тереза Герова", "date": "2017.09.05", "title": "AFP: Башар Асад поздрави армията за пробиването на обсадата на Дейр ез-Зор"}
{"url": "http://www.focus-news.net/news/2017/09/05/2432745/danas-sarbiya-bivshiyat-direktor-na-bia-andreya-savich-smyata-che-armeyskite-spetsialni-chasti-ne-sa-obucheni-da-ohranyavat-prezidenta-vuchich.html", "text": "Бившият директор на сръбската агенция за разузнаване и сигурност (БИА), Андрея Савич, смята, че служителите на специалните армейски части \"Кобра\" не са обучени за охрана на президента Александър Вучич, предава електронното издание на сръбския Danas в коментар на съботния инцидент, при който луксозен автомобил с младежи налетя на кортежа на президента в Белград.\r\nСпоред Савич \"президентът Вучич е избрал за неговата сигурност да се грижат командосите от специалните части \"Кобра\", които са великолепни специалисти, но не са обучени в гарантиране на личната сигурност на охраняваното лице\".Тереза Герова", "date": "2017.09.05", "title": "Danas (Сърбия): Бившият директор на БИА Андрея Савич смята, че армейските специални части не са обучени да охраняват президента Вучич"}
{"url": "http://www.focus-news.net/news/2017/09/05/2432746/veliko-tarnovo-na-17-pozhara-sa-reagirali-ekipite-na-krizisniya-tsentar-v-svishtovskoto-selo-ovcha-mogila-ot-nachaloto-na-godinata.html", "text": "На 17 пожара са реагирали екипите на Кризисния център в свищовското село Овча могила от началото на годината. Това съобщи в предаването „Добре дошли в Свищов“ на Радио „Фокус“ – Велико Търново кметът на селото и ръководител на центъра Нели Великова. Тя уточни, че при овладяването на по-големите пожари екипът работи съвместно с Районна служба „Пожарна безопасност и защита на населението“. \r\n„Нашата дейност е превантивна и ние трябва да овладеем положението до пристигането на пожарната кола и екипите от град Свищов. През лятото работата е повече. Предвид опазването на селскостопанската продукция, предвид продължителното засушаване, се палят сухи треви. Зачестяват пожарите в населените места, но нашите хора успяват да се справят“, допълни Нели Великова. \r\nТя съобщи, че медицинските екипи на центъра са се отзовали на общо 67 сигнала от началото на годината. Оказана е медицинска помощ на хора в риск, самотно живеещи, възрастни хора и хора в нужда. Нели Великова припомни, че Кризисният център обслужва няколко населени места, които са отдалечени от общинския център – Овча могила, Морава, Драгомирово, Червена, Деляновци и Горна Студена. На спешния телефон 0700 10 176, който работи денонощно, жителите от тези населени могат да сигнализират при бедствия и аварии. \r\nСтруктурата е разкрита през октомври месец миналата година по идея на кмета на Община Свищов Генчо Генчев и кмета на Овча могила Нели Великова.\r\nНадежда КРЪСТЕВА", "date": "2017.09.05", "title": "Велико Търново: На 17 пожара са реагирали екипите на Кризисния център в свищовското село Овча могила от началото на годината"}
{"url": "http://www.focus-news.net/news/2017/09/05/2432747/donald-tramp-yaponiya-i-yuzhna-koreya-mozhe-da-zakupyat-visokotehnologichno-voenno-oborudvane-ot-sasht.html", "text": "На фона на нарастващото напрежение със Северна Корея президентът Доналд Тръмп заяви във вторник, че ще позволи на Япония и Южна Корея да купят от САЩ високотехнологично военно оборудване, предава AFP.  \r\n„Давам възможност на Япония и Южна Корея да купят значително количество високотехнологично военно оборудване от САЩ\", обяви Тръмп в съобщение, публикувано в социалната мрежа „Туитър“.\r\nРешението на Тръмп е на фона на последния ядрен тест на Северна Корея. .Тереза Герова", "date": "2017.09.05", "title": "Доналд Тръмп: Япония и Южна Корея може да закупят високотехнологично военно оборудване от САЩ"}
{"url": "http://www.focus-news.net/news/2017/09/05/2432748/yunoshite-na-tsska-specheliha-kupata-na-sofiyska-voda.html", "text": "Отборът на ЦСКА спечели детския футболен турнир за Купата на „Софийска вода“, съобщиха от пресцентъра на дружеството.\r\nПобедителите бяха наградени от заместник-кмета на София Дончо Барбалов. Той припомни, че първите деца, които са участвали в турнира, вече са сред най-добрите български футболисти, а част от тях са и в националния отбор.\r\nИзпълнителният директор на „Софийска вода“ Арно Валто получи наградата за най-голям принос към турнира.  „Много съм щастлив, че подкрепяме децата. Инициативата не идва от мен, а от цялата компания и много се гордеем с нея“, заяви Валто.\r\nОсвен победителите от ЦСКА, участие в турнира взеха децата от осем отбора от София област. На второ място останаха футболистите от Обеля, а на трето миналогодишните победители от Септември.", "date": "2017.09.05", "title": "Юношите на ЦСКА спечелиха Купата на „Софийска вода“"}
{"url": "http://www.focus-news.net/news/2017/09/05/2432749/plovdiv-tekusht-remont-shte-bade-napraven-na-republikanskiya-pat-banya-karlovo.html", "text": "Текущ ремонт ще бъде направен на републиканския път Баня-Карлово. Това съобщи в предаването „Часът на Карлово” на Радио „Фокус”-Пловдив зам.-кметът на Карлово Данка Люртова. Това ще стане благодарение на проведени многобройни срещи и разговори между ръководството на Община Карлово и Агенция \"Пътна инфраструктура\" в София. \r\n”Вероятно ще бъде положен само един пласт асфалт по пътя, вместо цялостен ремонт, но дори и така да е, това ще е добре, тъй като в момента състоянието му е критично”, отбеляза Люртова. По думите и в момента настилката на пътя е катранена и е полагана преди повече от 50 години, като по нея има много дупки и неравности. Ръководството на Общината е водило и разговори за ремонт на участък от път I-6 София – Карлово, от село Левски до село Певците, който е единствената неремонтирана отсечка от това шосе.\r\nЦветана ТОНЧЕВА", "date": "2017.09.05", "title": "Пловдив: Текущ ремонт ще бъде направен на републиканския път Баня-Карлово"}
{"url": "http://www.focus-news.net/news/2017/09/05/2432750/smolyan-dazhd-vali-v-grada-patnite-nastilki-sa-mokri-i-na-mesta-hlazgavi.html", "text": "Дъжд вали в Смолян, предаде репортер на Радио „Фокус“ – Смолян. Температурата на въздуха е 14 градуса. Пътните настилки са мокри и на места хлъзгави. По стръмните улици в града се стича вода, а по равнинните части има образувани локви. Водачите на моторни превозни средства трябва да шофират с повишено внимание и със скорост, съобразена с пътните и метеорологични условия.\r\nДаниела БОЙКОВА", "date": "2017.09.05", "title": "Смолян: Дъжд вали в града, пътните настилки са мокри и на места хлъзгави"}
{"url": "http://www.focus-news.net/news/2017/09/05/2432751/voennosluzheshtite-ot-34-iya-voenen-kontingent-prieha-otgovornosti-po-izpalnenieto-na-zadachi-v-misiyata-na-nato-reshitelna-podkrepa-v-afganistan.html", "text": "Тържествена церемония по предаване на отговорностите по изпълнение на задачите от 33-ти на 34-ти български военен контингент, участващ в мисията на НАТО „Решителна подкрепа“ в Афганистан, се състоя в базата на българския контингент в Кандахар. Това съобщиха от пресцентъра на Министерство на отбраната.\r\nВ присъствието на председателя на комисията по ротацията на контингентите полковник Никола Митев – началник на отдел „Операции“ в Съвместното командване на силите, бе извършено предаване на бойното знаме от командира на 33-ти контингент полковник Христо Атанасов на командира на 34-ти контингент полковник Светослав Халваджиев.\r\nОфициални гости на мероприятието бяха командирът на Командване Юг бригаден генерал Чарлз Арис, заместник-командирът на командване Юг полковник Тоби Магзиг и началникът на щаба на Командване Юг полковник Даниел Куик, както и представители на коалиционните партньори, с които си сътрудничи и взаимодейства командният състав на българския контингент.\r\nТридесет и четвъртият български контингент е в състав от над 100 военнослужещи. В неговата структура са включени национален елемент, група за охрана, екип от съветници и щабни офицери в щаба на мисията на НАТО. В отговорностите на националния елемент е непосредственото командване и контрола на целия български контингент. Групата за охрана изпълнява задачи по организиране на контролно-пропускателния режим на автомобилния и пешеходния трафик на летище Кандахар. Екипът от съветници изпълнява задачи по съветване и подпомагане на щаб на армейски корпус от Афганистанската национална армия при изпълнение на задачи, свързани с ежедневната дейност. Щабните офицери  изпълняват задачи в щаба на мисията на НАТО в съответствие с длъжностите, на които са назначени.", "date": "2017.09.05", "title": "Военнослужещите от 34-ия военен контингент приеха отговорности по изпълнението на задачи в мисията на НАТО „Решителна подкрепа“ в Афганистан"}
{"url": "http://www.focus-news.net/news/2017/09/05/2432752/reuters-liderat-na-opozitsiyata-v-kambodzha-e-obvinen-za-natsionalno-predatelstvo.html", "text": "Лидерът на опозицията в Камбоджа Кем Соха е обвинен в национално предателство и може да получи присъда за лишаване от свобода за 15 до 30 години, ако бъде признат за виновен, предаде Reuters.\r\nСоха беше арестуван в неделя, като част от мерките на правителството срещу критиците на Министър-председателя на страната Хун Сен и мнозинството. Съдебните органи повдигнаха обвинение срещу опозиционния лидер за колабориране със САЩ за подкопаване на правителството на Южноазиатската страна.\r\nОбвинението за „заговор с чужденци“ е 443-а точка от Наказателния кодекс на страната.\r\n„Тайното заговорничене с чужденци е държавна измяна“, пише в съобщение от съдебните органи.\r\nПревод и редакция:", "date": "2017.09.05", "title": "Reuters: Лидерът на опозицията в Камбоджа е обвинен за национално предателство"}
{"url": "http://www.focus-news.net/news/2017/09/05/2432753/veliko-tarnovo-bezplatnata-turisticheska-karta-na-grada-e-s-nov-tirazh.html", "text": "Общинската туристическа агенция „Царевград Търнов“ пусна нов тираж от 20 000 броя на разпространяващата се безплатно карта на Велико Търново, съобщават от Агенцията.\r\nТуристическата карта с размери 48х36 см, е двуезична, на български и английски език. Тя съдържа информация за основната пътна инфраструктура, транспортни съоръжения, заведения за хранене и развлечения, както и за различни  видове услуги. На едната страна всички значими исторически и културни забележителности във Велико Търново са представени с оригинални илюстрации на художничката Силвия Калоянова.\r\nБезплатната картата бе издадена от „Царевград Търнов“ в края на миналата година с първоначален тираж 10 000 броя. За броени месеци тя се превърна в най-добрия и търсен от българските и чуждестранни туристи продукт с маршрути в старата столица.\r\nКартата може да бъде намерена в Туристически информационен център на ул. „Христо Ботев“ №5, в музеи и хотели във Велико Търново, както и в обектите, които се рекламират на нея.", "date": "2017.09.05", "title": "Велико Търново: Безплатната туристическа карта на града е с нов тираж"}
{"url": "http://www.focus-news.net/news/2017/09/05/2432754/smolyan-v-darzhavniya-arhiv-v-grada-se-sahranyava-dnevnik-na-general-kalin-naydenov-v-koyto-e-opisval-sabitiya-ot-saedinenieto-i-uchastieto-mu-v-srabsko-balgarskata-voyna.html", "text": "В Държавен архив – Смолян се съхранява и пази дневник на генерал Калин Найденов, в който е описвал събития от Съединението и участието му в Сръбско-българската война. Това каза за Радио „Фокус“ – Смолян Златка Петрова – главен уредник на историческия музей в града. По думите ѝ дневникът обхваща краткия период от завършване на Военното училище до раняването му на Сливнишкото сражение по време на Сръбско-българската война. Разказът е непосредствен и проследява събития от гражданското и военно ежедневие. Описани са важни бойни действия и интересни фронтови събития. Петрова посочи, че основните подзаглавия са четири, които тематично са свързани. Първата тема в дневника си Найденов е озаглавил „Животът ми – Подпоручик“. Изложението хронологично започва от 30 август 1885 г., на тази дата Калин Найденов е произведен в чин подпоручик. На няколко листа описва този много важен момент за него. Заедно с офицерските пагони той получава и първото си назначение в VІ батарея в Пловдив. На 3 септември пристига в Пловдив. Решава да остане няколко дни, за да отиде до родното си село Широка лъка. Но се обявява Съединението и плановете му не се осъществяват. Втората тема в дневника е озаглавена „Поход“. В нея той описва по дати от 15 септември до 19 септември бойния поход на батареята от София до турската граница. Неговият полк е разположен на 10 км от позицията по линията Търново-Симеоновград към Харманли и тук остават до 13 октомври, когато получават заповед да се отправят към София. В третото подзаглавие „Война“ изложението започва с информация за обявяване на войната. Подробно е описан обратния път на батареята му до Сливница и напрежението от първия бой. И последната четвърта тема подпоручик Найденов озаглавява „Ранен“. Тук дневникът продължава пак по дати, проследявайки бойните действия между българските и сръбски войски, раняването и връщането му в София. За проявения героизъм на сливнишките сражения е награден с орден „За военна заслуга“, връчен му лично от княз Александър Батенберг. На 19 февруари 1886 година се подписва Букурещкият договор, според който се възстановява мирът между Сърбия и България при запазени предвоенни граници между двете държави.\r\nДаниела БОЙКОВА", "date": "2017.09.05", "title": "Смолян: В Държавния архив в града се съхранява дневник на генерал Калин Найденов, в който е описвал събития от Съединението и участието му в Сръбско-българската война"}
{"url": "http://www.focus-news.net/news/2017/09/05/2432755/osse-ideyata-za-mirotvorcheska-misiya-v-ukrayna-tryabva-da-bade-saglasuvana-sas-ss-na-oon.html", "text": "Председателството на Австрия в Организацията за сигурност и сътрудничество на Европа и секретариатът на организацията не са запознати с конкретни предложения за изпращането на миротвортческа мисия на ООН в Украйна, но според тях, подобно решение трябва да се съгласува със Съвета за сигурност на ООН, предаде ТАСС, позовавайки се на съобщение от свой кореспондент.\r\n„Както австрийското председателство на ОССЕ, така и секретариатът на организацията, не знаят за конкретен план за миротворческа операция на ООН в Украйна, независимо от това, че такова предложение е било правено и в миналото. Такава операция трябва да бъде съгласувана със СС на ООН“, са съобщили от световната организация.\r\nОт австрийското председателство подчертаха, че „всяко решение трябва, в пълна степен, да уважава суверенитета, независимостта и териториалната цялост на Украйна, както това е признато от съответстващите резолюции на ООН.“\r\nВ същото време, от там отбелязаха, че е крайно важно да се осигури безопасността на наблюдателите на Специалната мониторингова мисия в Украйна и всички инициативи за урегулирането на украинската криза ще бъдат приветствани.\r\nПрезидентът на Русия Владимир Путин заяви, на пресконференцията след края на срещата на върха на страните от БРИКС в Китай, че Русия ще внесе в СС на ООН резолюция за изпращането на миротворци на ООН на разделителната линия в Донбас, за да бъде осигурена безопасността на сътрудниците на ОССЕ, което ще е от полза „за решението на проблемите в югоизточна Украйна“. Освен това, той добави, че многократно е казвал, че поддържа тази идея, но самата ОССЕ отказва да въоръжи своите сътрудници, защото те нямат, нито съответстващия персонал, нито опита за подобна работа.\r\nПревод и редакция:", "date": "2017.09.05", "title": "ОССЕ: Идеята за миротворческа мисия в Украйна трябва да бъде съгласувана със СС на ООН"}
{"url": "http://www.focus-news.net/news/2017/09/05/2432756/vitsepremierat-ekaterina-zaharieva-evropeyskiyat-sayuz-strada-ot-kriza-na-doverieto-grazhdanite-ne-vyarvat-na-institutsiite.html", "text": "Европейският съюз страда от криза на доверието - гражданите не вярват на институциите. Затова трябва да създадем механизъм, с който гражданите да участват в процеса на взимане на решения в Европейския съюз.  Трябва да привлечем най-вече младите хора, дори от страните-кандидатки. С тези думи българският заместник министър-председател по правосъдната реформа и министър на външните работи Екатерина Захариева се обърна към участниците в Бледския стратегически форум в Словения, съобщиха от пресцентъра на МВнР. Тя участва като говорител в панела \"Европейският съюз в променен свят\". \r\nЗахариева добави, че след всяка криза ЕС е излизал по-силен и даде пример с това, че Еврозоната е възникнала в резултат на финансова криза, енергийният съюз - след енергийна криза, а новата политика за сигурност и отбрана - след новите предизвикателства: мигрантската криза, терористичните заплахи и кибератаките.   \r\n\"Единственият шанс на Европейския съюз е да останем единни. Затова и мотото на нашето председателство е \"Съединението прави силата\", допълни българският дипломат №1.   \r\nЗахариева заяви, че се надява страните от Западните Балкани и от Източното партньорство да станат членове на ЕС, но още преди присъединяването си да бъдат приемани за равноправни партньори в европейското семейство. \"Мисля, че всяка страна-кандидатка трябва да е част от дебата за бъдещето на Съюза\", добави тя.   \r\n\"Голямата грешка на много политици е, че в нашите столици за неуспехите обвиняваме Брюксел, а славата за успехите запазваме за себе си\", заяви още Захариева.  \r\nПо отношение на Брекзит българският първи дипломат каза, че всички страни-членки съжаляват за решението на Лондон, но това е демокрацията. \"Те напускат Европейския съюз, но остават в Европа\", каза Захариева.   \r\nЕвропа не е проблемът, а решението, констатираха участниците в Бледския стратегически форум.  \r\nПо-рано днес министър Захариева участва в Блед в работна закуска с министрите на външните работи от Процеса за сътрудничество в Югоизточна Европа (ПСЮИЕ) и с ръководителя на Европейската служба за външно действие Федерика Могерини. България бе посочена от първите дипломати на региона като вдъхновяващ пример за всички по повод подписването на Договора за приятелство, добросъседство и сътрудничество с Република Македония. София и Скопие показаха, че могат да решават въпросите си без посредници, изтъкна министър Захариева.", "date": "2017.09.05", "title": "Вицепремиерът Екатерина Захариева: Европейският съюз страда от криза на доверието - гражданите не вярват на институциите"}
{"url": "http://www.focus-news.net/news/2017/09/05/2432757/sarbiya-prezidentat-govori-za-voenna-neutralnost-premierat-za-tyasno-satrudnichestvo-sas-sasht-i-nato-obzor.html", "text": "В рамките на посещение в Брюксел държавният глава на Сърбия Александър Вучич за пореден път увери, че страната не желае да се присъединява към нито един военен съюз. Белград ще взима самостоятелни решения за военните си и ще развива собствена армия. При това президентът подчерта, че за управляващите е важно е само повишаване на заплатите на военнослужещите и полицията, но и цялостното изпълнение на програмата за жилищно настаняване на армията. \r\n\"Йенс разбира Сърбия и никой не ни кара да влезем в НАТО\". Под това заглавие сръбското издание на руския \"Спутник\", съобщава за изявлението на сръбския президент Александър Вучич, че страната му е избрала да не членува в нито един военен съюз и ще се стреми сама да изгради сила армия и да реализира специална социална програма, насочена към подобряване условията на живот и труд на служителите на армията и полицията.\r\nИзданието отделя специално внимание на отговора на сръбския президент на изявлението на конгресмена Рон Джонсън за статута на руския хуманитарен център в Ниш, в която се казва че Сърбия сама взема своите решения.\r\nИзявлението на Вучич е отразено и от белградското издание  Večernje novosti, което обръща внимание на това, че – съгласно думите на Вучич, в централата на НАТО посрещат с разбиране решението на Сърбия и „никой не тласка страната към членство в Алианса\".\r\nБелградското електронно издание \"Правда\"  обръща внимание, че западните партньори на Сърбия са били уведомени за решението на Белград и са го приели с разбиране.\r\nВучич се е обявил и за промяна на прилагането на съдебните практики на трибунала в Хага, което да позволи на осъдените граждани на Сърбия да изтъпяват наказанието в родината си. \r\nСпоред \"Правда\" сръбският президент е заявил, че една от целите на неговия мандат е да посрещне в Белград световните лидери, като вече отправил покана към президентите на САЩ и Русия Доналд Тръмп и Владимир Путин.\r\nИзявленията на Вучич са отразени и от телевизионният канал Al Jazeera. Телевизията акцентира върху думите на Вучич, че генералният секретар на НАТО Йенс Столтенберг е проявил разбиране към позицията на Сърбия.\r\nЦелта на Сърбия е да развие собствена, силна армия, а военнослужещите и полицаите да живеят по-добре, отбелязва Al Jazeera.\r\nВ същия ден, в който Вучич потвърди военния неутралитет на Сърбия, министър-председателят Ана Бърнабич заяви, че във военното сътрудничество Сърбия е най-близо до САЩ и НАТО, а едва след това – до Русия\r\nВ рамките на Стратегическия форум, който се провежда в словенския град Блед, министър- Бърнабич изрази съжаление за начините, по които страната й е възприемана.  Електронното издание Vesti Online привежда думите на Бърнабич, която припомня, че Сърбия е страна, която участва в мироопазващите мисии на ООН и на ЕС. Тя обърна специално внимание на факта, че впечатлението, че Русия е най-близка на Сърбия по отношение на военното сътрудничество, е погрешно. Всъщност, най-тясно във военната област Белград сътрудничи със САЩ и НАТО, и едва след тях се нарежда Москва, увери министър-председателят. \r\nПо повод изявленията на сръбските лидери белградското електронно издание „Правда“ цитира мнението на политика Милан Стаматович, който твърди, че президентът Александър Вучич постоянно лъже гражданите с твърденията си, че страната не иска да се присъедини към нито един военен съюз, а вместо това ще заложи на създаването на собствена силна армия.\r\nСтаматич обръща внимание, че докато Вучич говори за военна неутралност, то премиерът Ана Бърнабич същевременно твърди, че „Сърбия, чрез военното сътрудничество, е най-близка до САЩ и НАТО, а след това до Русия“. Изявлението й, направено в същия ден с това на Вучич, всъщност нарушава декларацията за военна неутралност на страната, твърди Стаматович.\r\n„Повече от ясно е, че за Вучич Брюксел и Вашингтон са по-важни от волята на мнозинството на сръбския народ“, заяви Стаматович, като допълва, че сърбите биха искали страната им да има по-близки икономически, политически и дори военни отношения с Русия. \r\nСтаматович предупреждава гражданите да не подкрепят подобна политика, която в крайна сметка може да доведе до повтаряне на ситуацията от Черна гора. Противно на волята на своите граждани, официална Подгорица реши страната да стане член на НАТО. .Тереза Герова", "date": "2017.09.05", "title": "Сърбия: Президентът говори за военна неутралност, премиерът – за тясно сътрудничество със САЩ и НАТО (ОБЗОР)"}
{"url": "http://www.focus-news.net/news/2017/09/05/2432758/sportv-plovdiv-shte-se-provede-demonstrativen-mach-mezhdu-nay-tituluvanite-snukar-igrachi.html", "text": "Днес, от 20 часа в град Пловдив, ще се проведе демонстративен мач между най-титулуваните и най-известни снукър играчи Стивън Хендри и Рони О‘Съливан. Двамата ще проведат такива срещи и на 6-и, 7-и и 8-и септември, съответно в София, Варна и Бургас.\r\nМиналата година легендата О‘Съливан отново беше в България, като тогава игра с най-актуалният, в момента, играч Марк Селби.", "date": "2017.09.05", "title": "Спорт:В Пловдив, ще се проведе демонстративен мач между най-титулуваните снукър играчи"}
{"url": "http://www.focus-news.net/news/2017/09/05/2432759/blagoevgrad-bansko-otbelyaza-tarzhestveno-132-rata-godishnina-ot-saedinenieto.html", "text": "С поднасяне на венци и цветя пред паметника „Банско помни героите” бе отбелязан Денят на Съединението на България в Банско в неговото навечерие. Това съобщиха от пресцентъра на Община Банско. Кметът Георги Икономов, Общински съвет – Банско, представители на културните и образователни институции, общественост и граждани, почетоха 132-рата годишнина от паметната дата, постигнала първия етап от националното обединение на България и ревизия на Берлинския договор от 1878 година.\r\nРитуалът бе съпроводен с текстове и стихове, изпълнени от Елена Калайджиева.\r\nСъс Съединението, територията и населението на Княжество България се увеличават съществено, но това подтиква съседните балкански държави да се обединят трайно срещу идеята за автономия на Македония и Одринско.", "date": "2017.09.05", "title": "Благоевград: Банско отбеляза тържествено 132-рата годишнина от Съединението"}
{"url": "http://www.focus-news.net/news/2017/09/05/2432760/kyustendil-nachaloto-na-sazdavane-na-mehanizam-za-obhvashtane-i-zadarzhane-na-uchenitsite-v-obrazovatelnata-sistema-beshe-postaveno-v-grada.html", "text": "Началото на създаване на механизъм за обхващане и задържане на учениците в образователната система беше поставено в Кюстендил, предаде репортер на Радио „Фокус” – Кюстендил. Инициативата се проведе в квартал „Изток” в Кюстендил в сградата на „Образователен център”. Акцентът беше поставен върху децата и учениците в предучилищната и училищната възраст. На организирания информационен ден присъстваха Юлиана Хаджиева, директор на Дирекция „Бюро по труда” и Радостина Новакова, началник на Регионално управление на образованието. „Идеята е да обхванем майките на деца в предучилищна и училищна възраст и услугите, които може да се използват от страна на Дирекция „Бюро по труда”, каза Юлиана Хаджиева. На територията на Кюстендилска област са създадени 12 екипа, които работят по отношение на обхващането на по-голям брой деца и ученици в образователната система и тяхното задържане. „По наша преценка най-уязвимият сектор е квартал „Изток”. Целта е младите майки да бъдат информирани за възможностите на децата да бъдат записани в детски градини и училища на територията на Община Кюстендил”, каза Радостина Новакова.\r\nВенцеслав ИЛЧЕВ", "date": "2017.09.05", "title": "Кюстендил: Началото на създаване на механизъм за обхващане и задържане на учениците в образователната система беше поставено в града"}
{"url": "http://www.focus-news.net/news/2017/09/05/2432761/tsik-balgariya-be-izbrana-za-chlen-na-izpalnitelniya-savet-na-asotsiatsiyata-na-svetovnite-izborni-organi-a-web.html", "text": "Членовете на Централната избирателна комисия Росица Матева и Метин Сюлейман взеха участие в 3-та Генерална асамблея на Асоциацията на световните изборни органи (A-WEB) в Букурещ, Румъния, съобщиха от пресцентъра на ЦИК.\r\nВ рамките на Генералната асамблея беше проведено 3-тото заседание на Общо събрание на Асоциацията (A-WEB), на което беше избран Изпълнителен съвет, съставен от 21 члена на регионален принцип, определени от петте континента. За следващите 2 години Европа ще бъде представлявана от трима члена на асоциацията, един от които е ЦИК на Република България, заедно с Република Албания и Република Хърватия. \r\nАсоциацията (A-WEB) е основана през 2013 година от над 400 делегати от 120 страни и с участието на 175 централни избирателни комисии от цял свят, сред които и ЦИК България. Асоциацията (A-WEB) е създадена с цел гарантиране на провеждане на свободни, честни и прозрачни изборни процеси в света и насърчаване на демократични и достоверни избори в съответните страни.", "date": "2017.09.05", "title": "ЦИК България бе избрана за член на Изпълнителния съвет на Асоциацията на световните изборни органи (A-WEB)"}
{"url": "http://www.focus-news.net/news/2017/09/05/2432762/reuters-leybaristkata-partiya-na-velikobritaniya-nyama-da-glasuva-zakona-za-izlizane-ot-es-dokato-ne-bade-izmenen.html", "text": "От основната опозиционна партия на Великобритания – Лейбъристката – заявиха, че няма да гласуват законите, предложени от правителството, за прекъсване на връзките с ЕС, освен ако те не бъдат променени, така че да предотвратяват евентуално увеличаване на правомощията на министрите, предаде Reuters.\r\nБританският парламент ще започне пренията по закона за излизане от ЕС в четвъртък, а гласуването трябва да се проведе в идния понеделник. То ще бъде тест, дали сделката, предлагана от премиера Тереза Мей ще събере необходимата подкрепа от нейната партия и североирландската ѝ съюзница.\r\n„Лейбъристите уважават демократичното решението за напускане на ЕС... и подкрепя Брекзит, който да постави работниците на първо място, но с безмитен достъп  до единния пазар“, заявиха от партията в свое съобщение.\r\n„Но, като демократи, не можем да оставим гласуването на закон, който, непроменен, ще позволи на министрите от правителството да си присвоят правомощия на парламента, което ще намали правата на работниците и защитата на потребителите и природата.\r\nПревод и редакция:", "date": "2017.09.05", "title": "Reuters: Лейбъристката партия на Великобритания няма да гласува закона за излизане от ЕС, докато не бъде изменен"}
{"url": "http://www.focus-news.net/news/2017/09/05/2432763/blagoevgrad-ostaviha-v-aresta-kostadin-mitev-obvinen-za-golemiya-pozhara-v-rayona-na-kresnenskoto-defile.html", "text": "Оставиха в ареста Костадин Митев, обвинен за големия пожара в района на Кресненското дефиле, предаде репортер на Радио „Фокус“ – Пирин. Според съдебният състав е налице предпоставка подсъдимият да се укрие, поради което ще остане задържан.\r\nЛивия НИНОВА", "date": "2017.09.05", "title": "Благоевград: Оставиха в ареста Костадин Митев, обвинен за големия пожара в района на Кресненското дефиле"}
{"url": "http://www.focus-news.net/news/2017/09/05/2432764/neli-velikova-kmet-na-s-ovcha-mogila-zaradi-mineralnite-izvori-seloto-se-poseshtava-ot-mnogo-hora.html", "text": "Заради минералните извори село Овча могила се посещава от много хора. Това каза в предаването „Добре дошли в Свищов“ на Радио „Фокус“ – Велико Търново кметът на селото Нели Великова. Тя допълни, че населеното място е известно с балнеолечението, което предлага. По думите ѝ в селото пристигат много гости, предимно пациенти на Специализираната болница за рехабилитация. „Овча могила е второто по големина населено място в община Свищов, сравнително доста отдалечено от общинския център. Може би това го прави едно малко средище, един малък общински център. Така че ние трябва да продължаваме да се развиваме. С всяка изминала година се стремим обликът на селото ни да се подобрява“, допълни Нели Великова. Тя посочи, че със средства от Община Свищов всяка година се правят текущи ремонти в Овча могила. По думите ѝ населеното място е с един от най-хубавите площади от всички села на територията на общината. Кметът подчерта, че площадът е любимо място за отдих, както на жителите, така и на пациентите от Специализираната болница. „Опитваме се да работим и по инфраструктурата, да асфалтираме улици, макар и частично, защото всички знаем, че това са мащабни начинания, които изискват доста средства“, допълни Нели Великова.\r\nНадежда КРЪСТЕВА", "date": "2017.09.05", "title": "Нели Великова, кмет на с. Овча могила: Заради минералните извори селото се посещава от много хора"}
{"url": "http://www.focus-news.net/news/2017/09/05/2432765/burgas-futbolni-veterani-ot-razlichni-darzhavi-posetiha-grada.html", "text": "„Клуб на любителите на футбола“ е международна организация, която обединява ветерани и почитатели на най-популярния спорт. Представители на организацията посетиха Бургас, за да разгледат неговите забележителности и да популяризират футболната игра, съобщават от Община Бургас. Те се срещнаха със зам.-кмета д-р Лорис Мануелян. Той представи възможностите за практикуване на различни спортове, които предлага Бургас, и подчерта, че градът често е избиран за домакин на световни и европейски първенства.", "date": "2017.09.05", "title": "Бургас: Футболни ветерани от различни държави посетиха града"}
{"url": "http://www.focus-news.net/news/2017/09/05/2432766/pazardzhik-21-godishen-mladezh-e-otkrit-martav-na-peyka-v-gradskata-gradina.html", "text": "21-годишен младеж е открит мъртъв на пейка в Градската градина в Пазарджик, съобщи за Радио „Фокус“ – Пазарджик говорителят на ОД на МВР в Пазарджик Мирослав Стоянов. Той уточни, че по тялото няма следи от насилие. „Младежът е открит в неделя сутринта от полицай, който е отивал на работа. Най-вероятно причина за смъртта са здравословни проблеми“, коментира Стоянов. Той уточни, че предстои да се установи дали младежът е починал от сърдечни усложнения или от свръхдоза наркотици. 21-годишният младеж е от Пазарджик, установена е неговата самоличност.\r\nВаня НИКОЛОВА", "date": "2017.09.05", "title": "Пазарджик: 21-годишен младеж е открит мъртъв на пейка в Градската градина"}
{"url": "http://www.focus-news.net/news/2017/09/05/2432767/danka-lyurtova-zam-kmet-na-karlovo-do-mesets-priklyuchva-saniraneto-na-poslednite-chetiri-sgradi-v-grada-23-sa-napalno-gotovi.html", "text": "До месец приключва санирането на последните четири сгради в Карлово, направени по старата схема. Това съобщи в предаването „Часът на Карлово” на Радио „Фокус” - Пловдив зам.-кметът на Карлово Данка Люртова. 23 са напълно готовите санирани многофамилни сгради в града. Общината чака новите указания от Министерството на регионалното развитие за това как ще става приемът на документи за новите желаещи. „Над 120 са чакащите нови сдружения в общината, като една част от тях са подадени в банката и чакат за сключването на анекс”, каза Люртова. По думите ѝ Община Карлово вече има готовност и опит. „Надяваме се до есента да има решение, за да се знае”. Хората всекидневно звънят, за да разберат какво да правят. „Със санирането Карлово стана различно. Доста карловци, които се върнаха от чужбина тази година твърдят, че градът се е променил коренно в положителна посока”, добави Люртова.\r\nЦветана ТОНЧЕВА", "date": "2017.09.05", "title": "Данка Люртова, зам.-кмет на Карлово: До месец приключва санирането на последните четири сгради в града, 23 са напълно готови"}
{"url": "http://www.focus-news.net/news/2017/09/05/2432768/aneliya-dimitrova-zam-kmet-na-svishtov-nyama-nedostig-na-uchiteli-na-teritoriyata-na-obshtinata.html", "text": "Няма недостиг на учители на територията на община Свищов. Това каза в предаването „Добре дошли в Свищов“ на Радио „Фокус“ – Велико Търново зам.-кметът на Общината Анелия Димитрова. Тя посочи, че свободните места за преподаватели за новата учебна година са обявени. По информация на директорите на учебните заведения към тях има заявен интерес. Анелия Димитрова посочи, че в детските градини на територията на общината още през миналата учебна година е започнал процес на подмяна на кадрите в пенсионна възраст. „Още през миналата календарна година, както и през тази, в детските градини се пенсионираха доста учители и на тяхно място влязоха млади учители, така че се наблюдава една подмяна в поколенията“, допълни зам.-кметът. Тя съобщи, че в община Свищов през тази учебна година няма закрити или слети училища.\r\nНадежда КРЪСТЕВА", "date": "2017.09.05", "title": "Анелия Димитрова, зам.-кмет на Свищов: Няма недостиг на учители на територията на общината"}
{"url": "http://www.focus-news.net/news/2017/09/05/2432769/euractiv-nepravitelstveni-organizatsii-poiskaha-ot-ek-da-se-namesi-zashtoto-balgariya-se-opitva-da-ogranichi-dostapa-do-pravosadieto.html", "text": "Група от природозащитни Неправителствени организации са призовали Европейската Комисия да се намеси в България, след като управляващата партия е предложила закон, който, според природозащитниците, ще ограничи достъпа до правосъдие, тъй като предвижда увеличаване на съдебните такси, съобщи Euractiv.\r\nЧленове на дясно-центристката партия ГЕРБ, това лято, са предложили за разглеждане няколко инициативи за промени в Кодекса за административните процедури на България и в Закона за защита на природата.\r\nАко промените бъдат одобрени по време на пленарните сесии на българския парламент през месец септември, таксите за възбуждането на определени административни процедури, включително такива, засягащи сигнали за негативно влияние върху околната среда, ще се увеличат.\r\nПредложените промени ще наложат шест-месечен лимит за възбуждането на дела срещу мащабни инфраструктурни проекти, които са класифицирани като такива от „национално значение“.\r\nКоалиция от дузина, базирани в България, НПО-та отговориха на предложенията, като изпратиха съвместно писмо до европейските комисари Кармену Вела, Корина Кречу и Вера Юрова.\r\nОт ЕК потвърдиха, че са получили писмото, но отказаха да го коментират на този етап, тъй като не са запознати с предложените промени.\r\nПревод и редакция:", "date": "2017.09.05", "title": "Euractiv: Неправителствени организации поискаха от ЕК да се намеси, защото България се опитва да ограничи достъпа до правосъдието"}
{"url": "http://www.focus-news.net/news/2017/09/05/2432770/prezidentat-rumen-radev-s-neumorniya-si-trud-i-zhelanie-za-pobeda-grigor-dimitrov-vdahnovyava-stotitsi-detsa.html", "text": "Държавният глава Румен Радев разговаря на „Дондуков“ 2 с най-добрия български тенисист Григор Димитров, съобщиха от прессекретариата на държавния глава. Президентът поздрави Григор Димитров за спечелената наскоро титла в турнира от сериите \"Мастърс 1000\" в Синсинати. По време на срещата Григор Димитров запозна държавния глава с идеята си за създаването на Академия за тенис в България, която да се превърне в център за обучение и да приобщи повече деца към спорта. \r\nВдъхновението на младите хора да се занимават със спорт, да се усъвършенстват и да си поставят високи цели е обща задача на спортните дейци и на институциите, беше общата позиция на президента Радев и на Григор Димитров.  “С неуморния си труд, желание за победа и отдаденост към спорта вдъхновявате стотици деца, които вземат ракетата и усърдно тренират на корта. Вие изведохте българския мъжки тенис до недостигнато до този момент ниво“, допълни президентът и пожела на първата ни ракета да покорява още много нови спортни върхове.", "date": "2017.09.05", "title": "Президентът Румен Радев: С неуморния си труд и желание за победа Григор Димитров вдъхновява стотици деца"}
{"url": "http://www.focus-news.net/news/2017/09/05/2432771/plovdiv-shte-se-parkira-bezplatno-v-sinyata-zona-na-6-septemvri.html", "text": "Пловдивчани и гостите на града ще паркират безплатно в „Синя зона“ утре, 6 септември, Деня на Съединението и празник на града. Това съобщиха за Радио „Фокус” - Пловдив от Общинско предприятие „Паркиране и репатриране“. „Синя зона“ в Пловдив няма да работи утре.\r\nОт предприятието напомнят, че работното време на „Синя зона“ е от 8:30 до 17:30 часа в дните от понеделник до събота включително. Освен в неделя, за престой не се заплаща и в дните на официалните празници.\r\nЦветана ТОНЧЕВА", "date": "2017.09.05", "title": "Пловдив: Ще се паркира безплатно в „Синята зона“ на 6 септември"}
{"url": "http://www.focus-news.net/news/2017/09/05/2432772/tass-rusiya-i-turtsiya-sa-konstatirali-blizostta-na-pozitsiite-si-otnosno-siriya.html", "text": "Заместник-министърът на външните работи на Русия заяви, че Москва и Анкара са констатирали близостта на позициите си по отношение на Сирия, по време на коментара си за кратката среща между руснака и Министъра на външните работи на Турция Мевлют Чавушоглу, в кулоарите на форума Блед-2017, предаде ТАСС.\r\n„Още един път беше констатирана близостта на позициите ни за Сирия, говорихме също и за важността на по-нататъшното постепенно развитие на икономическите отношения.“, заяви той.\r\nПревод и редакция:", "date": "2017.09.05", "title": "ТАСС: Русия и Турция са констатирали близостта на позициите си относно Сирия"}
{"url": "http://www.focus-news.net/news/2017/09/05/2432773/burgas-zapochva-bezplaten-podgotvitelen-kurs-za-programisti.html", "text": "Започна записването за новия подготвителен курс за програмисти, провеждан от „Софтуерния университет“ (СофтУни) в Бургас. Това съобщават от Община Бургас.\r\nКурсът е подходящ за напълно начинаещи, без възрастови ограничения, без значение от нивото им на опит. Неговата цел е да запознае обучаващите се с основните концепции от света на софтуерната разработка, както и да създаде у тях една силна основа, в случай, че желаят да продължат своето развитие в тази насока.\r\nКандидатстването за обучението се извършва в  и ще продължи до 28 септември, включително. Курсът е безплатен. Той ще започне на 7 октомври и ще продължи 2 месеца. Занятията се провеждат всяка събота в Колежа по туризъм, в рамките на два месеца.\r\nНай-новият и модерен образователен център по програмиране на „СофтУни“ отвори врати в Бургас в Колежа по туризъм на 27 май. Разкриването му стана възможно след личната покана на кмета Димитър Николов и подписания меморандум за сътрудничество с ръководството на университет „Проф. д-р Асен Златаров“ и „СофтУни“.\r\nКурсът „Programming Basics“ ще се провежда всяка събота от 10.00 до 14.00 часа, а негов лектор е Валентин Русалийски. Той включва писане на програмен код на начално ниво (basic coding skills), работа със среда за разработка (IDE), използване на променливи и данни, оператори и изрази, работа с конзолата (четене на входни данни и печатане на резултати), използване на условни конструкции (if, if-else, switch-case) и цикли (for, while, do-while, for-each).\r\nОбучението завършва с практически изпит по програмиране, който е приемен в програмата по софтуерно инженерство на „СофтУни“.", "date": "2017.09.05", "title": "Бургас: Започва безплатен подготвителен курс за програмисти"}
{"url": "http://www.focus-news.net/news/2017/09/05/2432774/veliko-tarnovo-7-novi-rabotni-mesta-sa-razkriti-sled-otkrivaneto-na-dvata-tsentara-za-vazrastni-s-dementsiya-v-svishtovskoto-selo-ovcha-mogila.html", "text": "Седем нови работни места са разкрити след откриването на двата центъра за настаняване от семеен тип за възрастни с деменция в свищовското село Овча могила. Това съобщи в предаването „Добре дошли в Свищов“ на Радио „Фокус“ – Велико Търново директорът на двете социални услуги Данчо Кръстев. Той припомни, че двата центъра са създадени вследствие на преструктурирането на Социално учебно-професионалния център „Св. Климент Охридски“ в селото. Преди две години е извършен основен ремонт на сградата с помощта на „Ротари клуб“ – Свищов и организации от Германия, Швейцария и Гърция. В ремонтни дейности са вложени над 250 000 лева. Тази година е извършено освежаване на стаите и са изградени две рампи за хора с увреждания. Данчо Кръстев посочи, че по-голямата част от персонала на Социално учебно-професионалния център се е запазил. „В политиката на кмета на Общината и на кмета на населеното място бе заложено персоналът, който работеше в СУПЦ – Овча могила, да остане. По-голямата част от него се запази. Положителното е, че имаме разкрити 7 работни места. В СУПЦ работеха 21 служители, а общият брой на персонала в двата центъра е 28“, допълни директорът. Сред работещите в двете социални услуги има социален работник, медицински сестри, санитари, трудотерапевти, охрана, готвач, помощник-готвач, работник по поддръжката и параджия.\r\nНадежда КРЪСТЕВА", "date": "2017.09.05", "title": "Велико Търново: 7 нови работни места са разкрити след откриването на двата центъра за възрастни с деменция в свищовското село Овча могила"}
{"url": "http://www.focus-news.net/news/2017/09/05/2432775/afp-nov-amerikanski-komandir-poe-kontrola-nad-koalitsiyata-sreshtu-islyamska-darzhava.html", "text": "Нов командаващ генерал бе назначен в коалицията, оглавявана от САЩ, която се бори срещу терористите от Ислямска държава в Ирак и Сирия вече от четири години, предаде AFP.\r\nГенерал-лейтенант Пол Фънк пое командването на Операция Вродено решение по време на церемония във военна база, намираща се в региона на Близкия Изток, бе съобщено чрез официално съобщение от американските власти.\r\nТой е поел командването от генерал-лейтенант Стивън Таунзенд, като част от редовна ротация, която се извършва всяка година.\r\n„Самото съществуване на Ислямска държава е заплаха за цивилизования свят и начина ни на живот. Трябва да ги победим и колективното ни усилие ще ги победи.“, е заявил Фънк, според съобщението.\r\nПревод и редакция:", "date": "2017.09.05", "title": "AFP: Нов американски командир пое контрола над коалицията срещу Ислямска държава"}
{"url": "http://www.focus-news.net/news/2017/09/05/2432776/vitseprezidentat-iliyana-yotova-ot-vsichki-nas-zavisi-da-badem-obedineni-za-da-ya-ima-balgariya-utre.html", "text": "На нашето Народно събрание със златни букви пише, че съединението прави силата, но този надпис не е само за народните представители, които са вътре - те са длъжни да го правят. Този надпис неслучайно е отвън на сградата, защото той се отнася за всеки един от нас – да бъдем по-обединени, да бъдем заедно, за да я има България утре. С тези думи вицепрезидентът Илияна Йотова се обърна към жителите и гостите на с. Одърне, област Плевен, където бе открита паметна плоча на загиналите от селото във войните 1912-1945 г. , съобщават от прессекретариата на държавния глава. „Днес често се питаме кои са ни каузите. Като че ли търсим повече упование и гордост назад в миналото ни или са малко общите идеи, които ни дават самочувствие за бъдещето. Не сме изправени пред войни, но сме изправени пред възможността като хора да се опитаме с всички сили заедно – политици, общественост, граждани да направим така, че днес българинът да живее по-добре, да се справим с бедността, която има в държавата ни, да бъдем всички заедно”, посочи Илияна Йотова. \r\nПо думите на вицепрезидента с. Одърне е доказателство за това, че в малките места се раждат големи герои, които са заплатили свободата и независимостта на България с кръвта си. Вицепрезидентът подчерта, че изграждането на паметната плоча е не само знак за почит и признание на 41 герои от Одърне, но и знак, че ценим историята си и ще я предадем на тези, които идват след нас. Това е родолюбиво дело и дано да има повече такива в държавата ни, за да е вечна славата на героите, каза Илияна Йотова и поздрави кмета на селото за инициативата. По-рано вицепрезидентът посети реновирания храм в селото „Св. Параскева” и разговаря с кмета Свилен Огнянов. Илияна Йотова получи като подарък картина на местния художник Никола Николов.", "date": "2017.09.05", "title": "Вицепрезидентът Илияна Йотова: От всички нас зависи да бъдем обединени, за да я има България утре"}
{"url": "http://www.focus-news.net/news/2017/09/05/2432777/poluchena-e-notifikatsiya-za-pratka-yaychen-melanzh-s-nalichie-na-fipronil-v-balgariya.html", "text": "От Европейската комисия по системата за бързо предупреждение е получено съобщение за партида замразен яйчен меланж, замърсена с фипронил, доставена от Германия, в количество 1440 кг. Това съобщиха от пресцентъра на Министерството на земеделието, храните и горите.\r\nНезабавно БАБХ извърши проверка в обекта - склад за търговия на едро, получател на пратката. Към момента на проверката е установено, че в склада са налични 1142 кг от нотифицираната партида, които с Акт за забрана са спрени от реализация и за тях е издаден Протокол за отговорно пазене. При извършената проследимост са установени получателите на останалото количество от 298 кг яйчен меланж от засегнатата партида и се извършва изтегляне от пазара. \r\nВ изпълнение на заповед на изпълнителния директор на БАБХ, относно превенция на разпространението на пазара на яйца и яйчни продукти и продукти, произведени от тях, замърсени с фипронил, се извършват проверки и са изпратени проби за лабораторен анализ. Първите 18 резултата от лабораторни анализи на яйца и яйчни продукти - майонеза и сладолед са отрицателни за фипронил.", "date": "2017.09.05", "title": "Получена е нотификация за пратка яйчен меланж с наличие на фипронил в България"}
{"url": "http://www.focus-news.net/news/2017/09/05/2432778/sport-oshte-9-svetovni-kvalifikatsii-ot-evropeyskata-zona-shte-se-igrayat-dnes.html", "text": "Днес, от 21.45, ще се играят още девет квалификационни мача за Световното първенство по футбол в Русия през 2018-а година. В по-интересните от тях Ирландия ще посрещне Сърбия в Дъблин, а в Истанбул ще играят Турция и Хърватска. От 23:30 в зона Южна Америка трябва да започне срещата между Колумбия и Бразилия.", "date": "2017.09.05", "title": "Спорт: Още 9 световни квалификации от европейската зона ще се играят днес"}
{"url": "http://www.focus-news.net/news/2017/09/05/2432779/blagoevgrad-samo-edin-svidetel-be-dopusnat-do-razpit-po-vreme-na-chastnoto-sadebno-delo-sreshtu-kostadin-mitev-obvinen-za-golemiya-pozhara-v-rayona-na-kresnenskoto-defile.html", "text": "Само един свидетел бе допуснат до разпит по време на частното съдебно дело срещу Костадин Митев, обвинен за големия пожара в района на Кресненското дефиле, предаде репортер на Радио „Фокус“ – Пирин. В началото на съдебния процес адвокатът на подсъдимия Надежда Римпева поиска от съдебния състав да бъдат изслушани четирима свидетели: работодателят на Костадин Митев – Емилиян Стойнев; приятелката на подсъдимия – Стефка Георгиева; ветеринарният лекар на стадото, което Митев е пасял в района на пожара и от който се смята, че подсъдимият е взел цигара; и бившият кметски наместник на село Мечкул Христо Димитров. Съдебният състав обаче прецени, че единствено Стойнев има отношение към това дали Костадин Митев да остане в ареста. По време на неговия разпит стана ясно, че пастирът е назначен на трудов договор и се грижи за общо 70 животни, като му е предоставено и място за живеене – през летните месеци това е ферма край Мечкул, а през зимните – край Ракитна. Адвокатът на подсъдимия Надежда Римпева заяви пред съда, че поради естеството на работа на Митев няма основание той да се укрие или да извърши друго подобно деяние. Тя посочи, че с оглед на доказателствените материали и по-специално фасовете, намерени на местопрестъплението, не може да се заключи, че именно нейният клиент е станал причина за възникването на пожара. Римпева добави, че по-голяма част от намерените фасове нямат следи от изгаряне, което е интересно обстоятелство, имайки предвид мащабите на пожара. Въпреки това съдът реши да остави за постоянно в ареста Костадин Митев, обвинен за големия пожара в района на Кресненското дефиле, мотивирайки се, че е налице реална опасност той да се укрие, заради изключително високата обществена опасност на деянието.„Фокус“ припомня: \r\nНа 24 август в района на село Мечкул възникна голям пожар, който бързо се разрасна и стигна до района на община Кресна, засягайки селата Ощава, Стара Кресна и Влахи. Гасенето на огнената стихия продължи 6 дни, като в него участваха около 600 души – пожарникари, служители на Югозападно държавно предприятие, доброволци, военни и полицаи. В потушаването на бушуващия огън се включиха и три хеликоптера. За овладяването на пожара бяха направени над 21 км просеки. Нанесените щети от огнената стихия надхвърлят 15 000 декара, а за възстановяването на засегнатите участъци ще са необходими години и милиони левове. На провел се брифинг на 29 август говорителят на главния прокурор Румяна Арнаудова съобщи, че е разкрит, човекът, който е предизвикал пожарa. Това е 30-годишният пастир от Симитли Костадин Митев. Основната версия за възникване на пожара е незагасена цигара. Извършени са разпити на повече от 10 човека, както и обиски. Обвиненията са за пожар по непредпазливост, а нанесените щети са за около 3 300 000 лева.\r\nЛивия НИНОВА", "date": "2017.09.05", "title": "Благоевград: Само един свидетел бе допуснат до разпит по време на частното съдебно дело срещу Костадин Митев, обвинен за големия пожара в района на Кресненското дефиле"}
{"url": "http://www.focus-news.net/news/2017/09/05/2432780/prezidentat-rumen-radev-elektronnoto-glasuvane-tryabva-da-garantira-chestnostta-na-izborite-i-da-osiguri-vazmozhnosti-za-priobshtavane-na-sanarodnitsite-ni-zad-granitsa.html", "text": "Въвеждането на дистанционно електронно гласуване ще повиши възможностите на българските граждани за участие в изборния процес и ще създаде ясен регламент, по който сънародниците ни в чужбина да бъдат съпричастни към провеждащите се в България избори. Това беше общата позиция на държавния глава Румен Радев и председателя на Централната избирателна комисия (ЦИК) Ивилина Алексиева, които разговаряха днес на „Дондуков“ 2, съобщиха от прессекретариата на държавния глава. Президентът Радев изрази очакването си технологичният  модел за дистанционно електронно гласуване да предостави гаранции, че изборите ще протичат честно, без фалшификации и основания за компрометиране на електронното гласуване. \r\n„Изключително важно е да се преустановят случаите на гласуване под натиск, купеният и контролиран вот независимо дали това става в България или в чужбина“, подчерта Румен Радев. Президентът поздрави Ивилина Алексиева за прозрачното и честно организиране от ЦИК на изборния процес през последните години, което се признава и от страна на международните наблюдатели.\r\nПо време на срещата председателят на ЦИК запозна държавния глава с предприетите действия за въвеждане на дистанционно електронно гласуване в България. Тя подчерта, че се проучват добрите световни практики, както и рисковете в тази област, и до края на т.г. предстои да бъдат проведени три симулации на електронно гласуване в България. На основата на изготвения анализ ще бъде създадена българската система за дистанционно електронно гласуване, която ще бъде експериментално проверена на три последователни избори у нас през 2018 г. Очаква се системата да бъде напълно готова за провеждането на изборите за български представители в Европейския парламент през 2019 г. \r\nРумен Радев прие поканата на Ивилина Алексиева да открие конференцията на Асоциацията на избирателните комисии от Европа /АСЕЕЕО/ \"Съзнателните гласоподаватели в дигиталната епоха\", домакин на която е българската ЦИК на 9 и 10 ноември т.г.", "date": "2017.09.05", "title": "Президентът Румен Радев: Електронното гласуване трябва да гарантира честността на изборите и да осигури възможности за приобщаване на сънародниците ни зад граница"}
{"url": "http://www.focus-news.net/news/2017/09/05/2432781/burgas-dvama-sluzhiteli-na-agentsiyata-po-bezopasnost-na-hranite-sa-zadarzhani-v-nesebar-za-vzemane-na-podkup.html", "text": "Двама служители на Агенцията по безопасност на храните са задържани в Несебър за вземане на подкуп, съобщиха от пресцентъра на ОДМВР - Бургас. Днес в близост до заведение за хранене, намиращо се във Несебър, полицейски служители са задържали двама служители на Агенцията по безопасност на храните, в момент на вземане на подкуп в размер на 500 лева от собственик на заведение за хранене. Извършени са процесуално следствени действия под надзора на Окръжна прокуратура - Бургас. Образувано е досъдебно производство за извършено престъпление по чл.301, ал.1 от НК. Работата по документиране на престъплението продължава.", "date": "2017.09.05", "title": "Бургас: Двама служители на Агенцията по безопасност на храните са задържани в Несебър за вземане на подкуп"}
{"url": "http://www.focus-news.net/news/2017/09/05/2432782/tass-mihail-saakashvili-shte-ospori-v-sada-iskaneto-za-ekstradatsiyata-mu-v-gruziya.html", "text": "Екс-президентът  на Грузия и бивш ръководител на Одеската областна амдинистрация в Украйна, Михаил Саакашвили, който бе лишен от украинско гражданство, има намерение да оспори в съда искането за екстрадацията му в Грузия, в случай, че процедурата бъде задействана от органите на реда в Украйна, предаде ТАСС, позовавайки се на думите на адвоката на Саакашвили Давид Сакварелидзе, който беше заместник-генерален прокурор на Украйна.\r\n„Какво ни остава, ако украинските власти започнат процедура за екстрадация? Разбира се, че ще се обърнем към съда, чрез публични методи“, заяви той в ефира на украинска телевизия. Освен това, той добави, че за да бъде екстрадиран човек, той „трябва да пребивава на територията на Украйна и да защити своите права в съда“. Така че, според адвоката, украинската страна „във всеки случай трябва да пусне на територията на страната Саакашвили, дори да разглежда въпросът за неговата екстрадация.“\r\nИнформацията, че Грузия се е обърнала към Украйна с искане за ареста и предаването на Саакашвили, съобщи по-рано днес заместник-министърът на правосъдието на Украйна – Сергей Петухов.\r\nВ средата на месец август, Главната прокуратура на Грузия съобщи, че е отправила в Киев официални документи с искането за екстрадацията на Михаил Саакашвили. Преди това, Министърът на правосъдието на Грузия, Тея Цулукиани, заяви, че страната има готовност да поиска екстрадирането на бившия президент от всяка страна, която след лишаването му от украинско гражданство, той ще избере за място на пребиваване.\r\nСамият Саакашвили, който в момента се намира в някоя европейска страна, по-рано обяви, че има намерение да се върне в Украйна на 10-и септември.\r\nПревод и редакция:", "date": "2017.09.05", "title": "ТАСС: Михаил Саакашвили ще оспори в съда искането за екстрадацията му в Грузия"}
{"url": "http://www.focus-news.net/news/2017/09/05/2432783/veliko-tarnovo-sluzhitelite-na-kmetstvo-ovcha-mogila-sa-vklyucheni-v-dobrovolchesko-formirovanie-kam-krizisniya-tsentar.html", "text": "Служителите на кметството в свищовското село Овча могила са включени в доброволческо формирование към Кризисния център в населеното място. Това каза в предаването „Добре дошли в Свищов“ на Радио „Фокус“ – Велико Търново кметът на селото и ръководител на Центъра Нели Великова. Тя посочи, че в случай на нужда те имат готовност да окажат помощ. „Те са екипирани, имат необходимата техника и екипировка, и оказват наистина голяма помощ, защото при едни по-мащабни действия е от значение да участват повече хора, да се предотврати пожарът и да се спасят хората“, посочи Нели Великова. Тя отбеляза, че хората в Овча могила и другите населени места от региона, които Кризисният център обслужва, са доволни от разкритата услуга. „Необходимостта за този наш Кризисен център ни беше подсказана от жителите на селото още на предизборните събрания в началото на този мандат. Тъй като през предходните два мандата се сблъсках с едни неприятни ситуации, които вследствие на отдалечеността на нашето населено място и тежките зимни условия, причиниха няколко пожара. Това провокира у нас интерес и ангажираност и заедно с кмета на Общината Генчо Генчев приехме тази потребност на хората като наше предизборно обещание, което облякохме в идея и проектна готовност и чрез програма „Местни инициативи“ на Общината изградихме сградата на Кризисния център“, посочи Нели Великова. Тя припомни, че Центърът е оборудван с линейка, пожарен автомобил, медицински екипи, които дежурят денонощно и служители, които обслужват пожарната кола и линейката. „Ние искаме да сме превантивно подготвени, и да са по-малко случаите, на които екипите трябва да реагират. Нашето верую с кмета на Общината беше „дори един човешки живот да бъде спасен, си  заслужава да го има този Кризисен център“, защото човешкият живот няма цена“, допълни кметът на Овча могила.\r\nНадежда КРЪСТЕВА", "date": "2017.09.05", "title": "Велико Търново: Служителите на кметство Овча могила са включени в доброволческо формирование към Кризисния център"}
{"url": "http://www.focus-news.net/news/2017/09/05/2432784/darzhavniyat-glava-rumen-radev-vrachi-orden-stara-planina-parva-stepen-na-poslanik-kamilo-dzukoli.html", "text": "На тържествена церемония в Гербовата зала на „Дондуков“ 2 президентът Румен Радев връчи орден „Стара планина“ първа степен на Камило Дзуколи, посланик на Суверения военен хоспиталиерен орден на Св. Йоан от Йерусалим, Родос и Малта, съобщиха от прессекретариата на държавния глава. „Тази година се навършват 10 години откакто Камило Дзуколи е посланик в България. Той е извършил огромна дарителска, организационна и популяризаторска дейност в полза на страната ни, за подпомагането на хиляди страдащи и нуждаещи се у нас хора, както и за поддържането и издигането на авторитета на християнската вяра и опазването на мира и толерантността“, подчерта в изказването си Румен Радев.   \r\nДържавният глава припомни, че под ръководството на посланик Дзуколи, посолството на Малтийския орден вече повече от десетилетие организира над 350 хуманитарни прояви в 107 населени места в България, които включват различни дарения за домове за социално слаби, за деца и възрастни в неравностойно положение, пострадали при природни бедствия и бежанци. Президентът благодари на посланик Камило Дзуколи за неговата благородна и хуманна дейност, както и за личния му принос за доброто сътрудничество между Република България и Малтийския орден. \r\nПо време на церемонията Камило Дзуколи благодари за оказаната подкрепа от страна на държавния глава и президентската институция в областта на благотворителността и доброволческите инициативи. „Удовлетворен съм от престоя си в България. За мен тази страна остава близък приятел“, заяви посланик Дзуколи и изрази надежда, че доброто сътрудничество между Република България и Малтийския орден ще  продължава да се развива така активно и в бъдеще.", "date": "2017.09.05", "title": "Държавният глава Румен Радев връчи орден „Стара планина“ първа степен на посланик Камило Дзуколи"}
{"url": "http://www.focus-news.net/news/2017/09/05/2432785/makfaksmakedoniya-federika-mogerini-zapadnite-balkani-sa-vanshnopoliticheski-prioritet-na-es.html", "text": "Еврейският комисар по външната политика на ЕС Федерика Могерини заяви, че Западните Балкани са между външнополитическите приоритети на ЕС, по време на свое изказване в словенската столица Любляна, предаде македонската информационна агенция \"МакФакс\"\r\nМогерини заяви на среща с трите парламентарни комисии на словенския парламент, че разширяването на Съюза със Западните Балкани не е сред популярните теми сред някои от членовете, но че тя счита, че е от ключово значение за сигурността и икономическото развитие на ЕС.\r\n\"За мен е от съществено значение шестте страни от Западните Балкани, всички наши партньори от Западните Балкани, да направят значими и ясни стъпки към членство в ЕС и тук внимателно избирам думи, когато казвам, че този процес трябва да бъде необратим за тях и за нас\". Могерини.\r\nТя добави, че влизането на страните от Западните Балкани в ЕС е свързано с приключването на проекта за интеграция в ЕС.\r\nПревод и редакция:", "date": "2017.09.05", "title": "„МакФакс“(Македония): Федерика Могерини: Западните Балкани са външнополитически приоритет на ЕС"}
{"url": "http://www.focus-news.net/news/2017/09/05/2432786/milka-hristova-sofiya-tryabva-da-spre-da-se-razviva-na-dve-skorosti-poveche-sredstva-da-badat-nasocheni-za-razvitie-na-kompleksite.html", "text": "София трябва да спре да се развива на две скорости, повече средства да бъдат насочени за развитие на комплексите. Това каза Милка Христова, заместник-председател на СОС от групата на „БСП-лява България”, в разговор с Деница Гацинска в предаването „Какво работят за София софийските избраници?“ в ефира на Радио К2,  съобщиха от екипа на предаването.Приоритетите пред групата на БСП в СОС през предстоящия политически сезон.\r\nМилка Христова каза, че на 14 септември ще се проведе първото заседание на СОС за новия политически сезон. БСП ще представи своите приоритети. На първо място сред тях е изработването на бюджета на Столична община за 2018 г. Това е едно голямо предизвикателство предвид промените в Закона за публичните финанси, които поставят нови изисквания при приемането на бюджета. Това е и заявеният нов подход, който има Столична община при приемането на бюджета. Групата на „БСП – лява България” ще предложи свой алтернативен бюджет. Приоритетите в този бюджет са свързани с осигуряване на едно комплексно развитие на столицата. Милка Христова обясни, че БСП защитава тезата, че през последните няколко мандата София се развива като град на две скорости – лъскав център и пренебрегнати комплекси. „Искаме това развитие да бъде преустановено и по-голямата част от средствата да бъдат насочени за развитие на комплексите, там, където живеят хората, които плащат данъци и на практика осигуряват изпълнението на този бюджет!”, категоричен бе общинският съветник.\r\nМилка Христова добави, че приоритет за БСП е и развитието на общинското здравеопазване, както и на образованието. Ще бъдат искани повече средства за уличната инфраструктура с посока гарантиране на качественото използване на ресурса. Ще се настоява за повече средства за жилищно строителство и формиране на жилищна политика, защото в момента такава липсва. Ще се иска създаването на специален фонд, който да акумулира средства за изграждането на жилища, които приоритетно да бъдат давани на млади специалисти. Предложението е този фонд да бъде захранван от обекти, които се продават. Ще се държи и на разширяване на аспекта на социалните услуги, както и за много по-добро управление на общинските дружества. „Не е нормално София, която разполага с една много крупна собственост и многобройни търговски дружества, да отчита дивидент около 7 милиона, което е пренебрежимо малко на фона на активите, които получава! Така че ще настояваме за планиране на реални постъпления, които след това да бъдат разходвани по възможно най-добрия начин за софиянци!”, категорична бе Милка Христова. \r\nМилка Христова подчерта, че внимание ще се обърне и на застрояването на София и особено силно наболелия напоследък проблем с високото строителство. Това буди сериозно обществено недоволство, което е основателно. Това може да бъде решено с промени в Закона за устройство и застрояване на Столична община и тук е връзката с депутатите на БСП от София, на които ще бъде поставена задача да инициират по най-бързия начин това разглеждане. Данъчната политика на Столична община.\r\nМилка Христова обясни, че в момента сме изправени пред голямо предизвикателство, свързано с такса „смет”. Опасенията са, че предложенията, които се дават от МС, ще доведат до сериозното й завишаване, което ще бъде плащано от гражданите. Не е тайна, че в момента основната тежест се поема от юридическите лица, тоест от търговските дружества. БСП ще настоява да се намери методика, при която това увеличение да не се случи изведнъж и да натовари бюджетите на семействата. \r\nПретенциите на БСП по отношение на данъчната политика са насочени към събиране на данъците, защото размерът на данъците не се определя от Столична община, но събираемостта зависи от организацията, която общината създава. Претенциите на БСП са към резервите в собствените приходи на Столична община. Например по-добрата работа на търговските дружества, отдаването под наем на общинските имоти на достатъчно добри цени.Предстоящият празник на Съединението.\r\n„Предстои празникът на Съединението, възможно ли е да го постигнем и какви червени линии на съгласие поставя БСП?”, попита водещата Деница Гацинска. Милка Христова, че тези червени линии са заложени в програмата на партията и предизборните й обещания. Тя продължи, че голяма част от избирателите на ГЕРБ са били излъгани и затова БСП не може да си позволи да отстъпи от обещанията, които е дала тогава, когато се е заявила като алтернатива за управление. „Това е лакмусът, една политическа партия може да бъде уважавана тогава, когато бъде последователна. Разбира се компромиси трябва да се правят когато става въпрос за решаване на национални каузи, но тези компромиси трябва да бъдат в рамките на баланса, в рамките на това никоя партия да не напуска полето на очакванията!”, категорична бе Милка Христова. \r\nЩо се отнася до самия празник 6 септември, Милка Христова заяви, че той трябва да ни обединява и се надява всички обединени да го посрещнем.Борбата с корупцията на местно ниво.\r\n„Какви препоръки за борба с корупцията на местно ниво може да дадете?”, попита водещата Деница Гацинска. Милка Христова отговори, че борбата в местното самоуправление би могла да се води в няколко посоки. На първо място това е строг контрол върху начина, по който се провеждат обществените поръчки, тъй като голяма част от бюджета на София се изразходва именно по Закона за обществените поръчки. Неизменно обществените поръчки се печелят от едни и същи участници и остава угнетяващото чувство, че става въпрос не за конкурси, а за предварително уредени сделки. Друг начин за борба с корупцията е осигуряването на по-голяма прозрачност в управлението, начина на вземането на решения и контрола върху тях. Начинът, по който функционира администрацията, трябва да бъде максимално публичен, за да може самите граждани да осъществяват контрол. \r\nМилка Христова даде пример с това, че през май се приемат годишните финансови отчети на търговските дружества. С колегите й са се натъкнали на случаи на престъпно поведение от страна на финансови кадри в отделните дружества. Фактът на злоупотреба с такива средства е бил меко казано проспан както от административните ръководители, така и от финансовите контрольори, които се назначават изрично, за да контролират финансовата дейност на едно дружество. Това е пример за недобра финансова и контролна политика. „Тоест, за да борим корупцията трябва да намерим ветрило от мерки, които да следват целия управленски процес, целия процес на разходване на средства. Трябва да има и обратна връзка, всеки един гражданин трябва да бъде контролиращ орган за начина, по който се изразходват средствата и по който се управлява София. Вече имаме такава активност. Приемната, която след малко ще започне, е един пример за подобно средство!”, завърши Милка Христова разговора си с Деница Гацинска в предаването „Какво работят за София софийските избраници?“ в ефира на Радио К2 на 5 септември 2017 г.", "date": "2017.09.05", "title": "Милка Христова: София трябва да спре да се развива на две скорости, повече средства да бъдат насочени за развитие на комплексите"}
{"url": "http://www.focus-news.net/news/2017/09/05/2432787/ministar-nikolina-angelkova-tarsim-vazmozhnosti-za-satrudnichestvo-v-oblastta-na-dualnoto-obuchenie-v-sektor-turizam.html", "text": "Заедно с Германо-Българската индустриално-търговска камара търсим възможности за сътрудничество в областта на дуалното обучение в сектор „Туризъм“. Това посочи министърът на туризма Николина Ангелкова при среща с генералния управител на камарата Митко Василев, съобщиха от пресцентъра на министерството. Идеята е в тази инициатива да бъдат въвлечени професионалните гимназии, университетите и представителите на туристическия бизнес, като се използва немски опит в тази сфера, обясни още министърът. Тя изтъкна, че министерството работи по създаването на Център за квалификация и преквалификация на изпълнителски кадри към Министерството на туризма. И поясни, че подобен пример за школи има в Испания, Португалия и Франция.\r\nТемата с кадрите в туризма остава един от основните приоритети в работата на Министерството на туризма. Основната липса на специалисти в сектора е най-вече в изпълнителските позиции, като пикола, камериерки, сервитьори, рецепционисти, бармани, почистващ персонал и всички други, които се грижат пряко за комфорта на всеки един турист. Има и действащ Междуведомствен съвет за кадрите в туризма. \r\nПо време на срещата бе коментирано и участие на Министерството на туризма в туристически изложения в Германия с цел популяризиране на страната ни. Ключова роля в тази посока има традиционното представяне на България в най-значимия туристически форум в световен мащаб ITB – Берлин, посочи министър Ангелкова. За това тя и главният управител на камарата Митко Димитров обсъдиха възможности за осъществяване на съвместни инициативи в рамките на предстоящото изложение през март следващата година. България е сред най-дългогодишните участници в ITB Берлин, като участието и в тазгодишния форум беше за 49-и път.", "date": "2017.09.05", "title": "Министър Николина Ангелкова: Търсим възможности за сътрудничество в областта на дуалното обучение в сектор „Туризъм“"}
{"url": "http://www.focus-news.net/news/2017/09/05/2432788/zigmar-gabriel-izprashtaneto-na-mirotvortsi-v-donbas-mozhe-da-stane-hod-kam-otmyanata-na-sanktsiite-sreshtu-rusiya.html", "text": "Министърът на външните работи на Германия Зигмар Габриел заяви, че изпращането на миротворци от ООН на линията на съприкосновение между страните в Донбас, може да способства за отмяната на санкциите срещу Русия, предаде ТАСС.\r\n„Ако се получи това „със Сините каски“, то това може да стане първия значителен ход към отмяната на санкциите против Русия“, заяви той. Според думите на Габриел, в такъв случай може да започне „нов етап на политиката“ по отношение на Москва.\r\nИнициативата на Русия за изпращането на линията на съприкосновение в Донбас на миротворци от ООН ще подбуди Европа да подобри отношенията си с Москва, заяви той.\r\n„Би било хубаво, ако започнем да говорим за нов формат на източната политика на Германия и Европа“, са неговите думи. Освен това, според Габриел, европейските страни не трябва да изпускат тази възможност.\r\n„С предложението си за изпращането на миротворци в Украйна, Русия осъществява промяна на своята политика спрямо Украйна. Не трябва да изпускаме този момент“, заяви той.\r\nКакто агенция „Фокус“ вече информира, руският президент Владимир Путин съобщи, че Русия ще внесе резолюция в Съвета за сигурност на ООН за изпращането на „Сини каски“ в Донбас, които трябва да осигурят безопасността на сътрудниците на Организацията за сигурност и сътрудничество на Европа. Той уточни, че това може да се случи само, след като бъде отведено въоръжението на необходимото разстояние и след като бъде съгласуван въпроса с представителите на самопровъзгласените републики в Донбас.\r\nПревод и редакция:", "date": "2017.09.05", "title": "Зигмар Габриел: Изпращането на миротворци в Донбас може да стане ход към отмяната на санкциите срещу Русия"}
{"url": "http://www.focus-news.net/news/2017/09/05/2432789/nadezhda-rimpeva-advokat-na-kostadin-mitev-predstoi-da-bade-izvarshena-dnk-ekspertiza-na-fasovete-namereni-na-myastoto-otkadeto-se-smyata-che-e-tragnal-pozharat-kray-kresna.html", "text": "Предстои да бъдат извършени разпити на още свидетели, експертиза във връзка с информация, че е видяна волтова дъга и ДНК експертиза на фасовете, намерени на мястото, откъдето се смята, че е тръгнал пожарът в района на Кресненското дефиле. Това каза пред журналисти Надежда Римпева, адвокат на Костадин Митев, обвинен за това, че е предизвикал големия пожар в дефилето, предаде репортер на Радио „Фокус“ – Пирин. „По отношение на клиента ми само и единствено мога да кажа, че ще пуснем нова молба, която ще бъде за промяна на неговата мярка за неотклонение, тъй като не е необходимо той да бъде задържан в ареста, защото той вече е дал достатъчно показания и не се налага неговото съдействие по случая. Той вече не е необходим. Той ще бъде необходим единствено да се яви в съда, но това може да стане след половин година, една година и така нататък. Тоест не е нужно да бъде задържан в ареста“, каза още Римпева. Според нея няма риск Костадин Митев да се открие, въпреки че именно това бе основанието на съда да оставят задържания в ареста. „Няма риск от укриване, защото са му поверени множество животни и аз казах това в съдебното заседание. Няма как при поверени 70 животни той да се укрие. Работата му е такава, че няма на кого да остави стадото си. Още повече, че има жена с която съжителства, работят заедно“, посочи Римпева. Тя подчерта, че делото на Костадин Митев ще бъде много тежко, защото се очаква да бъдат извършени множество експертизи, една от които ще бъде свързана с твърдението на защитата, че е имало волтова дъга, защото според Римпева няма как един фас да причини пожар с такива мащаби. „Предполагам, че ще има събирането на много доказателства и много тежки експертизи. На по-късен етап ще поискаме и ДНК експертиза на фасовете, които са били намерени в района“, заяви Римпева. Тя коментира и намерените фасове на мястото, откъдето се смята, че е тръгнал пожарът. „Пред съда казах, че фасовете са чисти, изглеждат като неизползвани и са неопожарени, те не са обгорели. В крайна сметка няма как да предположим, че един чист фас е предизвикал пожара“, уточни Римпева.\r\nЛивия НИНОВА", "date": "2017.09.05", "title": "Надежда Римпева, адвокат на Костадин Митев: Предстои да бъде извършена ДНК експертиза на фасовете, намерени на мястото, откъдето се смята, че е тръгнал пожарът край Кресна"}
{"url": "http://www.focus-news.net/news/2017/09/05/2432790/georgi-mihaylov-bsp-e-alternativata-koyato-shte-premahne-chuvstvoto-u-balgarite-za-sotsialno-neravenstvo-i-lipsa-na-perspektiva.html", "text": "БСП е алтернативата, която ще премахне чувството у българите за социално неравенство и липса на перспектива. Това каза Георги Михайлов, народен представител от ПГ на „БСП за България”, в разговор с Деница Гацинска в предаването „Какво работят за София софийските избраници?“ в ефира на Радио К2, съобщиха от екипа на предаването.Приоритетите през БСП за предстоящия есенен политически сезон.\r\nГеорги Михайлов обясни, че в събота, 2 септември, се е провело заседание на НС на БСП на което ясно са били очертани приоритетите за настоящата политическа есен. Големият приоритет е борба със социалното неравенство и бедността. Той се разделя на три основни направления. Първото е образованието, което представлява голям проблем в България, с голям процент на функционално неграмотни млади хора. Това създава прецедент, който не може да съществува в една модерна държава в 21 век. Второто направление е свързано с развитието на промишлеността. И третото направление е борбата с корупцията, защото всяка година изтичат 10 милиарда лева. „Тези приоритети бяха очертани много ясно, бяха взети под внимание мненията на всички членове на НС, както и на колеги от ПГ и ние смятаме, че есента ще бъде наистина много интересна. Но в тези три големи фрагмента се включват и много други обсъждания и направления, като например обсъждането на Националната здравна стратегия 2014-2020, което ще бъде обсъдено в рамките на месец ноември тази година!”, обобщи народният представител от „БСП за България”.\r\nГеорги Михайлов подчерта, че БСП ще представи и свой алтернативен бюджет за следващата година. В него ще бъдат посочени алтернативите, които БСП вижда. Алтернативите на БСП по отношение на данъчната политика. Алтернативният бюджет на БСП.  \r\nГеорги Михайлов заяви, че още по време на предизборната кампания БСП е представила своята алтернатива на данъчната политика. Тази политика ще бъде обосновавана, ще се търсят решения и в алтернативния бюджет. В този алтернативен бюджет ще се търси преди всичко социалното начало. Народният представител подчерта, че управляващите партии изобщо не са изпълнили своите предизборни обещания по отношение на социалната сфера. Увеличението на пенсиите е било символично и е засегнало отделни групи от населението. От БСП са представили своето алтернативно предложение, което не е било прието и това е увеличило социалното напрежение.\r\nДруг основен акцент в алтернативния бюджет на БСП ще бъде образованието, защото там са натрупани през последните години много проблеми, включително и скандалните случаи от последните дни на дефиниране на различни възможности за обучение на различните слоеве от населението. Акцент ще бъде поставен и в здравеопазването. Средствата, които се отделят от БВП за здравеопазване не са достатъчни. Ще се търсят и нови решения в областта на промишлеността. Само с туризъм и чуждестранни инвестиции не бихме могли да се развиваме нормално. \r\nНа въпроса на водещата Деница Гацинска дали със своите алтернативни предложения БСП се заявява като алтернатива на сегашното управление, Георги Михайлов отговори, че не само чрез алтернативния си бюджет, а и във всички други сфери БСП търси възможността за една реална, сериозна и разумна алтернатива. Той добави, че в момента българите живеят с чувството за социално неравенство и липса на сигурност и перспектива и БСП ще бъде реалната алтернатива, за да могат тези чувства да бъдат изтрити. Постигането на съгласие в Народното събрание.\r\n„Съединението прави силата” ще бъде и мото на европейското ни председателство, какви червени линии на съгласие е възможно да се постигнат в Народното събрание?”, попита водещата Деница Гацинска. Георги Михайлов отговори, че БСП ясно е заявила, че по отношение на Европейското председателство парламентарната група ще окаже пълна подкрепа на правителството. Политиките обаче трябва да бъдат обсъждани в парламента. Народният представител подчерта, че БСП няма никакво намерение да отрича националните приоритети, но тези приоритети имат различни механизми, различни модели за постигане на целта. В това се изразява и разликата между ляво и дясно и именно размиването между ляво и дясно на европейско ниво през последните години води до срив на доверието в институциите. Именно изчистването на политическата линия, поставянето на ясни методи по които се постигат национални и международни приоритети ще дадат възможност на избирателите да дадат своите предпочитания на една или друга политическа сила. „Така че когато говорим за „Съединението прави силата” ние се прекланяме пред този завет на нашите деди, но всеки върви към Съединението по свой собствен начин. А как ще изберат хората да направят това Съединение те ще покажат на всеки един избор в основата на това коя политическа сила ще изберат да ги поведе по пътя на националното съгласие!”, категоричен бе Георги Михайлов. Консултациите, които БСП инициира по отношение на антикорупционното законодателство.\r\nГеорги Михайлов заяви, че само може да поздрави ръководството на БСП за начина, по който дискусията е била изнесена. Било е взето мнението на всички важни професионални организации, които имат отношение към тази болезнена за българските граждани проблематика. Пътищата, по който върви БСП при представянето на своите алтернативни предложения са изключително логични. Народният представител изрази мнение, че за съжаление корупцията е пуснала толкова дълбоки корени, че нейното изкореняване ще бъде изключително трудно. „Именно това беше правилният път, да бъде взето мнението на всички институции, които се занимават с борбата с корупцията, да бъдат взети техните забележки, за да може законът да бъде представен в парламента по начин, който би удовлетворил по-голямата част от обществото!”, завърши Георги Михайлов разговора си с Деница Гацинска в предаването „Какво работят за София софийските избраници?“ в ефира на Радио К2 на 5 септември 2017 г.", "date": "2017.09.05", "title": "Георги Михайлов: БСП е алтернативата, която ще премахне чувството у българите за социално неравенство и липса на перспектива"}
{"url": "http://www.focus-news.net/news/2017/09/05/2432791/ventsi-paskov-zam-kmet-na-vidin-obshtinskiyat-savet-shte-tryabva-da-utvardi-funktsioniraneto-na-4-5-malomerni-paralelki-v-parvi-klas.html", "text": "Общинският съвет ще трябва да утвърди функционирането на 4-5 маломерни паралелки в първи клас, каза за Радио „Фокус“ - Венци Пасков, заместник-кмет на Община Видин. Той посочи, че това трябва да се случи до края на месец септември. „Програма за развитието на образованието в Община Видин ще бъде направена. В нея ще бъде въведен едносменен режим на обучение до 2021 г.“, каза Венци Пасков. Той допълни, че училищата във Видинската община имат срок до края на септември, да представят програма с готовността си за преминаване към такава едносменна организация. „Въпреки договорките, които бяха направени от директорите на видинските училища да не се приемат повече от 4-ри паралелки в първи клас, директорът на основно училище „Иван Вазов“ не се съобрази и прие деца в пет паралелки. Базата в това училище е една от най-малките. Въвеждането на едносменна организация на обучение точно в това училище ще бъде много трудна“, допълни Пасков. При капацитет на училище „Иван Вазов“ 370 деца, в момента в него учат над 600 деца.\r\nАнна ЛОЗАНОВА", "date": "2017.09.05", "title": "Венци Пасков, зам.-кмет на Видин: Общинският съвет ще трябва да утвърди функционирането на 4-5 маломерни паралелки в първи клас"}
{"url": "http://www.focus-news.net/news/2017/09/05/2432792/the-jerusalem-post-hizbula-reagira-na-ucheniyata-na-vaorazhenite-sili-na-izrael-i-zayavi-che-e-gotova-za-vsyaka-glupost-koyato-mozhe-da-izvarshi-izrael.html", "text": "„Хизбула“ не замълча, след започването на масови военни учения на Въоръжените сили на Израел, които симулираха възможна война с ливанската групировка, като неин представител заплаши, че „Израел няма да успее да ни изненада“ и че от групировката са „готови за всяка атака или глупост, извършена от Израел“, пише The Jerusalem Post.\r\nЧовекът на „Хизбула“, който беше цитиран от няколко ливански медии, но стана анонимен, реагира на анонса, от страна на Въоръжените сили на Израел, че израелската армия е започнала най-голямото си учение за последните 20 години, което е подготовка за потенциална война с ливанската групировка.\r\n„Ние (Хизбула) сме напълно нащрек и готови по всяко време за всякакво развитие на ситуацията“, е заявил той. Освен това той е подчертал, че „Израел няма да успее да ни изненада, защото знае много добре възможностите ни, след поражението си през 2006-а година, което възпря Въоръжените сили на Израел.“\r\nЧовекът на „Хизбула“ смята, че Израел е започнал „голямото военно учение“, заради „военните възможности на Хизбула.“\r\nДруг човек, свързан с ливанската групировка и също остава анонимен, е заявил пред медиите в Бейрут, че Израел провежда огромното учение, за да се приготви за подновяването на битката. Държавата на евреите, според него, се подготвя да се бори с противник, който се е променил напълно и се е подсилил, в сравнение с това, което е представлявал преди десетилетие, по време на Втората Ливанска война.\r\nПревод и редакция:", "date": "2017.09.05", "title": "The Jerusalem Post: Хизбула реагира на ученията на Въоръжените сили на Израел и заяви, че е готова за „всяка глупост, която може да извърши Израел“"}
{"url": "http://www.focus-news.net/news/2017/09/05/2432793/novata-vhodno-izhodna-tarifna-sistema-na-pazara-na-priroden-gaz-nyama-da-uvelichi-tsenite-s-poveche-ot-24.html", "text": "След въвеждането на новата входно-изходна система на пазара на природен газ крайната цена ще се увеличи между 0.37 и 2.4% за различните видове консуматори. Това показва анализ, изготвен от „Булгартрансгаз“, който бе представен на среща в Министерството на енергетиката днес, съобщиха от пресцентъра на министерството. В разговорите участваха министър Теменужка Петкова, заместник-министър Жечо Станков, председателят на КЕВР Иван Иванов, представители на „Булгаргаз“ и „Булгартрансгаз“, както и на големите индустриални консуматори.\r\nНовите тарифи, обявени от оператора на газопреносната мрежа, са базирани на реални разходи  и инвестиции, се посочва в анализа на „Булгартрансгаз“.\r\nЗа нас е особено важно индустрията да се развива при пазарни условия и да бъде конкурентоспособна, каза министър Петкова по време на срещата. Едновременно с това обаче страната трябва да спази европейските правила и да промени модела на ценообразуване. \r\nСрещата в Министерството на енергетиката днес е част от разяснителната кампания за въвеждане на новия матричен модел на входно-изходната тарифна система. Той трябва да започне да действа от 1 октомври 2017 г., като с въвеждането му България изпълнява изискванията на ЕК, свързани с функционирането на пазара на природен газ. България е последната държава от ЕС, която все още не е въвела новия модел на ценообразуване. Той е разработен през 2012 г. и избран от Булгартрансгаз“ след две обществени обсъждания при изцяло публични условия. Председателят на КЕВР Иван Иванов бе категоричен, че не може да се очаква отлагане на действието на новите правила.\r\nВ отговор на притеснения на големите индустриални консуматори, че новият входно-изходен модел ще повиши необосновано разходите им, в рамките на срещата бе договорено, че на 11 септември регулаторът ще провери отново изчисленията на „Булгартрансгаз“, на база на които са направени разчетите за ценообразуване. След това предстои нова среща на екипа на МЕ с индустрията.", "date": "2017.09.05", "title": "Новата входно-изходна тарифна система на пазара на природен газ няма да увеличи цените с повече от 2.4%"}
{"url": "http://www.focus-news.net/news/2017/09/05/2432794/sport-i-v-ofitsialnata-stranitsa-na-antani-dzhoshua-potvardiha-za-dvuboya-s-kubrat-pulev.html", "text": "Официалната интернет страница на Световния шампион по бокс в тежка категория Антъни Джошуа излезе със съобщение, че „След месеци на спекулации сега можем да потвърдим, че Антъни Джошуа ще се върне на ринга на 28 октомври 2017 г. на стадион „Принципалити“ в Кардиф, за да защити своята титла във версията IBF срещу задължителния претендент Кубрат Пулев“.", "date": "2017.09.05", "title": "Спорт: И в официалната страница на Антъни Джошуа потвърдиха за двубоя с Кубрат Пулев"}
{"url": "http://www.focus-news.net/news/2017/09/05/2432795/plovdiv-na-6-septemvri-zatvaryat-uchastak-ot-bul-shesti-septemvri-11-avtobusa-promenyat-marshrutite-si.html", "text": "По случай честването на 132-годишнината от Съединението на България, на 6 септември в Пловдив се въвежда временна организация на движението със съответната промяна в маршрутите на автобусите от вътрешноградския транспорт. Това заявиха за Радио „Фокус“ - Пловдив от ОП „Организация и контрол на транспорта“. Във връзка с провеждането на 42-рия  международен мемориален маратон „Съединение” от 09:00 ч. до 12:30 ч. се спира движението по  бул. „Шести септември” в участъка от кръстовището с  бул. „Руски” до кръстовището с бул. „Цар Борис III Обединител”. Същият пътен участък ще бъде затворен за движение и за времето от 18.00 ч. до 21:30 ч. по повод тържествената заря-проверка. По този повод се променят маршрутите на автобусни линии с № 6, 11, 15, 20, 21, 22, 37, 44, 93, 99 и 116.\r\nКристиян ГАРОВ", "date": "2017.09.05", "title": "Пловдив: На 6 септември затварят участък от бул. „Шести септември“, 11 автобуса променят маршрутите си"}
{"url": "http://www.focus-news.net/news/2017/09/05/2432796/blagoevgrad-namalyava-broyat-na-registriranite-bezrabotni-v-oblastta.html", "text": "Намалява броят на регистрираните безработни в област Благоевград към края на юли 2017 година. Това каза пред Радио „Фокус“-Пирин Станислава Поповска, директор на „Регионална служба по заетостта“-Благоевград. „В бюрата по трудна в област Благоевград през месеца са регистрирани 14 353 безработни лица. Равнището на регистрираните безработни, изчислено като дял към икономически активните лица – 151 333, установени при Преброяване 2011, е 9.5 %“, каза още Поповска. В сравнение с месец юли 2016 година се наблюдава намаление на безработицата с 2.8 %, като стойността на показателя през месец юли 2016 година е 12.3 %. „От началото на година като относителен дял се наблюдава спад на показателя 1,7 процентни пункта, като абсолютна височина в брой регистрирани безработни лица се отчита намаление от 2 542 лица“, посочи Поповска.\r\nЛивия НИНОВА", "date": "2017.09.05", "title": "Благоевград: Намалява броят на регистрираните безработни в областта"}
{"url": "http://www.focus-news.net/news/2017/09/05/2432797/predstoyashti-sabitiya-v-stranata-za-6-septemvri-agentsiya-fokus.html", "text": "***\r\nДържавният глава ще участва в тържествената церемония на площад „Съединение“ по повод 132 години от Съединението на България.  \r\n***\r\nВицепремиерът Илияна Йотова ще присъства на възстановка на събитията от 6 септември 1885 г. на площада пред Военния клуб. По-късно Илияна Йотова ще бъде гост на откриването на изложбата „Непознатата война“ в Регионален исторически музей-Пловдив, а след това ще присъства на тържествената заря-проверка на площад „Съединение“.\r\n***\r\nОт 9.30 часа в сградата на Министерство на икономиката на ул. „Славянска“ 8 министърът на икономиката Емил Караниколов ще даде изявление относно Дунарит.\r\n***\r\nОт 11.30 часа, пред Мавзолея-костница на княз Александър І Батенберг на бул. „Васил Левски” № 81, Столична община организира тържествено отбелязване на 132-рата годишнина от Съединението на Източна Румелия с Княжество България. На събитието ще присъства председателят на Народното събрание Димитър Главчев.\r\n***\r\nОт 11.00 часа, в парка на „Овча купел“, Столична библиотека ще участва в традиционния празник-събор на район „Овча купел“ с кампанията си „Книгите идват при Вас“ и Мобилната си библиотека.\r\n***\r\nОт 17.00 час, в Конферентна зала на „Регнум апарт хотел”, ще се проведе лекция на д-р Матеуш Шпитма, зам.-председател на Института за национална памет, на тема: „Полско-еврейските отношения по време на войната и след това”.\r\n***\r\nОт 11.00 часа, пред  паметната  плоча на загиналите във войните за Обединението  и   Независимостта  на България  на площад „Георги Измирлиев“, с ритуал по полагане на венци и цветя обществеността в Благоевград ще отбележи Съединението на Княжество България с Източна Румелия.\r\n***\r\nОт 18.00 часа в кампус „Скаптопара“ на АУБ в Благоевград президентът Росен Плевнелиев (22 януари 2012 – 22 януари 2017) ще открие новата учебна.\r\n***\r\nОт 10.30 часа, на площад „Атанас Сиреков“ пред сградата на Общината, с ритуал по издигане на националния флаг на Република България и флаговете на Европейския съюз и на Община Бургас ще започнат честванията по случай 6 септември. От 11.00 часа на Паметника на 24-ти Черноморски пехотен полк пред Военния клуб на ул. „Христо Ботев“ №48 ще бъде отслужена заупокойна молитва и ще бъдат положени венци, и цветя на признателност към падналите в Сръбско-българската война от 1885 г. От 11.30 часа на площад „Атанас Сиреков“ ще се състои празничен концерт на ФА „Атанас Манчев“.От 12.00 часа на открита сцена „Охлюва“ пенсионерските клубове в Бургас също ще поздравят своите съграждани за празника.\r\n***\r\nОт 20.00 часа на сцената на остров Света Анастасия Бойка Велкова ще изнесе моноспектакъла „Пътя към Афродита“.\r\n***\r\nОт 10.30 часа на пл. „Независимост“ ще се състои поднасяне на цветя на паметната плоча на княз Александър Батенберг. От 10.50 часа от пл. \"Независимост\" ще тръгне шествие до Паметника на загиналите в Сръбско-българската война. От 11.10 часа на Паметника на загиналите в Сръбско-българската война ще се състои заупокойна молитва и поднасяне на венци.\r\n***\r\nОт 10.30 часа, пред сградата на Община Велико Търново, с издигане на знамената на България, старопрестолния град и Европейския съюз започват честванията по повод 132 годишнината от Съединението. Слово ще произнесе кметът Даниел Панов. От 10.50 часа пред паметника „Майка България великотърновският митрополит Григорий ще отслужи благослов, след което ще последва  военен ритуал. От 11.15 часа по главната улица „Васил Левски“ почетният караул на Национален военен университет „Васил Левски“ ще премине в тържествен марш. От 21.30 часа от площад „Цар Асен I” ще може да се наблюдава прожекция на аудиовизуалния спектакъл „Царевград Търнов – звук и светлина“.\r\n***\r\nОт 11.00 часа пред паметника на Скърбящия воин в град Видин ще бъде отбелязана 132-та годишнина от Съединението на България. Слово ще произнесе кметът на Община Видин Огнян Ценков, след което ще бъдат поднесени венци и цветя пред паметника.\r\n***\r\nОт 10.30 часа, пред паметника на загиналите войни (Лъвчето), ще се проведе честване на 132-годишнината от Съединението на България. От 11.30 часа пред НЧ „Развитие  1869“ ще се състои концерт на Симфониета Враца.\r\n***\r\nОт 11.00 часа, пред Паметния знак на загиналите във войните горнооряховчани, с тържествен ритуал ще бъде отбелязан Деня на Съединението на Княжество България и Източна Румелия.\r\n***\r\nНа Паметника на Захари Стоянов ще се състои полагане на цветя по повод 132 години от Съединението на Княжество България и Източна Румелия.\r\n***\r\nОт 13.00 часа в Огледална зала „Нели Божкова“ ще се състои XXI Международен младежки музикален конкурс „Надежди, таланти, майстори” – Добрич 2017\r\n***\r\nОт 10.30 часа, на площад „Свобода“, ще започне честване по повод годишнина от Съединението на Княжество България и Източна Румелия. \r\n***\r\nОт 10.14 часа, в кабинета на кмета инж. Методи Чимев, ще започне препис на \"История славянобългарска.\r\n***\r\nОт 11.00 часа, на площад „Велбъжд“, ще бъдат отбелязани 132 години от Съединението на България. \r\n*** \r\nОт 11.00 часа, на централния площад „К. Величков“, ще започне празничен концерт по повод Съединението. \r\n***\r\nОт 9.30 часа от площада в град Съединение започва 42-ия Международен мемориален маратон „Съединение“, с финал на площад „Съединение“ – Пловдив.\r\n***\r\nОт 10.00 часа, в парк „Лаута“, ж.к. \"Тракия\", ще бъде открит фестивалът на балканската скара „PlovdivMezi“.\r\n***\r\nОт 10.00 часа в Катедрален храм „Света Богородица“ пловдивския Митрополит Николай ще отслужи тържествен молебен.\r\n***\r\nОт 11.00 часа пред паметника на Захари Стоянов ще се поднесат цветя.\r\n***\r\nОт 11.30 часа пред паметната плоча на майор Райчо Николов ще се поднесат цветя.\r\n***\r\nОт 12.00 часа на Площад „Стефан Стамболов“ ще се проведе концерт на Духов оркестър – Пловдив.\r\n***\r\nОт 12.00 часа в парк „Лаута“, ж.р. Тракия ще се състои празничен фолклорен концерт на оркестър „Канарите“, с ръководител Атанас Стоев.\r\n***\r\nОт 17.30 часа  на площад „Стефан Стамболов“ ще се проведе празничен концерт с участието на Биг Бенд - Пловдив и солисти.\r\n***\r\nОт 19.00 часа на площад „Централен“, пред Военния клуб ще се проведе възстановка на събитията от 6 септември 1885 година от комитет „Родолюбие“.\r\n***\r\nОт 19.45 часа, в зала „Съединение” на Регионален исторически музей – Пловдив, ще бъде открита изложбата „Непозната война“.\r\n***\r\nОт 11.00 часа на пл. „Възраждане“ ще се състои градско честване на Деня на Съединението.\r\n***\r\nОт 11.00 часа, на пл. „Александър Батенберг“ пред Паметника на загиналите през Сръбско-българската война, ще се състои тържествена церемония по полагане на венци и цветя в чест на 132 години от Съединението на Княжество България и Източна Румелия. Слово ще произнесе зам. областният управител на Област Русе – г-н Валентин Колев. Заупокойна молитва в памет на загиналите и благодарствен молебен в чест на Съединението на България ще отслужи Н.В.Пр. Русенски митрополит Наум заедно със свещеници от Русенската Митрополия.\r\n***\r\nОт 11.00 часа пред паметника на цар Борис Трети в Дунавския парк ще се състои тържествена церемония по повод Съединението  и концерт на градския духов оркестър.\r\n***\r\nОт 11.00 часа, на площад „Хаджи Димитър”, ще се състои церемония по издигане на националното знаме на Република България. Слово за Съединението ще произнесе кметът на града Стефан Радев. Владиката Иоаникий и свещеници от Сливенска епархия ще отслужат благодарствен молебен за здраве и добруване. Ще се състои ритуал по полагане на венци и цветя пред паметника на Хаджи Димитър и сливенските възрожденци. В 11.30 часа на площада празничен концерт ще изнесе Ансамбълът за народни песни и танци – Сливен.\r\n***\r\nОт 18.00 часа, на сцената на Парк 5-и октомври, ще бъде открит Биреният фестивал на Стара Загора.\r\n***\r\nОт 10.00 часа в парк „Младост“ ще бъдат поднесени венци и цветя пред паметниците на загиналите за свободата на България.\r\n***\r\nОт 11.00 часа, на пл. „Свобода“, ще се състои Тържествен ритуал по случай Съединението на България.\r\n***\r\nОт 10.00 часа, пред Паметника на загиналите във войните шуменци на пл.„Кристал“, с официална церемония и военни почести ще бъдат поднесени цветя и венци в памет на героите, дали живота си за независимостта и свободата на България.\r\n***\r\nОт 11.00 часа, в местността “Марашката кория” в село Мараш, ще започне тържественият ритуал по повод Деня на Съединението с участието на курсанти от Факултета „Артилерия, ПВО и КИС“ – Шумен. Слово ще произнесе полк. доц. Сашо Евлогиев, декан на факултета.\r\n***\r\nОт 19.30 часа, на площадка „Спартак“, ще се състои концерт на група „Хоризонт“, част от Националната кампания „Изпей „Обичам те“ на български“.\r\n***\r\nОт 10.10 часа, на площада пред Общината, с изпълнения на Ямболския духов оркестър ще започне тържественото честване на 6 септември. От 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. Честването на Съединението ще продължи с шествие по ул. „Г. С. Раковски” – пл. „Освобождение” - ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2017.09.05", "title": "Предстоящи събития в страната за 6 септември (Агенция „Фокус“)"}
{"url": "http://www.focus-news.net/news/2017/09/05/2432798/reuters-poslanikat-na-sasht-za-oon-zayavi-che-dori-tramp-da-kazva-che-iran-narushava-yadrenata-sdelka-tova-ne-oznachava-che-saedinenite-shtati-shte-se-otteglyat-ot-neya.html", "text": "Посланикът на САЩ за ООН Ники Хейли заяви, че дори президентът на страната Доналд Тръмп да казва, че Иран не изпълнява задълженията си по ядрената сделка, сключена със световните сили, това не означава, че Вашингтон ще се оттегли от нея, предаде Reuters.\r\nХейли заяви, че ядрената сделка с Иран не „е замислена прекалено голяма, за да не се провали“ и че лидерите на Иран я използват, за да „държат света като заложник на лошото си поведение.“\r\nТя описа атомното споразумение, като „много умерена и ограничена сделка“, която Иран е нарушил няколко пъти.\r\nПревод и редакция:", "date": "2017.09.05", "title": "Reuters: Посланикът на САЩ за ООН заяви, че дори Тръмп да казва, че Иран нарушава ядрената сделка, това не означава, че Съединените щати ще се оттеглят от нея"}
{"url": "http://www.focus-news.net/news/2017/09/05/2432799/varna-zapochna-zhatvata-na-slanchogled-v-oblastta-propadnalite-ploshti-sa-13-855-dka.html", "text": "Започна жътвата на слънчоглед във Варненско. Това каза за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. Засетите площи със слънчоглед на територията на Варненска област са 450 311 дка. Заради лошото време в началото на юли в района на Долни чифлик и Вълчи дол има пропаднали 13 855 дка, от които няма да се получава продукция, посочи експертът. Към момента са реколтирани около 21% или 91 000 дка. Средният добив е 238 килограма от декар. Даря Велинова подчерта, че във Варненско е започнала и подготовка за есенна сеитба. Във Ветрино вече са засети 500 дка с маслодайна рапица.\r\nМарияна ВАЛЕНТИНОВА", "date": "2017.09.05", "title": "Варна: Започна жътвата на слънчоглед в областта, пропадналите площи са 13 855 дка"}
{"url": "http://www.focus-news.net/news/2017/09/05/2432800/afp-osnovnata-narko-grupirovka-v-kolumbiya-e-gotova-da-se-predade.html", "text": "Най-мощната групировка за наркотрафик в Колумбия е готова да се предаде на властите, предаде AFP, позовавайки се на анонс от президента на страната Хуан Мануел Сантос.\r\nПрезидентът е заявил, че неговото правителство е провело среща с ръководителя на Клана на Залива в неделя, който е обявил, че е готов „да се предаде на правосъдието, заедно с всичките си хора.“\r\nПревод и редакция:", "date": "2017.09.05", "title": "AFP: Основната нарко-групировка в Колумбия е готова да се предаде"}
{"url": "http://www.focus-news.net/news/2017/09/05/2432801/pregled-na-mezhdunarodnite-novini-do-19-chasa-agentsiya-fokus.html", "text": "Посланикът на САЩ за ООН Ники Хейли заяви, че дори президентът на страната Доналд Тръмп да казва, че Иран не изпълнява задълженията си по ядрената сделка, сключена със световните сили, това не означава, че Вашингтон ще се оттегли от нея, предаде Reuters.\r\nХейли заяви, че ядрената сделка с Иран не „е замислена прекалено голяма, за да не се провали“ и че лидерите на Иран я използват, за да „държат света като заложник на лошото си поведение.“\r\nТя описа атомното споразумение, като „много умерена и ограничена сделка“, която Иран е нарушил няколко пъти.\r\n*** Министърът на външните работи на Германия Зигмар Габриел заяви, че изпращането на миротворци от ООН на линията на съприкосновение между страните в Донбас, може да способства за отмяната на санкциите срещу Русия, предаде ТАСС.\r\n„Ако се получи това „със Сините каски“, то това може да стане първия значителен ход към отмяната на санкциите против Русия“, заяви той. Според думите на Габриел, в такъв случай може да започне „нов етап на политиката“ по отношение на Москва.\r\nИнициативата на Русия за изпращането на линията на съприкосновение в Донбас на миротворци от ООН ще подбуди Европа да подобри отношенията си с Москва, заяви той.\r\n„Би било хубаво, ако започнем да говорим за нов формат на източната политика на Германия и Европа“, са неговите думи. Освен това, според Габриел, европейските страни не трябва да изпускат тази възможност.\r\n„С предложението си за изпращането на миротворци в Украйна, Русия осъществява промяна на своята политика спрямо Украйна. Не трябва да изпускаме този момент“, заяви той.\r\nКакто агенция „Фокус“ вече информира, руският президент Владимир Путин съобщи, че Русия ще внесе резолюция в Съвета за сигурност на ООН за изпращането на „Сини каски“ в Донбас, които трябва да осигурят безопасността на сътрудниците на Организацията за сигурност и сътрудничество на Европа. Той уточни, че това може да се случи само, след като бъде отведено въоръжението на необходимото разстояние и след като бъде съгласуван въпроса с представителите на самопровъзгласените републики в Донбас.\r\n*** Еврейският комисар по външната политика на ЕС Федерика Могерини заяви, че Западните Балкани са между външнополитическите приоритети на ЕС, по време на свое изказване в словенската столица Любляна, предаде македонската информационна агенция \"МакФакс\"\r\nМогерини заяви на среща с трите парламентарни комисии на словенския парламент, че разширяването на Съюза със Западните Балкани не е сред популярните теми сред някои от членовете, но че тя счита, че е от ключово значение за сигурността и икономическото развитие на ЕС.\r\n\"За мен е от съществено значение шестте страни от Западните Балкани, всички наши партньори от Западните Балкани, да направят значими и ясни стъпки към членство в ЕС и тук внимателно избирам думи, когато казвам, че този процес трябва да бъде необратим за тях и за нас\". Могерини.\r\nТя добави, че влизането на страните от Западните Балкани в ЕС е свързано с приключването на проекта за интеграция в ЕС.\r\n*** Екс-президентът  на Грузия и бивш ръководител на Одеската областна амдинистрация в Украйна, Михаил Саакашвили, който бе лишен от украинско гражданство, има намерение да оспори в съда искането за екстрадацията му в Грузия, в случай, че процедурата бъде задействана от органите на реда в Украйна, предаде ТАСС, позовавайки се на думите на адвоката на Саакашвили Давид Сакварелидзе, който беше заместник-генерален прокурор на Украйна.\r\n„Какво ни остава, ако украинските власти започнат процедура за екстрадация? Разбира се, че ще се обърнем към съда, чрез публични методи“, заяви той в ефира на украинска телевизия. Освен това, той добави, че за да бъде екстрадиран човек, той „трябва да пребивава на територията на Украйна и да защити своите права в съда“. Така че, според адвоката, украинската страна „във всеки случай трябва да пусне на територията на страната Саакашвили, дори да разглежда въпросът за неговата екстрадация.“\r\nИнформацията, че Грузия се е обърнала към Украйна с искане за ареста и предаването на Саакашвили, съобщи по-рано днес заместник-министърът на правосъдието на Украйна – Сергей Петухов.\r\nВ средата на месец август, Главната прокуратура на Грузия съобщи, че е отправила в Киев официални документи с искането за екстрадацията на Михаил Саакашвили. Преди това, Министърът на правосъдието на Грузия, Тея Цулукиани, заяви, че страната има готовност да поиска екстрадирането на бившия президент от всяка страна, която след лишаването му от украинско гражданство, той ще избере за място на пребиваване.\r\nСамият Саакашвили, който в момента се намира в някоя европейска страна, по-рано обяви, че има намерение да се върне в Украйна на 10-и септември.\r\n***От основната опозиционна партия на Великобритания – Лейбъристката – заявиха, че няма да гласуват законите, предложени от правителството, за прекъсване на връзките с ЕС, освен ако те не бъдат променени, така че да предотвратяват евентуално увеличаване на правомощията на министрите, предаде Reuters.\r\nБританският парламент ще започне пренията по закона за излизане от ЕС в четвъртък, а гласуването трябва да се проведе в идния понеделник. То ще бъде тест, дали сделката, предлагана от премиера Тереза Мей ще събере необходимата подкрепа от нейната партия и североирландската ѝ съюзница.\r\n„Лейбъристите уважават демократичното решението за напускане на ЕС... и подкрепя Брекзит, който да постави работниците на първо място, но с безмитен достъп  до единния пазар“, заявиха от партията в свое съобщение.\r\n„Но, като демократи, не можем да оставим гласуването на закон, който, непроменен, ще позволи на министрите от правителството да си присвоят правомощия на парламента, което ще намали правата на работниците и защитата на потребителите и природата.\r\n*** Председателството на Австрия в Организацията за сигурност и сътрудничество на Европа и секретариатът на организацията не са запознати с конкретни предложения за изпращането на миротвортческа мисия на ООН в Украйна, но според тях, подобно решение трябва да се съгласува със Съвета за сигурност на ООН, предаде ТАСС, позовавайки се на съобщение от свой кореспондент.\r\n„Както австрийското председателство на ОССЕ, така и секретариатът на организацията, не знаят за конкретен план за миротворческа операция на ООН в Украйна, независимо от това, че такова предложение е било правено и в миналото. Такава операция трябва да бъде съгласувана със СС на ООН“, са съобщили от световната организация.\r\nОт австрийското председателство подчертаха, че „всяко решение трябва, в пълна степен, да уважава суверенитета, независимостта и териториалната цялост на Украйна, както това е признато от съответстващите резолюции на ООН.“\r\nВ същото време, от там отбелязаха, че е крайно важно да се осигури безопасността на наблюдателите на Специалната мониторингова мисия в Украйна и всички инициативи за урегулирането на украинската криза ще бъдат приветствани.\r\nПрезидентът на Русия Владимир Путин заяви, на пресконференцията след края на срещата на върха на страните от БРИКС в Китай, че Русия ще внесе в СС на ООН резолюция за изпращането на миротворци на ООН на разделителната линия в Донбас, за да бъде осигурена безопасността на сътрудниците на ОССЕ, което ще е от полза „за решението на проблемите в югоизточна Украйна“. Освен това, той добави, че многократно е казвал, че поддържа тази идея, но самата ОССЕ отказва да въоръжи своите сътрудници, защото те нямат, нито съответстващия персонал, нито опита за подобна работа.\r\n*** Председателят на Централната избирателна комисия на Кения обяви, че на 17 октомври в страната ще се проведат нови избори за президент, след като по-рано Върховният съд анулира резултатите от преброяването на бюлетините, предава германският телевизионен канал ZDF.\r\nВ изборите ще участват само двамата кандидати с най-много гласове, събрани при предходния вот от 8 август. Това са Ухуру Кенята, настоящ държавен глава, и Райла Одинга – негов основен опонент.\r\n*** Армията на Сирия разби дългогодишната обсада на „Ислямска държава“ на правителствения анклав Дейр ез-Зор, навлизайки във военна база в града, предава AFP, като се позовава на държавна медия.\r\n„Армията на САР напредва към източната част на Дейр ез-Зор и разби обсадата на „Ислямска държава“, се казва в съобщение от агенция SANA.\r\n*** Хърватия не може да се присъедини към Шенгенското пространство. След като отказва да приеме решението на Арбитражния съд в Хага по повод спора със Словения за Пиранския залив, то това означава, че в Загреб изобщо не са наясно къде е границата на Шенген, коментира пред медии високопоставен словенски дипломат, пише белградският вестник „Политика“.\r\nДържавният секретар на Министерството на външните работи Изток Мирошич заяви, че би било „много смешно, ако страната се присъедини към Шенгенското споразумение, след като не знае кои са валидните граници – тези, определени с международно решение, или тези, които Хърватия сама определя“.\r\n„Върховенството на закона означава зачитане на международното право\", подчерта Мирошич, като добави, че Словения не е доволна от споразумението за арбитраж, което според Любляна е „балансирано“.\r\nНо Мирошич не твърди, че Словения ще наложи вето на искането на Хърватия за присъединяване към Шенгенското пространство, за което се изисква единодушно решение на държавите членки. „Не съм казвал подобно нещо“, увери дипломатът.", "date": "2017.09.05", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2017/09/05/2432802/nimh-utre-shte-e-predimno-slanchevo-s-maksimalni-temperaturi-mezhdu-23-i-28.html", "text": "През нощта над Източна България ще има временни увеличения на облачността и на места ще превали дъжд. Над останалата част от страната ще преобладава ясно време. Утре ще е предимно слънчево, с временни увеличения на облачността. Валежи не се очакват. Вятърът от северозапад отново ще се усили, в Дунавската равнина ще е умерен, временно и силен. Сутринта ще е хладно. Дневните температури слабо ще се повишат, максималните ще са между 23° и 28°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане, слабо ще се понижи, ще е близко до средното за месеца.\r\nНад Черноморието ще преобладава слънчево време с временни увеличения на облачността. Ще духа умерен северозападен вятър. Максималните температури ще бъдат между 24° и 27°, температурата на морската вода 22°-23°. Вълнението на морето ще е 1-2 бала. Над планините ще е предимно слънчево. Ще духа умерен до силен северозападен вятър. Максималната температура на височина 1200 метра ще е около 16°, на 2000 метра – около 9°.\r\nПрез следващите три дни ще преобладава слънчево време, но ще има и по-значителни временни увеличения на облачността. Малка вероятност за превалявания има по-късно през деня в събота. От четвъртък северозападният вятър ще отслабне, а към края на седмицата ще се ориентира от изток-югоизток, в Източна България до умерен. Затоплянето ще продължи и в петък и събота максималните температури ще са между 27° и 32°.", "date": "2017.09.05", "title": "НИМХ: Утре ще е предимно слънчево с максимални температури между 23° и 28°"}
{"url": "http://www.focus-news.net/news/2017/09/05/2432803/kyustendil-pet-uchebni-zavedeniya-ot-dupnitsa-sa-predlozheni-za-vklyuchvane-v-spisaka-sas-sredishtnite-uchilishta.html", "text": "Общо пет учебни заведения от Дупница са предложени за включване в списъка със средищните училища. Това каза пред Радио „Фокус” – Кюстендил Тодор Петков, началник на отдел „Образование” към Община Дупница. Списъкът трябва да бъде гласуван от страна на Общинския съвет в града. През новата учебна година средищни училища, в които ще се обучават деца от населени места без учебни заведения, ще бъдат СУ „Св. Паисий Хилендарски“, СУ „Св. Климент Охридски“, както и основните училища „Неофит Рилски“, „Св. св. Кирил и Методий“ и ОУ „Христо Ботев“ село Крайници.\r\nВенцеслав ИЛЧЕВ", "date": "2017.09.05", "title": "Кюстендил: Пет учебни заведения от Дупница са предложени за включване в списъка със средищните училища"}
{"url": "http://www.focus-news.net/news/2017/09/05/2432804/momchil-nikolov-obshtina-smolyan-namalyavat-parvoklasnitsite-v-obshtinata-v-shiroka-laka-ima-edin-v-arda-sa-dvama.html", "text": "Намаляват първокласниците в Смолянска община, но точният им брой ще стане ясен след откриването на учебната година. Това каза за Радио „Фокус“ – Смолян Момчил Николов – секретар на Община Смолян. По думите му от Общината правят всичко необходимо, за да останат децата и семействата им по родните си места. Николов посочи, че Общинският съвет на последното си заседание е утвърдил формирането на маломерни и слети паралелки по повод постъпили мотивирани искания от директорите на няколко училища в общината. В училището в село Арда ще има слята паралелка  – 1 и 2 клас, където първокласниците са двама, двама са и второкласниците. Слята паралелка ще има и в Широка лъка – 1 и 3 клас, където има 1 първокласник и 4 са учениците в трети клас. Секретарят обясни, че още през месец май от Община Смолян са изпратени списъците с имената на децата, които трябва да бъдат записани в първи клас по адресна регистрация. Колко са записаните и дали има такива, които подлежат на обучение, а не са записани, ще стане ясно след като започне учебната година. Николов допълни, че до края на септември директорите ще върнат списъците с реално записаните и налични ученици. След това ще се търси по какви причини те не са записани.\r\nДаниела БОЙКОВА", "date": "2017.09.05", "title": "Момчил Николов, Община Смолян: Намаляват първокласниците в общината, в Широка лъка има един, в Арда са двама"}
{"url": "http://www.focus-news.net/news/2017/09/05/2432805/china-daily-kitay-investira-miliardi-za-postroyavaneto-na-grad-v-putinyata-v-oman.html", "text": "В отдалечената пустиня  край южния бряг на Оман строителни машини, наети от китайски консорциум, подравняват дюна от бледо-оранжев пясък – първата стъпка към милиарди долари, които ще бъдат инвестирани за построяването на крайбрежно пристанище в най-неразвитата страна от Арабския полуостров – Оман, пише China Daily.\r\nЗа поседната година, Китай стана основен фактор в усилията на Оман да трансформира Дукм, рибарско селце, отстоящо на 550 километра южно от столицата Мускат, в индустриален център, който ще помогне за диверсифицирането на икономиката на страната от износа на газ и петрол.\r\nВ модел, който може да бъде забелязан из целия регион на Близкия Изток, икономическите интереси на китайското и оманското правителство съвпадат, така че ситуацията обещава прилив на китайски капитал в регион, през следващите няколко години.\r\nДържавните финанси на Оман бяха ударени тежко от ниските цени на петрола и страната силно желае да привлече чужди инвестиции, за да построи индустриални зони, които ще осигурят работа на народа на Оман, който изпитва проблеми с намирането ѝ, след падането на цените на нефта. Дукм е най-големия проект на правителството.\r\nЗа Китай, проектът е потенциален удар и е част от инициативата на страната за прокарването на нов Път на коприната, правителствената инициатива, която трябва да спечели търговски и инвестиционни сделки, по пътищата, които свързват „Поднебесната империя“ с Европа.\r\nДукм, който е разположен на брега на Арабско море, е потенциална оперативна база за китайските предприятия, разположена близо до пазари, които те искат да развиват – Персийския залив, Индийския субконтинент и Източна Африка. Дукм е близо и до някои от природните ресурси, от които китайските компании ще имат нужда за да реализират целите си: петролните и газови ресурси в Персийския залив.\r\nРезултатът от това, може да са невероятни печалби за Дукм и Оман. Китайските инвеститори имат намерение да вложат 10,7 милиарда долара в проектите, според думите на изпълнителния директор на Китайско-Оманското предприятие Уанфанг – Али Шах.\r\nПревод и редакция:", "date": "2017.09.05", "title": "China Daily: Китай инвестира милиарди за построяването на град в путинята в Оман"}
{"url": "http://www.focus-news.net/news/2017/09/05/2432806/pazardzhik-seriozno-uvelichenie-na-sluchaite-na-hepatit-v-oblastta-otchita-zdravata-inspektsiya-prez-avgust.html", "text": "Отчита се сериозно увеличение на случаите на хепатит в област Пазарджик през месец август, съобщиха от РЗИ-Пазарджик. За едномесечния период са регистрирани 14 такива случая срещу само 1 през август миналата година. 9 от заболелите са били от областния град, а останалите 5 са от други населени места в Пазарджишко. През юли заболелите от хепатит в областта бяха 13, което също беше значително увеличение в сравнение с предходната година. С оглед на епидемиологичната обстановка при останалите заразни заболявания се отчита запазване на нивото или спад, като той е най-голям при заболелите от варицела – едва един срещу 7 преди година. При острите респираторни заболявания и пневмониите се наблюдава леко увеличение. През изминалия месец броят на тези случаи е съответно 142, а през август 2016-а година е бил 133.", "date": "2017.09.05", "title": "Пазарджик: Сериозно увеличение на случаите на хепатит в областта отчита Здравата инспекция през август"}
{"url": "http://www.focus-news.net/news/2017/09/05/2432807/sliven-dvama-dushi-ot-oblastta-sa-dali-polozhitelna-proba-za-brutseloza.html", "text": "Двама жители на Сливенска област са дали положителна проба за бруцелоза, сочи сайтът на Регионална здравна инспекция – Сливен. 59 проби на контактни стопани, членове на семейства, помагащи в отглеждането на животните, ветеринарни специалисти, консуматори на продукти от болните животни са изпратени в Референтната лаборатория по особено опасни бактериални инфекции към Национален център по заразни и паразитни болести-София за серологично изследване. При двама от контактните лица, обслужвали заразени животни, пробите са положителни за заболяването бруцелоза. Към момента те са без субективна симптоматика и подлежат на медицинско наблюдение. Общопрактикуващите лекари в областта са уведомени за епидемиологичната обстановка в областта и за насочване на пациентите за консултация със специалист по инфекциозни болести. Епидемиологичното проучване продължава.", "date": "2017.09.05", "title": "Сливен: Двама души от областта са дали положителна проба за бруцелоза"}
{"url": "http://www.focus-news.net/news/2017/09/05/2432808/donald-tramp-amerikanskite-rabotnitsi-tryabva-da-sa-prioritet.html", "text": "Президентът на САЩ Доналд Тръмп защити решението си да прекрати амнистията, която защитава от депортация 800 хиляди души, доведени в САЩ нелегално, когато са били деца и заяви, че „Американските работници“ трябва да са на първо място, предаде AFP.\r\n„Нашият пръв и най-голям приоритет, в осъществяването на имиграционната реформа, трябва да бъде увеличаването на работните места, заплатите и сигурността на американските работници и техните семейства“, заяви Тръмп, чрез съобщение до медиите, изпратено след като решението му да прекрати амнистията за нелегалните имигранти беше посрещнато на нож от американските либерали.\r\nПревод и редакция:", "date": "2017.09.05", "title": "Доналд Тръмп: Американските работници трябва да са приоритет"}
{"url": "http://www.focus-news.net/news/2017/09/05/2432809/plovdiv-s-15-litra-shampoan-s-aromat-na-lyulyak-izmiha-pametnika-na-saedinenieto.html", "text": "С 15 литра шампоан с аромат на люляк измиха паметника на Съединението в Пловдив. Това съобщи за Радио „Фокус” – Пловдив директорът на ОП „Чистота” Иван Стоянов. Къпането на монумента е традиционно ден преди националния празник – Деня на Съединението - 6 септември. „С метачни машини бе измито и пространството около паметника и площада. Жените с ръчен труд пометоха под пейките и в зелените площи”, уточни Стоянов. С пароструйка са били премахнати и графитите по паметника и подлеза до него. Стените на подлеза са били пребоядисани. Около самия паметник тази година са били засадени 50 000 цветя от служители на ОП „Градини и паркове”. Почистени са и водоприемните шахти, измити са спирките, пренаредени са плочките, където се налага. Предстои да бъде измит и пътят на маратонците, които ще тръгнат от град Съединение утре сутринта. „На самия празник утре ще има засилени дежурства на служители на Чистота през целия ден, които ще следят за образуване на нерегламенирани сметища“, каза Иван Стоянов.\r\nПреди дни бяха подменени и 300 знамена на входовете на Пловдив – 100 от тях са с герба на Пловдив, 100 с националното знаме и 100 с логото на Пловдив – Европейска столица на културата 2019 „Пловдив заедно”.\r\nЦветана ТОНЧЕВА", "date": "2017.09.05", "title": "Пловдив: С 15 литра шампоан с аромат на люляк измиха паметника на Съединението"}
{"url": "http://www.focus-news.net/news/2017/09/05/2432810/sport-pochina-sportnata-zhurnalistka-petya-petrova.html", "text": "На 40-годишна възраст почина спортната журналистка Петя Петрова. През последните месеци тя се бореше с коварна болест, но за огромно съжаление загуби битката. Петя Петрова дълги години беше репортер в Канал 3, а освен това е работила в редакциите на „Стандарт“ и „7 дни спорт“.\r\nЕкипът на Агенция „Фокус“ поднася искрените си съболезнования на близките, роднините и приятелите на Петя!", "date": "2017.09.05", "title": "Спорт: Почина спортната журналистка Петя Петрова"}
{"url": "http://www.focus-news.net/news/2017/09/05/2432811/sofiya-do-7-septemvri-prodalzhava-remontat-na-bul-shipchenski-prohod-ot-ul-ivan-dimitrov-kuklata-do-bul-asen-yordanov.html", "text": "Забранява се влизането на пътни превозни средства по южното пътно платно на бул. „Шипченски проход” между ул. „Иван Димитров-Куклата” и бул. „Асен Йорданов”, съобщиха от пресцентъра на Столична община. Движението ще се извършва двупосочно по северното пътно платно на бул. „Шипченски проход” в посочения участък. За същия период от време трамваите от линия № 20 в участъка на ремонта ще преминават двупосочно през маневрено трамвайно ухо „Гео Милев”.", "date": "2017.09.05", "title": "София: До 7 септември продължава ремонтът на бул. \"Шипченски проход\" от ул. \"Иван Димитров-Куклата\" до бул. \"Асен Йорданов\""}
{"url": "http://www.focus-news.net/news/2017/09/05/2432812/pazardzhik-zapochva-proektiraneto-na-vtori-dostap-do-kvartal-dragulin-v-panagyurishte.html", "text": "В изпълнение на един от основните приоритети на Програмата за управление на община Панагюрище 2015-2019 година: „Подобряване на общинската инфраструктура и на икономиката в общината“ и на Инвестиционната програма за 2017 година, започва проектирането на втори достъп до квартал „Драгулин“. Това съобщи за Радио „Фокус“ – Пазарджик Радка Костуркова от общинската администрация. Тя уточни, че във връзка с изграждането на нов обходен път, осъществяващ обходна пътна връзка на квартал „Драгулин“ е необходимо да се обособи проектен имот със съответната площ и да се промени предназначението му. За целта ще бъде изготвен проект за подробен устройствен план (ПУП) – парцелен план (ПП) за трасе на новия обходен път до квартал „Драгулин“. „Проектното трасе на обходния път започва от моста на река Драгулинска, продължава на изток по съществуващ полски път, завива на югозапад до полски път – продължение на улица „Асен Златаров“, с която прави връзка с населеното място и полски път към земеделските земи на изток, продължава на югозапад до билото /източно от паметник „Черешово топче“/, завива на югоизток по съществуващ път и завършва при улица „Малина“. Трасето попада в обхвата на Общия устройствен план на община Панагюрище, одобрен и влизащ в сила от 09.09.2017 година“, допълни Костуркова. Тя обясни, че с изграждането на втори достъп до квартал „Драгулин“ в Панагюрище ще се разреши съществуващият проблем с липсата на обходна пътна връзка на квартала с югоизточната част на града, ще се улесни придвижването на жителите на квартала, ще се облекчи натоварването на централната градска транспортна мрежа, което ще доведе до намаляване на шума и замърсяването на въздуха, както и предпоставките за пътнотранспортни произшествия.\r\nВаня НИКОЛОВА", "date": "2017.09.05", "title": "Пазарджик: Започва проектирането на втори достъп до квартал „Драгулин“ в Панагюрище"}
{"url": "http://www.focus-news.net/news/2017/09/05/2432813/reuters-severna-koreya-predupredi-che-mozhe-da-izprati-oshte-podaratsi-na-sasht.html", "text": "Хан Тае Сонг, който е посланик на Северна Корея за ООН в Женева, направи обръщение, по време на Конференцията по разоръжаването в Женева, която се порвежда под патронажа на световната организация, само два дни след изпитанието на водородна бомба, от страна на Пхенян. Той каза, че Северна Корея е готова да изпрати „още подаръци“ на САЩ и отхвърли международния натиск, предизвикан от най-големия ядрен опит на страната, предаде Reuters.\r\n„Горд съм да съобщя, че само преди два дни, на 3-и септември, Корейската народно-демократична република (КНДР) проведе успешно изпитание на водородна бомба, която беше заредена на междуконтинентална балистична ракета, според плана за създаването на стратегическа ядрена сила“, заяви Хан.\r\n„САЩ ще получава още подаръци от моята страна, докато разчита на безразсъдни провокации и безсмислени опити да упражни натиск над КНДР“, добави той.\r\nПревод и редакция:", "date": "2017.09.05", "title": "Reuters: Северна Корея предупреди, че може да изпрати „още подаръци“ на САЩ"}
{"url": "http://www.focus-news.net/news/2017/09/05/2432814/balgarskata-delegatsiya-pristigna-v-kavala-kadeto-v-sryada-shte-bade-podpisan-memorandum-za-transporten-koridor.html", "text": "Българската делегация, начело с премиера Бойко Борисов, пристигна в Кавала, където в сряда ще бъде подписан Меморандум между България и Гърция за развитието на железопътната връзка „Солун-Кавала-Александруполис-Бургас-Варна-Русе“, предаде репортер на Агенция „Фокус“.  Премиерът Борисов е придружаван от министъра на транспорта, информационните технологии и съобщенията Ивайло Московски и заместник министър-председателя Томислав Дончев. Те бяха посрещнати на летището в град Кавала от посланика ни в Атина Веселин Иванов и генералния ни консул в Солун Владимир Писанчев.  Програмата на посещението за тази вечер включва официална вечеря на българския премиер и гръцкия му колега Алексис Ципрас. В сряда двамата ще участват в церемонията по подписването на Меморандум за разбирателство между България и Гърция за развитието на железопътната връзка „Солун-Кавала-Александруполис-Бургас-Варна-Русе“. Документът регламентира подготвителните работи и съвместното управление на коридора от двете държави. Проектът предвижда свързването на река Дунав, Черно и Егейско море със скоростен железопътен коридор, както и развитие на пристанищата, които са част от основната ТЕН-Т мрежа. Включено е изграждането на двойна електрифицирана жп линия с внедрена ERTMS система за управление на железопътния трафик. С изграждането на коридора ще се постигне пълна мултимодалност чрез комбиниране на пътен, железопътен, воден и речен транспорт. Проектът е с висока добавена стойност, като се очаква да привлече големи инвеститори от Близкия и Средния Изток, Китай, Русия и други големи пазари. Меморандумът ще бъде подписан от министъра на транспорта, информационните технологии и съобщенията Ивайло Московски и от гръцкия министър на инфраструктурата, транспорта и мрежите Христос Спирдзис.\r\nБиляна ИВАНОВА", "date": "2017.09.05", "title": "Българската делегация пристигна в Кавала, където в сряда ще бъде подписан меморандум за транспортен коридор"}
{"url": "http://www.focus-news.net/news/2017/09/05/2432815/dimitar-margaritov-kzp-okolo-45-ot-balgarskite-potrebiteli-poznavat-svoite-prava-i-gi-otstoyavat-aktivno.html", "text": "Не мисля, че тепърва на полето на нелоялните търговски практики може да бъде открита топлата вода. По-скоро има обръщане на съзнанието и манталитета на търговците от преследване на бързи и лесни печалби на гърба на потребителя към превръщането му в лоялен клиент, което да им осигури трайно присъствие на пазара. Това заяви председателят на Комисията за защита на потребителите (КЗП) Димитър Маргаритов в ефира на bTV радио, съобщиха от пресцентъра на КЗП. \r\n„Трудно търговците биха могли да използват нови прийоми, които да не бъдат хванати от комисията, а  и от самите потребители. Хората в България са все по-склонни активно да реагират усетят ли своите потребителски права застрашени или накърнени”, добави председателят. \r\nМаргаритов подкрепи своята теза с данни от проучване на Европейската комисия, които сочат ръст на потребителската култура в общоевропейски план. Близо 50% от европейците познават своите потребителски права и активно ги отстояват. България се приближава до това ниво с 44-45%. \r\nДруг аспект от цитираното от председателя изследване показва, че потребителите все повече се доверяват на онлайн пазаруването, а някои го използват като основен и дори единствен способ за търговия. Резултатите от сондажа извеждат и друга положителна линия – сравнително високото доверие в институциите, които осигуряват потребителската защита в съответните държави. \r\n„Ако това проучване показва някаква тенденция с обратен знак, то е сравнително недобрата информираност особено на търговците на дребно за потребителските норми, очакванията на хората и правилата на законодателството. В момента нашата институция разгръща сериозен проект, свързан с европейските фондове, който има за цел да подобри взаимодействието между Комисията и малките и средни предприятия. Задачата да се постигне по-висока информираност у търговците за правилата, как трябва да се положат усилия, за да се спазват и оттам – чрез превенция да търсим още по-добра защита на хората”, коментира Маргаритов. \r\nАнализирайки данните от европейското проучване, председателят подчерта необходимостта от още по-добро взаимодействие между потребителите и институциите от една страна и между институциите и търговците – от друга. „Без това ние не бихме осъществявали максимално ефективен и ефикасен контрол”, каза в заключение той.", "date": "2017.09.05", "title": "Димитър Маргаритов, КЗП: Около 45% от българските потребители познават своите права и ги отстояват активно"}
{"url": "http://www.focus-news.net/news/2017/09/05/2432816/24-vestimakedoniya-v-makedonskiya-parlament-zapochna-debata-za-noviya-zakon-za-upotreba-na-ezitsite.html", "text": "От обсъждането на Закона за използването на езиците до партийните интервюта и твърденията за престъпления. Това е първото четене на Закона за използването на езиците в Комисията по европейските въпроси. Яростна реторика между депутатите от правителството и опозицията в присъствието на чуждестранни служители и експерти. Депутатите от ВМРО-ДМНЕ обаче отсъстват от дебата и настояват за премахването на европейското знаме от този закон. Те твърдят, че това е против конституцията и поискаха да го разгледат в домашната комисия за политическата система. Напрежението стана още по-голямо, когато депутатът Антонио Милошовски стоеше сам на трибуната, без председателят на комисията Атан Груби да му даде право да говори, за да се успокои напрежението бе дадена половинчасова почивка. Министърът на правосъдието Билен Салий скоро обясни закона, предаде македонската „24 Вести“.\r\n\"Този закон установява, че гражданите имат правото да избират някой от официалните езици в техните писма. Институциите имат задължението да им позволят да използват и прилагат официалните езици в писмата си \", казва Билен Салий - министър на правосъдието.\r\nЧленовете на парламентарното мнозинство не виждат нищо противоречиво в закона. Депутатът Джеват Адеми, който няколко пъти в обръщението на трибуната сменяше езика в общуването с колегите си от ВМРО-ДПМНЕ заяви, че той е в съответствие с Охридското рамково споразумение и попита колегите си от ВМРО-ДПМНЕ, защо до преди известно време този закон не е бил спорен за тях. За това, с насрещната реплика, Милошовски отново обвини, ДУИ, че искат да скрият провалите си.\r\n \"ДУИ е от 5, 10, 15 години на власт и не беше състояние да наеме един албанец чрез рамковото споразумение, заа да не вземат подкупи, а сега предлага законопроект за да компенсира това, което е неспособно да му позволи на гражданина албанец\", казва Антонио Милошовски\r\n\"Резултатът беше поразителен за ДУИ, заради ВМРО, заради коалицията с ВМРО. Знаете какво казват - еднопосочна картаза рая, която искаме. Неконституционно ли, според вас, до 29.01.2017 г. не беше против конституцията. С моето обръщение на македонски език, искам да ви уверя, че абсолютно нямам нищо против езика да разбере. Би било усещане за Милошевски да говори на албански език \", каза Xhevat Ademi.\r\nПревод и редакция:", "date": "2017.09.05", "title": "„24 Вести“(Македония): В македонския парламент започна дебата за новия Закон за употреба на езиците"}
{"url": "http://www.focus-news.net/news/2017/09/05/2432817/plovdiv-otkriha-novo-krilo-na-detskata-gradina-v-selo-rogosh-obshtina-maritsa.html", "text": "Откриха ново крило на детската градина в село Рогош, община Марица. Това съобщи за Радио „Фокус” – Пловдив кметът на общината Димитър Иванов. На откриването са присъствали и народните представители генерал Константин Попов, Запрян Янков и областния лидер на ПП ГЕРБ Розалин Петков. Новото крило е било осветено от отец Страхил, а възпитаниците на ЦДГ „Пролет“ са поздравили присъстващите с изпълнения на народни танци и песни.\r\nДетската градина в Рогош се намира в модерна и функционално обзаведена сграда, покриваща всички европейски критерии и стандарти за качество.\r\nЦветана ТОНЧЕВА", "date": "2017.09.05", "title": "Пловдив: Откриха ново крило на детската градина в село Рогош, община Марица"}
{"url": "http://www.focus-news.net/news/2017/09/05/2432818/parvan-simeonov-politolog-useshtaneto-che-tsyalata-politicheska-prosloyka-e-korumpirana-vodi-do-kriza-na-doverie-v-institutsiite.html", "text": "Прякото следствие от усещането, че цялата политическа прослойка е корумпирана, води до криза на доверие в институциите заради отсъствието на справедливост и до търсенето от обществото на алтернатива на всички - не другия на политическия терен, а новия на политическия терен. Това съдържа много опасности, но най-вече опасността да се повтаря една и съща грешка и да се предоверяваме на недоказали се или на нововлизащи политици, а надеждите после се изпаряват твърде бързо. Това коментира за Радио \"Фокус\" Първан Симеонов, директор на „Галъп интернешънъл“. \r\n„Постоянното търсене на нещо ново, даже не само търсенето на нови личности или партии, а във вид на нови рецепти – мажоритарни гласувания, нови конституции, референдуми, преки демокрации, карат българите да се самозаблуждават, че има бързи решения. Длъжен съм да го кажа отново, бързи решения няма. Това съдържа много опасности и най-вече опасността да се повтаря една и съща грешка и да се предоверяваме на недоказали се политици или нововлизащи такива, а надеждите се изпаряват твърде бързо после“, уточни Първан Симеонов. \r\nТой каза още, че, ако нашето общество произвежда достатъчно, за да живее по-богато, и елиминира необходимостта всеки втори бизнес да е свързан с държавата и с разпределянето на публични средства, то тогава и корупцията ще намалее. Политологът предупреди, че с течение на времето нетърпимостта към нея ще става все по-голяма, защото положителните образци в европейски план, не толкова далече от нас, са налице, а липсата на напредък в България няма как да не предизвика \"скърцане със зъби\". Първан Симеонов допълни, че по тези причини всичко, предприето за борбата срещу корупцията, ще се възприема добре – всякакви антикорупционни мерки, включително малко по-репресивни действия от държавата.", "date": "2017.09.05", "title": "Първан Симеонов, политолог: Усещането, че цялата политическа прослойка е корумпирана, води до криза на доверие в институциите"}
{"url": "http://www.focus-news.net/news/2017/09/05/2432819/sport-balgariya-zavarshi-na-10-o-myasto-v-kraynoto-klasirane-na-svetovnoto-parvenstvo-po-futbol-za-bezdomnitsi.html", "text": "България завърши на десето място от 45 отбора, които участваха на Световното първенство за бездомници. Българите загубиха мача с Австрия с 2:5 от групата на втората осмица в турнира, който беше решаващ за спечелването на Купата на Армията на спасението, давана за 9-ото място в крайното класиране.", "date": "2017.09.05", "title": "Спорт: България завърши на 10-о място в крайното класиране на Световното първенство по футбол за бездомници"}
{"url": "http://www.focus-news.net/news/2017/09/05/2432820/prof-nikolay-radulov-ekspert-po-natsionalna-sigurnost-spiralata-na-prestapnostta-ryazko-narastva.html", "text": "Спиралата на престъпността рязко нараства, каза в интервю за Радио \"Фокус\" проф. Николай Радулов, преподавател в Нов български университет и експерт по национална сигурност. Според него престъпността ще продължи да нараства и е напълно възможно това да доведе до много сериозно социално недоволство. \r\n„Криминогенната обстановка стана все по-застрашителна. За всеки, който не е предубеден, става ясно това, че официалните данни, при които престъпността в страната намалява (т.е. само за една година близо с 1/3 са намалели престъпленията), става ясно, че това е въпрос просто на статистика и престъпленията в по-голямата си част не се регистрират. Това е проблем, който довежда до редица други проблеми. Когато се регистрират малко престъпления и се отчита ниска престъпност, а хората виждат, че престъпността засяга почти всеки, който те познават, доверието във властите се губи и все по-малко хора съобщават за станали им известни престъпления“, уточни Проф. Николай Радулов\r\nТой каза още, че липсата на компетентност и на управленско познание е хранителна среда за ескалацията на всички видове престъпност. Той уточни, че е неправилно да се правят опити да се управлява чрез метода „проба – грешка“.", "date": "2017.09.05", "title": "Проф. Николай Радулов, експерт по национална сигурност: Спиралата на престъпността рязко нараства"}
{"url": "http://www.focus-news.net/news/2017/09/05/2432821/burgas-piesata-chakalnyata-shte-bade-predstavena-za-parvi-pat-pred-burgaska-publika-na-21-septemvri.html", "text": "Пиеса за „интимността“ или по-точно за „изгубената интимност“, „Чакалнята“ ще бъде представена за първи път пред бургаска публика на 21 септември, от 18:30 часа на сцената на Държавна опера – Бургас. Това съобщават от Община Бургас.\r\n„Понякога животът ни, ако погледнем назад и напред, е низ от различни чакални – не само в буквалния смисъл. Много често чакалнята е състояние на мисълта. Понякога е умение да можеш да чакаш – да можеш да изчакаш правилния момент, да реализираш определена мечта или определен план“ – казва хореографът Росен Михайлов за най-новия спектакъл на балет „Арабеск“.\r\nВ стила на танцовия театър, спектакълът ни поставя в ситуацията на принудителното чакане, в която човек общува с хора не по свой избор и от това произлизат абсурдни, комични ситуации. Знакови и свръхизвестни музикални хитове на Стравински, Прокофиев, Хачатурян и други се съчетават плавно с хореография, която не ги отрича, но ги интерпретира по особено провокативен начин, който произтича от ясното усещане за реалността.\r\nРазказвайки своята история чрез магията на танцовото изкуство, „Чакалнята“ като едно пространство, събиращо поток от мечти, пътища, илюзии, разочарования и пак мечти, ви приканва да се гмурнете в него, търсейки и преоткривайки себе си в безкрая на неговите тайнства.", "date": "2017.09.05", "title": "Бургас: Пиесата „Чакалнята“ ще бъде представена за първи път пред бургаска публика на 21 септември"}
{"url": "http://www.focus-news.net/news/2017/09/05/2432822/sport-mladezhkiya-natsionalen-otbor-na-balgariya-ne-uspya-da-pobedi-lyuksemburg-v-kvalifikatsiya-za-evro-2019.html", "text": "Националният отбор на България до 21 години и връстниците им от Люксембург завършиха наравно 0:0 на стадиона в Стара Заогра, в квалификационен мач за Европейското първенство за юноши до 21 години, което ще се проведе в Италия през 2019-а година. В нашата група са още отборите на Франция, Словения, Черна гора и Казахстан.", "date": "2017.09.05", "title": "Спорт: Младежкия национален отбор на България не успя да победи Люксембург в квалификация за Евро 2019"}
{"url": "http://www.focus-news.net/news/2017/09/05/2432823/reuters-sauditska-arabiya-smyata-che-prizivite-na-iran-za-pomirenie-sa-smehotvorni.html", "text": "Министърът на външните работи на Саудитска Арабия Адел ал Джубейр заяви пред репортери в Лондон, че думите на Иран за евентуално помирение със страната му са смехотворни и добави, че Техеран трябва да промени политиките си, за да се говори за помирение, предаде Reuters. \r\nПрез месец август, Министърът на външните работи на Иран Джавад Зариф заяви, че Ислямската република скоро ще размени дипломатически визити със Саудитска Арабия, след като регионалните съперници влошиха дипломатическите си връзки през изминалата година.\r\n„Коментарите на външния министър са смехотворни“, заяви ал Джубейр. „Ако Иран иска да има добри отношения със Саудитска Арабия, трябва да промени политиките си. Трябва да уважава международното право.“\r\n„В момента не виждам от Иран да са сериозни в искането си да бъдат добър съсед“, добави саудитският министър.\r\nПревод и редакция:", "date": "2017.09.05", "title": "Reuters: Саудитска Арабия смята, че призивите на Иран за помирение са смехотворни"}
{"url": "http://www.focus-news.net/news/2017/09/05/2432839/cnn-hilari-klintan-hvarli-vina-za-provalenata-si-kompaniya-na-barni-sandars.html", "text": "Хилари Клинтън, която загуби изборите за президент на САЩ през 2016-а година, подложи на критика съперника си в борбата за номинацията на Демократическата партия на Съединените щати – Бърни Сандърс, в своята нова книга, предаде CNN.\r\nКлинтън твтрди, че нападките на Сандърс по неин адрес, в хода на предизборната кампания са „нанесли дългосрочни вреди“ на шансовете ѝ да стигне до победа. „В течение на целия период на първичните избори, всеки път, когато се опитвах да дам отговор на нападките на Бърни, ме съветваха да проявявам сдържаност“, пише в извадка от книгата.\r\n„Президентът Обама ме призоваваше да стискам зъби и да избягвам Бърни, доколкото е възможно. Чувствах се, като в окови“.\r\nМемоарите на Клинтън, кръстени „Какво се случи?“ ще бъде пусната в пордажба на 12-и септември от издаделството Simon and Schuster и това ще бъде третата ѝ книга. В първата – „Живата история“ (2003), Клинтън описва годините, които прекара в Белия Дом в качеството си на първа дама. Втората книга „Труден избор“(2014) излага събитията от 2007-2013, когато имаше съперничество между нея и Обама за президентската номинация през 2008-а и службата в неговата администрация, като Държавен секретар.\r\nПревод и редакция:", "date": "2017.09.05", "title": "CNN: Хилари Клинтън хвърли вина за провалената си компания на Бърни Сандърс"}
{"url": "http://www.focus-news.net/news/2017/09/05/2432840/30-godishniyat-pastir-kostadin-mitev-obvinen-za-golemiya-pozhar-v-rayona-na-kresnenskoto-defile-ostava-v-aresta-obzor.html", "text": "30-годишният пастир Костадин Митев, обвинен за големия пожар в района на Кресненското дефиле, остава в ареста. Мярката за задържане на подсъдимия бе гледана във вторник на обяд. Само един свидетел бе допуснат до разпит по време на частното съдебно дело срещу Костадин Митев. В началото на съдебния процес адвокатът на подсъдимия Надежда Римпева поиска от съдебния състав да бъдат изслушани четирима свидетели:  работодателя на Костадин Митев – Емилиян Стойнев; приятелката на подсъдимия – Стефка Георгиева; ветеринарният лекар на стадото, което Митев е пасял в района на пожара и, от който се смята, че подсъдимият е взел цигара, и бившият кметски наместник на село Мечкул Христо Димитров. Съдебният състав обаче прецени, че единствено Стойнев има отношение към това дали Костадин Митев да остане в ареста. По време на неговия разпит стана ясно, че пастирът е назначен на трудов договор и се грижи за общо 70 животни, като му е предоставено и място за живеене – през летните месеци това е ферма край Мечкул, а през зимните – край Ракитна. Адвокатът на подсъдимия Надежда Римпева заяви пред съда, че поради естеството на работа на Митев няма основание той да се укрие или  да извърши друго подобно деяние. Тя посочи, че с оглед на доказателствените материали и по-специално фасовете намерени на местопрестъплението не може да се заключи, че именно нейният клиент е станал причина за възникването на пожара. Римпева добави, че по-голяма част от намерените фасове нямат следи от изгаряне, което е интересно обстоятелство, имайки предвид мащабите на пожара. Въпреки това съдът реши да остави за постоянно в ареста Костадин Митев, обвинен за големия пожара в района на Кресненското дефиле, мотивирайки се, че е на лица реалната опасност той да се укрие, заради изключително високата обществена опасност от деянието. След произнасянето на съда, адвокатът на подсъдимия Надежда Римпева коментира пред журналисти, че предстои да бъдат извършени разпити на още свидетели, както и експертиза във връзка с информация, че е видяна волтова дъга и ДНК експертиза на фасовете, намерени на мястото, от където се смята, че е тръгнал пожарът в района на Кресненското дефиле. Тя заяви, че ще пуснат нова молба за промяна на мярката за неотклонение, тъй като не е необходимо Митев да бъде задържан в ареста. Според нея няма риск той  да се открие. „Няма риск от укриване, защото са му поверени множество животни. Работата му е такава, че няма на кого да остави стадото си. Още повече, че има жена, с която съжителства, работят заедно“, посочи Ринкова. Тя подчерта, че делото на Костадин Митев ще бъде много тежко, защото се очаква да бъдат извършени множество експертизи, една от които ще бъде свързана с твърдението на защитата, че е имало волтова дъга. Според Римпева няма как един фас да причини пожар с такива мащаби. Тя коментира и намерените фасове на мястото, от където се смята, че е тръгнал пожара. „Пред съда казах, че фасовете са чисти, изглеждат като неизползвани и са неопожарени, те не са обгорели. В крайна сметка няма как да предположим, че един чист фас е предизвикал пожара“, уточни Римпева.„Фокус“ припомня: На 24 август в района на село Мечкул възникна голям пожар, който бързо се разрасна и стигна до района на община Кресна, засягайки селата Ощава, Стара Кресна и Влахи. Гасенето на огнената стихия продължи 6 дни, като в него участваха около 600 души – пожарникари, служители на Югозападно държавно предприятие, доброволци, военни и полицаи. В потушаването на бушуващия огън се включиха и три хеликоптера. За овладяването на пожара бяха направени   над 21 км просеки. Нанесените щети от огнената стихия надхвърлят 15 000 декара, а за възстановяването на засегнатите участъци ще са необходими години и милиони левове. На провел се брифинг на 29 август говорителят на главния прокурор Румяна Арнаудова съобщи, че е разкрит, човекът, който е предизвикал пожар. Това е 30-годишният пастир от Симитли Костадин Митев. Основната версия за възникване на пожара е незагасена цигара. Извършени са разпити на повече от 10 човека, както и обиски. Обвиненията са за пожар по непредпазливост, а нанесените щети са за около 3 300 000 лева.\r\nЛивия НИНОВА", "date": "2017.09.05", "title": "30-годишният пастир Костадин Митев, обвинен за големия пожар в района на Кресненското дефиле, остава в ареста (ОБЗОР)"}
{"url": "http://www.focus-news.net/news/2017/09/05/2432841/burgas-sled-broeni-dni-zapochva-parvoto-izdanie-na-festivala-za-savremenni-izkustva-voda.html", "text": "Остават само броени дни до началото на най-новия фестивал за съвременни изкуства в Бургас „Вода“, а в момента тече и танцовият уъркшоп „Вода“, който започна вчера и ще продължи до 11 септември. Това съобщават от Община Бургас. В него дори и непрофесионални танцьори имат възможността да участват и да попиват най-важното от танците от едни от най-добрите преподаватели като Ilze Zirina /Latvia/, Александра Сошникова и Сергей Головнеа /Молдова/, Йоана Йоданова – Сойка /Бългапия/, Ина Гергинова /България/, Стефания Георгиева /Театър Атом, България/, Jung In Lee /Южна Корея/ и Христо Андонов – Черния /България/.\r\nФестивалът за съвременно изкуство „Вода“ ще се проведе от 8 до 10 септември в плувния басейн и останалите му пространства в Младежки културен център. Над 40 артисти от България, Молдова, Латвия и Южна Корея ще вземат участие в събитието.\r\nОсновната програма на фестивала ще представи 7 танцови представления и пърформанси от: Марион Дърова, Театър „Атом“, Танцова компания „Дюн“, Брейн Стор Проджект – склад за креативни концепции, Ана Данкова, Колектив „Гараж“ и международните гости: Ilze Zirina (Латвия), Александра Сошникова и Сергей Головнеа (Молдова), Jung In Lee (Южна Корея).\r\nВ по-малките пространства около басейна ще бъдат разположени видео творби и инсталации като зрителят ще може да избере сам своя маршрут през фестивалния пъзел. Пътешествието през пространството ще предложи среща с инсталации, фотография и видео от бургаските автори: Мариана Сърбова & Филип Петков – Фил, Краси Марчев, Мария Алексиева, Владимир Палев, Мая Николова, Мария Съботинова, Танцова компания „Дюн“ и гостите: Йосиф Аструков (София), Искра Проданова (Варна), Росен Михайлов (София) и др.\r\nДва музикални концерта ще предложат алтернативна музика на посетителите – на Евтим Евтимов – Шаманчето, известен на българската публика от участието си в група „Попара“ и Мирян Колев – музикант-импровизатор от Трявна.\r\nФестивалът за съвременни изкуства „ВОДА“ се провежда за първи път и се организира от Младежки културен център и сдружение „Танц БГ“/Танцова компания „Дюн“ с финансовата подкрепа на Министерство на културата, Младежки културен център, Община Бургас и инициатива „Бургас харесва младите“. Събитието се организира с подкрепата на: ОП „Спортни имоти“, Сърф магазин Бургас, Art Guesthouse Vintage Бургас и Графично студио „Goonys“.\r\nБилетите за фестивала можете да закупите на Лятна каса „Часовника“ или на място в деня на фестивала. Цените са символични – от 5 лв. за един ден и 7 лв. за целия период на фестивала.", "date": "2017.09.05", "title": "Бургас: След броени дни започва Първото издание на Фестивала за съвременни изкуства „Вода“"}
{"url": "http://www.focus-news.net/news/2017/09/05/2432842/xinhua-balgarskite-i-izraelskite-vvs-shte-provedat-obshto-uchenie.html", "text": "Общото българско-израелско военновъздушно учение „Колекторс Айтъм 17“ ще започне в четвъртък в българското въздушно пространство, предаде  Xinhua.\r\nБългарското министерство на отбраната сочи, че по време на седемдневните учения България ще участва с изтребители МиГ-29, както и с противовъздушни системи на земята, докато израелската авиация ще изпълнява задачи с изтребители Ф-15 и Ф-16. „Италиански изтребители „Юрофайтър Тайфун“ са разположени временно на въздушна база „Граф Игнатиево“ край град Пловдив в операция по засилването на източния фланг на НАТО. Те също ще участват в общите полети“, пише в официално заявление на министерството. \r\nЦел на учението е засилването на теоретичната, тактическата и специалната подготовка на служещите. Българските и израелските ВВС за първи път провеждат общо учение през 2012 г.  Виктор Турмаков", "date": "2017.09.05", "title": "Xinhua: Българските и израелските ВВС ще проведат общо учение"}
{"url": "http://www.focus-news.net/news/2017/09/05/2432843/kyustendil-25-godishen-motorist-e-zaginal-pri-katastrofa-mezhdu-selata-kraynitsi-i-cherven-breg.html", "text": "25-годишен моторист е загинал при катастрофа между селата Крайници и Червен брег. Това съобщи за Агенция „Фокус“ от  говорителят на ОДМВР-Кюстендил. Пътният инцидент е станал тази вечер между лек автомобил и мотоциклет. При сблъсъка е починал на място 25-годишния водач на мотоциклета. На мястото на произшествието има екипи на полицията, които изясняват обстоятелствата около него.", "date": "2017.09.05", "title": "Кюстендил: 25-годишен моторист е загинал при катастрофа между селата Крайници и Червен брег"}
{"url": "http://www.focus-news.net/news/2017/09/05/2432844/plovdiv-spirat-dvizhenieto-v-chast-ot-bul-ruski-za-rekonstruktsiya.html", "text": "Във връзка с поредния етап от реконструкцията на бул. „Руски“, от 7 септември до 31 декември се спира движението на пътни превозни средства в източното платно на булеварда, в участъка от кръстовището с Централна гара до кръстовището с ул. „Любен Каравелов“. Това съобщиха за Радио „Фокус“ – Пловдив от ОП „Организация и контрол на транспорта“. От предприятието информираха още, че според временната организация на движението се налагат промени в маршрутите на автобусни линии с №12, 16, 18 и 116 от основния вътрешноградски транспорт.\r\nКристиян ГАРОВ", "date": "2017.09.05", "title": "Пловдив: Спират движението в част от бул. „Руски“ за реконструкция"}
{"url": "http://www.focus-news.net/news/2017/09/05/2432845/ria-novosti-seul-nyama-da-se-otkazva-ot-dialoga-s-kndr.html", "text": "Заместник-министърът външните работи на Южна Корея Чо Хьон заяви, че Сеул няма да се откаже от идеята да води диалог с КНДР, дори и днес това да звучи нереалистично, предаде РИА Новости.\r\n„Ние се опитваме да говорим за необходимостта от диалог със Северна Корея. Това ни е необходимо. Има два типа диалог. Единият по денуклеаризация, който трябва да бъде възобновен при условие, че провокациите и заплахите от страна на Северна Корея бъдат прекратени. Вторият диалог е по хуманитарните въпроси“, заяви дипломатът. Според него воденето на диалог с КНДР „не е стратегическа грешка“, защото „може да помогне за снижаването на напрежението на Корейския полуостров“. \r\n„Надяваме се, че в някакъв момент това ще създаде атмосфера за диалог по ядреното разоръжаване. Може това и да звучи нереалистично днес, но ние не можем да се откажем от него“, подчерта Чо Хьон.  Виктор Турмаков", "date": "2017.09.05", "title": "РИА Новости: Сеул няма да се отказва от диалога с КНДР"}
{"url": "http://www.focus-news.net/news/2017/09/05/2432846/xinhua-balgarski-tantsyori-shte-uchastvat-v-mladezhki-festival-v-kitay.html", "text": "Български танцьори ще участват за първи път в Китайския международен фестивал за младежкото изкуство, предаде  Xinhua.\r\nСпоред Хелия Иванова, говорител на танцов ансамбъл „Пламъче“, той ще представлява България на събитието, което ще се проведе в Шанхай. По време на фестивала ансамбълът ще участва в пет представления, включително изпълнение наречено „Музикален портрет на Пътя на коприната“, което ще покаже културното многообразие на страните от инициативата „Един пояс – един път“. \r\n„Участието в 10-тото издание на такова голямо събитие ще ни предизвика да демонстрираме най-доброто от българския фолклор“, сочи Иванова. Тя лично не е посещавала Китай, но посочи, че е развълнувана от възможността. \r\nТанцов ансамбъл „Пламъче“ е основан през 2007 г. и успешно е участвал в редица престижни фолклорни фестивали в страни като Италия, Франция, Германия, Сърбия, Румъния, Чехия и Полша.  Виктор Турмаков", "date": "2017.09.05", "title": "Xinhua: Български танцьори ще участват в младежки фестивал в Китай"}
{"url": "http://www.focus-news.net/news/2017/09/05/2432847/predstoyashti-mezhdunarodni-sabitiya-za-6-septemvri-agentsiya-fokus.html", "text": "Европейският комисар по миграцията Димитрис Аврамополус ще проведе пресконференция, по времето на която ще разкрие подробности за мигрантската криза в Европа. \r\n*** Партиите в Каталония, привърженици на идеята за отделяне от Испания ще одобрят закон, който да постави рамките на референдума за независимостта на 1 октомври.\r\n*** Руският президент Владимир Путин ще се срещне с южнокорейския си колега Мун Джей-ин и с японския министър-председател Шиндзо Абе. \r\n*** Ще се проведе среща на външните министри и на министрите на отбраната на страните членки на ЕС.\r\n*** Президентът на Египет Абдел Фатах ал Сиси ще посети Виетнам. \r\n***", "date": "2017.09.05", "title": "Предстоящи международни събития за 6 септември ( Агенция „Фокус“ )"}
{"url": "http://www.focus-news.net/news/2017/09/05/2432848/russkie-afinyi-balgariya-i-gartsiya-shte-stroyat-transporten-koridor-ruse-solun.html", "text": "В близкото десетилетие България и Гърция ще изградят транспортен коридор, който ще съедини пристанищата Русе, Варна и Бургас с гръцките пристанища в Егейско море, предаде гръцкото рускоезично електронно издание „Русские Афиньi“.\r\nНА 6 септември в гръцкия град Кавала се очаква подписването на съответния меморандум. От българска страна той ще бъде подписан от министър-председателя Бойко Борисов, а от гръцка от премиера Алексис Ципрас. Станало е известно, че ЖП линията Русе-Солун ще свърже българските пристанища на Дунав с тези на Черно Море, а също така българските градове Карнобат, Нова Загора и Свиленград с гръцките пристанища на Егейско море Солун, Кавала и Александруполис. \r\nПри изпълнението на проекта се предвижда не само строителството на железопътна линия, но и модернизация на пристанищната инфраструктура. По-рано се появи информация, че строителството на българския участък от коридора ще струва повече от един милиард долара, а на гръцкия – около четири милиарда.  Що се отнася до източниците на финансиране – част от разходите ще бъдат поети от „Плана Юнкер“ и от Европейската инвестиционна банка и според експертите ще отнеме най-малко 10 години. Виктор Турмаков", "date": "2017.09.05", "title": "„Русские Афиньi“ : България и Гърция ще строят транспортен коридор Русе- Солун"}
{"url": "http://www.focus-news.net/news/2017/09/05/2432849/daily-sabah-spored-turskiya-ministar-predsedatel-germaniya-deystva-emotsionalno-a-ne-logichno.html", "text": "Според турския министър-председател Бинали Йълдъръм емоциите имат приоритет над логиката  в германската политика. Неговите думи са отправени докато напрежението между двете страни расте само три седмици преди парламентарните избори в Германия, пише  Daily Sabah.\r\nТурският министър-председател добави, че антитурската реторика на германските политици вреди на двустранните отношения.  Той също така коментира и ядрената криза на Корейския полуостров, посочвайки, че „бъдещето на света не трябва да бъде оставяно на такива безразсъдни действия и поведения“. \r\n„Международната общност, особено ООН, трябва да поемат отговорност и да предприемат по-целенасочени и внимателни мерки срещу престъпленията срещу човечеството в Северна Корея и на други места по света“, добави Йълдъръм.  Виктор Турмаков", "date": "2017.09.05", "title": "Daily Sabah: Според турския министър-председател Германия действа емоционално, а не логично"}
{"url": "http://www.focus-news.net/news/2017/09/05/2432850/reuters-frantsuzite-vizhdat-v-kraynoleviya-zhan-lyuk-melanshon-nay-silniya-oponent-na-emanyuel-makron.html", "text": "Френските гласоподаватели виждат в крайнолевия Жан-Люк Меланшон най-силния опонент на президента Еманюел Макрон според социологическо проучване, подчертаващо слабостта на по-умерената опозиция в страната, предаде  Reuters.\r\nСпоред социологическото проучване на „Ифоп-Фидусиал“ популярността на Макрон е спаднала рязко откакто той пое властта през май, но разкритията от проучването сочат, че той-може да започне оспорваните реформи, предложени от него самия, защото гласоподавателите смятат Меланшон за твърде краен, за да бъде сериозен претендент за властта. \r\n„Меланшон е най-вече на протестния фронт, но не изглежда да е реална алтернатива за Макрон“, заяви Фредерик Даб от „Ифоп“. „Това може да е възможност за Макрон, позволявайки му да се създаде вакуум около него и да замени дебата ляво-дясно с такъв между реформите и протеста“, добави той. \r\nСпоред социологическото проучване 45% от респондентите смятат, че партия „Непреклонна Франция“ на Меланшон е най-силната опозиция за Макрон. Това е двуцифрена преднина пред консервативната Републиканска партия и крайнодясната „Национален фронт“. Едва 8% споменават Социалистическата партия. \r\nСамите републиканци са тихи заради поражението на техния кандидат Франсоа Фийон на президентските избори, а и част от тях подкрепят принципите на готвените от Макрон икономически реформи.  Същевременно левият Меланшон е силно против плановете на президента да преработи трудовото законодателство, но партията му има едва 17 депутати от 577-местния парламент.  Виктор Турмаков", "date": "2017.09.05", "title": "Reuters: Французите виждат в крайнолевия Жан-Люк  Меланшон най-силния опонент на Еманюел Макрон"}
{"url": "http://www.focus-news.net/news/2017/09/05/2432851/parametersk-balgarski-shofyor-e-zadarzhan-za-netrezvo-shofirane-v-slovakiya.html", "text": "Български шофьор на камион е задържан в Словакия. Той е бил спрян на път Д2 в понеделник от полицията, защото  пътуването на камиони е било забранено на него. В последствие се оказва, че е бил с повече от два промила алкохол в кръвта, предаде  Parameter.sk.\r\n„42-годишният български гражданин е заподозрян за шофиране в нетрезво състояние“, заяви говорителят на полицията в Братислава Михал Шиф. Ако мъжът е признат за виновен, той може да бъде осъден на от две до пет години лишаване от свобода. Виктор Турмаков", "date": "2017.09.05", "title": "Parameter.sk: Български шофьор е задържан за нетрезво шофиране в Словакия"}
{"url": "http://www.focus-news.net/news/2017/09/05/2432852/premierat-boyko-borisov-s-gratskiya-premier-aleksis-tsipras-obsadihme-temata-za-gazoviya-hab-oshte-edin-vhod-za-gaz-oznachava-poveche-konkurentsiya-i-po-dobri-tseni.html", "text": "На официалната вечеря в град Кавала с министър-председателя на Република Гърция Алексис Ципрас обменихме опит за справяне с мигрантския натиск по границата. Обсъдихме още и темите за икономика и газовия хъб. Още един вход за газ, означава повече конкуренция. А повече конкуренция, означава по-добри цени. Нашата цел е диверсификация на газовите потоци и доставки. Това написа премиерът Бойко Борисов в официалния си профил във „Фейсбук“ след официалната вечеря с гръцкия му колега Алексис Ципрас. „Утре предстои подписването на Меморандум за разбирателство между България и Гърция за развитието на железопътната връзка „Солун-Кавала-Александруполис-Бургас-Варна-Русе““, пише още премиерът.", "date": "2017.09.05", "title": "Премиерът Бойко Борисов: С гръцкия премиер Алексис Ципрас обсъдихме темата за газовия хъб, още един вход за газ означава повече конкуренция и по-добри цени"}
{"url": "http://www.focus-news.net/news/2017/09/05/2432853/afp-barak-obama-opredeli-reshenieto-na-donald-tramp-da-otmeni-amnistiyata-za-migranti-kato-pogreshno-i-zhestoko.html", "text": "Бившият президент на САЩ Барак Обама разкритикува решението на своя наследник Доналд Тръмп да отмени амнистията на 800 хил. нелегални мигранти в страната, сред които и деца като „погрешно“ и „жестоко“, предаде  AFP.\r\n„Да се атакуват тези млади хора е погрешно, защото не са направили нищо лошо. Това ще доведе до поражение – защото те искат да започнат нови предприятия, да напълнят лабораториите ни, да служат в армията и да допринасят за страната, която обичаме. И е жестоко“, написа Обама  като коментар в страницата си в социалната мрежа „Фейсбук“. Виктор Турмаков", "date": "2017.09.05", "title": "AFP: Барак Обама определи решението на Доналд Тръмп да отмени амнистията за мигранти като „погрешно“ и „жестоко“"}
