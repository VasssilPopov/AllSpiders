{"url": "http://www.focus-news.net/news/2019/07/21/2682473/usa-today-toplinnata-valna-v-sasht-dostigna-378-gradusa-v-nyakoi-chasti-na-sasht-ima-postradali.html", "text": "Несломима топлинната вълна обхвана САЩ в региона от централните щати до Източното Крайбрежие и предизвика отлагането на Триатлона в Ню Йорк и доведе до повреди в някои американски пътища, разположени най-вече в хълмистите щати, пише вестник  USA Today  в материал на първа страница.  \r\n \r\nТоплината ще засегне до 200 милиона души и няма да се махне поне в следващите пет дни, това информират от редакцията, позовавайки се на данни от Националната метеорологична служба на САЩ. Издадено е висока степен на опасност, която важи най-вече за части от Тексас до долината на Охайо и част от Североизточната част и централното крайбрежия на Атлантическия океан.  \r\n \r\nТемпературите на някои места достигнаха до почти 38 градуса по целзий, като се очаква в следващите дни термометрите да отчетата рекордните 105 градуса по фаренхайт, равняващи се на над 40 пункта според скалата на целзий.  \r\n \r\nВашингтон, Филаделфия, Ню Йорк и Бостън се готвят за рекордни температури, като за Ню Йорк и Балтимор е сила червен код за опасно време, което най-вероятно ще продължи и в неделя.  \r\n \r\n„От юли 2012 г. не се бе случвало Чикаго и Филаделфия да ударят 100 градуса по фаренхайт. А във Вашингтон такава не е отчитана от 2016 г.“, заяви метеоролога Даниел Нитъл. В същото време специалисти предупреждават, че през нощта няма да има така очакваното охлаждане, което да намали ефекта на топлинната вълна.  \r\nВ градовете Вермонт и Ню Хемпшир са отворени специални места, на които хората могат да се охладят. \r\n : Цанко Цолов", "date": "2019.07.21", "title": "USA Today: Топлинната вълна в САЩ достигна 37,8 градуса в някои части на САЩ, има пострадали"}
{"url": "http://www.focus-news.net/news/2019/07/21/2682477/burgas-vremenno-dvizhenieto-po-pat-ii-99-chernomorets-kraymorie-pri-razklona-za-atiya-se-osashtestvyava-v-edna-lenta-poradi-avariral-avtomobil.html", "text": "Временно движението по път II-99 Черноморец – Крайморие при разклона за Атия се осъществява в една лента поради аварирал автомобил. Това съобщиха от пресцентъра на  Агенция \"Пътна инфраструктура\" (АПИ) .  \r\nТрафикът се регулира от \"Пътна полиция\". Заради засиления трафик в района от АПИ препоръчват автомобилите да ползват алтернативен маршрут през село Ясна поляна.", "date": "2019.07.21", "title": "Бургас: Временно движението по път II-99 Черноморец – Крайморие при разклона за Атия се осъществява в една лента поради аварирал автомобил"}
{"url": "http://www.focus-news.net/news/2019/07/21/2682471/nora-lyutskanova-zoopark-varna-prez-proletta-i-lyatoto-posetitelite-ni-ryazko-narastvat.html", "text": "Естествено, с настъпването на пролетта и лятото посетителите ни рязко нарастват. Това каза в интервю за  Радио „Фокус“ – Варна  Нора Люцканова, уредник „Зооколекция“ във Варненския зоопарк. По думите й Варна бива посещавана от много туристи и гости на града, които също избират да посетят зоопарка, а атракционът може да се похвали и със своите редовни посетители, които вече се познават и с персонала. „Тази година, въпреки дъждовното време, се радваме на посещения и в дъждовните дни – потока на посетителите не спира, което много ни радва, защото в крайна сметка това е един обект, който работи главно за посетителите и много се надяваме да се радваме на същата посещаемост до края на годината“, отбеляза уредникът. Нора Люцканова посочи, че температурните промени не се отразяват неблагоприятно на питомците на зоопарка, като те са доста активни през пролетта, лятото и есента.  \r\n„Единствено е по-специфично при новоизлюпените пилета и патета, тъй като те имат нужда от непрекъсната поддръжка на определена температура. Или ги оставяме с майките, което тази година имахме възможност да направим с няколко такива семейства – да оставим майка с патета или пилета в една от новите ни клетки, където могат да ги наблюдават посетителите, или ги държим на постоянна температура във вътрешни помещения“, обясни специалистът. По думите й всички животни се радват на по-ниските температури, които им позволяват да прекарват повече време навън, като така могат да радват и посетителите по-дълго. „В жегите те се оттеглят в по-хладните, вътрешни помещения, по сенките, а сега, когато е по-прохладно, могат да прекарват повече време във външната част на загражденията и така е по интересно и за хората, защото те се излежават, спят, баба Меца непрекъснато се къпе във водоема си и има какво да се види през целия ден“, разказа Нора Люцканова.  \r\nТя посочи също, че по-чувствителни и застрашени от ниските температури са няколко вида маймуни и папагали, като те биват прибирани в отоплени помещения през зимата. \r\nБояна АТАНАСОВА", "date": "2019.07.21", "title": "Нора Люцканова, Зоопарк – Варна: През пролетта и лятото посетителите ни рязко нарастват"}
{"url": "http://www.focus-news.net/news/2019/07/21/2682472/blagoevgrad-s-palen-ploshtad-i-hilyadi-fenove-bansko-dade-start-na-turneto-one-love-tour-2019.html", "text": "Банско бе съорганизатор и домакин на най-свежия летен фестивал, организиран за трета година с много любов - ONE LOVE TOUR 2019. Това съобщиха от пресцентъра на  Общината . Мега събитието започващо точно от нашия град събра на площада хиляди възторжени фенове на музиката на балканите, защото редом до най-обичаните български изпълнители Графа, Михаела Филева, Дидо и Митко от Д2, на сцената се качиха любимите македонски звезди NEXT TIME и Слаткаристика. Водещият и един от организаторите на фестивала Андрей Арнаудов, не пропусна да благодари на Община Банско и специално на кмета Георги Икономов за домакинството и след като изброи всички летни атракции, които предлага града, отбеляза, че Банско с годините става все по-красив, има все повече зелени места и подредени улици. Концертът приключи, но остави във всички присъстващи прекрасен спомен от този ден и зароди една надежда - че света е страхотно място за живеене и ако го правим смислено, ако го правим достойно, той ще ни прегръща с ONE LOVE. Лятото в планината е вълшебно, а тайната на Банско е, че пази своите традиции и фолклорни обичаи и с радост ги споделя с всеки желаещ да се докосне до историята. Това се случва по време на \"Културните вечери\", организирани от Общината, които набират все повече интерес и популярност в почивните дни. В момента в Посетителския-информационен център е разположена изложба на едно прекрасно семейство бански творци, преставяща трийсет собственоръчно ушити гоблена и трийсет уникално резбовани рамки, които красят стените, а най-старите от тях са на цели 22 години, колкото семейно щастие имат зад гърба си семейство Янчовичини. На приспособения битов кът на площадчето пред Посетителския-информационен център, демонстрации като предене и плетене на шушони са огласяни от красиво-витите песни от местния фолклор, като за това този път се погрижиха млади филиповски моми в автентични носии. На метри от това пространство банскалии и гости попадаха в \"Алеята на занаятите\", водени от желанието да възродят и запазят традициите и да се докоснат до местните занаяти, а през целия слънчев и топъл ден, деца и възрастни имаха уникалната възможност да премерят сили в дуелите, излезли направо от телевизионното предаване \"Фермата\" под зоркия поглед на самия фермер, участвал в сезон 2018. За всички, които са избрали да посетят Банско през следващия уикенд ,напомняме, че градът е носител на приза \"Най-добра балканска фестивална дестинация\", а следващият фестивал започва само след три дни. Лятна Филмомания \"Под звездите\" ще ви срещне с най-екстремните спортисти, дръзнали да покорят най-труднодостъпните места.", "date": "2019.07.21", "title": "Благоевград: С пълен площад и хиляди фенове Банско даде старт на турнето One Love tour 2019"}
{"url": "http://www.focus-news.net/news/2019/07/21/2682474/pazardzhik-natovaren-e-trafikat-po-patya-velingrad-varvara.html", "text": "Натоварено е движението по планинската отсечка Велинград - Варвара, предаде репортер на  Радио „Фокус“ – Пазарджик . По-интензивен е трафикът от курорта към Пазарджик. В дефилето, в участъците, където има най-много завои, се образуват колони от автомобили, заради по-ниската скорост, с която се преминава оттам. На места на шосето има паднали дребни камъни, които не затрудняват трафика. На входа на пътя Варвара - Велинград има поставено светещо табло с предупредителен знак за опасност от падащи камъни. Полицейски патрул е разположен на ханче Септември. \r\nАлбена ЖИЛЕКОВА", "date": "2019.07.21", "title": "Пазарджик: Натоварен е трафикът по пътя Велинград – Варвара"}
{"url": "http://www.focus-news.net/news/2019/07/21/2682539/sport-etar-i-levski-zavarshiha-naravno-00.html", "text": "Футбол: Отборите на Етър и Левски завършиха наравно 0:0 в мач от втория кръг на  efbet Лигата , игран във Велико Търново. Мачът бе спрян за кратко в 47-та минута заради задимяване на терена от пиротехнически изделия. След равния резултат Левски излезе на трето място с четири точки, колкото има и четвъртият Ботев Пловдив, който победи Дунав Русе с 3:1. Етър заема осмото място след две равенства.  \r\nВ понеделник от 21:00 часа играят Витоша и Ботев Враца.", "date": "2019.07.21", "title": "Спорт: Етър и Левски завършиха наравно 0:0"}
{"url": "http://www.focus-news.net/news/2019/07/21/2682479/sport-lyupko-petrovich-e-noviyat-starshi-trenyor-na-tsska.html", "text": "Люпко Петрович е новият старши треньор на ЦСКА, обяви официалният клубен сайт. Досега опитният специалист имаше ролята на консултант в клуба, но от днес ще ръководи мачовете, тренировъчния процес и всичко, свързано с подготовката на „червените“. Добри Митов, който до момента се водеше старши-треньор, ще продължи работата си в щаба като помощник, заедно с досегашните си колеги Милош Крушчич, Ивайло Станев, Ивайло Петров и Кирил Динчев. \r\n \r\n\"Проведохме сериозен разговор с играчите. Най-важното в този момент е отборът да заиграе като колектив. Футболистите трябва да осъзнаят, че от подобна ситуация се излиза, ако са задружни и си помагат на терена. Който се мисли за звезда, не тича, не се бори и не се раздава на терена, няма да играе. Играчите да не мислят за себе си, а да защитят честта на клуба и да се отблагодарят на публиката за подкрепата. Труден момент за всички, който ще се преодолее само с победи и по-добри игри и резултати. Затова обаче ще трябва дисциплина във всички аспекти и най-вече - голямо сърце за предстоящите трудни битки\", бяха първите думи на Люпко Петрович.", "date": "2019.07.21", "title": "Спорт: Люпко Петрович е новият старши треньор на ЦСКА"}
{"url": "http://www.focus-news.net/news/2019/07/21/2682481/afp-golemi-gorski-pozhari-bushuvat-v-portugaliya.html", "text": "Самолети и хеликоптери се присъединиха към повече от хиляда пожарникари в централна Португалия в неделя, за да се борят с огромни горски пожари в планински район, където през 2017 г. при пожари загинаха над 100 души, предава  AFP . \r\nДо 12:30 часа местно време (14:30 българско време) 1 300 пожарникари и 400 превозни средства са включени в борбата с огъня в силно залесената област Кастело Бранко, на 200 километра на север от Лисабон, съобщиха спасителните служби. \r\nОколо 20 души бяха ранени от пожарите включително осем пожарникари и 12 цивилни лица, според данни на Министерството на вътрешните работи. \r\nЕдин тежко пострадал цивилен е евакуиран с хеликоптер до Лисабон. \r\nПродължава борбата с наземна и въздушна техника с пожара в община Вила де Рей, който се е разпрострял на фронт от около 25 километра. \r\nВластите проучват дали пожарите са започнали умишлено. \r\n \r\n  Юлиян Марков", "date": "2019.07.21", "title": "AFP: Големи горски пожари бушуват в Португалия"}
{"url": "http://www.focus-news.net/news/2019/07/21/2682480/blagoevgrad-nyama-postradali-pri-katastrofata-sled-simitli.html", "text": "Няма пострадали при катастрофата след Симитли. Това съобщиха за  Агенция \"Фокус\"  от пресцентъра на  МВР . Инцидентът е бил лек. Регистриран е към 15.00 ч.  \r\nДеница КИТАНОВА", "date": "2019.07.21", "title": "Благоевград: Няма пострадали при катастрофата след Симитли"}
{"url": "http://www.focus-news.net/news/2019/07/21/2682484/burgas-vazstanoveno-e-dvizhenieto-po-pat-ii-99-chernomorets-kraymorie-v-rayona-na-razklona-za-atiya.html", "text": "Възстановено е движението по път II-99 Черноморец – Крайморие в района на разклона за Атия. Това съобщиха от пресцентъра на  Агенция \"Пътна инфраструктура\" .", "date": "2019.07.21", "title": "Бургас: Възстановено е движението по път II-99 Черноморец – Крайморие в района на разклона за Атия"}
{"url": "http://www.focus-news.net/news/2019/07/21/2682483/api-vazstanoveno-e-dvizhenieto-po-pat-i-1-pri-izhoda-na-simitli-v-posoka-blagoevgrad.html", "text": "Благоевград: Възстановено е движението по път I-1 при изхода на Симитли, в посока Благоевград. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.07.21", "title": "АПИ: Възстановено е движението по път I-1 при изхода на Симитли, в посока Благоевград"}
{"url": "http://www.focus-news.net/news/2019/07/21/2682482/burgas-intenziven-e-trafikat-ot-yuzhnoto-chernomorie-kam-burgas.html", "text": "Натоварен е трафикът по входно-изходните пътни артерии на града, съобщи слушател на  Радио „Фокус“ - Бургас . По-интензивен е трафикът от южното Черноморие към Бургас, в обратната посока е също натоварен, но се осъществява без забавяне. Интензивен е трафикът и от северното Черноморие в посока Бургас. Има образувана „тапа“ от коли по пътя Ахелой - Бургас.  \r\nИнтензивно е движението и по основните бургаски улици и булеварди.  По-натоварен е трафикът по булевардите „Демокрация“,  „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в жилищен комплекс „Меден Рудник“. По-интензивен е трафикът и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.07.21", "title": "Бургас: Интензивен е трафикът от южното Черноморие към Бургас"}
{"url": "http://www.focus-news.net/news/2019/07/21/2682370/pregled-na-osnovnite-temi-v-svetovniya-pechat-agentsiya-fokus.html", "text": "Годишнината от турското нахлуване в Кипър, акцията срещу мигрантите в САЩ и рискът от конфликт между \"Хизбулла\" и Израел са сред темите на световния печат . \r\n*** \r\n \r\n Турция отбелязва 45 години от операцията в Северен Кипър, пише турският вестник  Hurriyet  в материал, представен без редакторска намеса. \r\nТържествата по случай 45-та годишнина от започването на военната операция на Турция за защита на турското население в Кипър започнаха на острова на 20 юли. \r\nТурският вицепрезидент Фуат Октай и президентът на (непризнатата – бел. прев.) Турска република Северен Кипър (ТРСК) Мустафа Акънджъ положиха венец на мемориала на Ататюрк в крайбрежния град Гирне. \r\nПредставители на Турция, включително заместник-министърът на културата и туризма Сердар Шам, и от ТРСК, включително премиера на ТРСК Ерсин Татар, присъстваха на тържествата. \r\n„ТРСК продължава както усилията си за развитие, така и усилията си за поддържане на постоянен мир на острова, в съответствие с принципа на„ Ататюрк “„ Мир у дома, мир в света “, пише Аканджъ в паметната книга. \r\n\"Турският народ и турската република винаги ще подкрепят, както и до днес, кипърските турци, като равноправен собственик на острова, които заслужават свободно да поддържат своето съществуване на острова и които са неразделна част от нашия народ\", пише Октай в паметната книга. \r\nМеждувременно хиляди хора се събраха на зазоряване в Северен Кипър, за да отбележат 45-та годишнина от мирната операция. \r\nПремиерът на ТРСК Ерсин Татар и ветерани от мирната операция от 1974 г. заедно с огромен брой хора се събраха на плаж в северния Кипър, където турските сили са дебаркирали на острова в деня на операцията. \r\n\"Ние се събрахме тук, за да отпразнуваме свободата и мира, които дойдоха в зората на 20 юли, и да почетем загиналите и пострадалите в тази операция\", каза по време на събитието ръководителят на Организационния комитет Февзи Танпинар. \r\n\"Никога не забравяйте, че съдбата ви винаги ще зависи от нашата съдба на този остров. Забележете, че нашите свободи са неразривно свързани с вашата свобода. Никога не забравяйте, че мирът е единственият начин да живеете като добри съседи на този остров и да живеете\", каза Танпинар, обръщайки се към гръцката страна. \r\nТурската армия никога няма да се поколебае да предприеме същата стъпка, както преди 45 години \"ако това е необходимо за живота и сигурността на кипърските турци\", заяви турският президент на 20 юли. \r\n\"Турция стартира мирната операция в Кипър, за да защити правата и интересите на кипърските турци, които са равноправни собственици на острова,\" каза Реджеп Тайип Ердоган, цитиран от пресслужбата на президентството. \r\n\"Целият свят наблюдава нашата решимост. Никой не трябва да се съмнява, че героичната турска армия, която разглежда Северен Кипър като своя родина, няма да се поколебае да предприеме същата стъпка, както преди 45 години, ако е необходима за живота и сигурността на кипърските турци \", каза Ердоган. \r\nЕрдоган припомни, че военната операция през 1974 г. дойде след като всички дипломатически стъпки бяха изчерпани в съответствие с международното право и добави: \"Тези, които мислят, че богатството на острова и региона принадлежи само на тях ще бъдат изправени пред решимостта на Турция и кипърските турци. \" \r\nЕрдоган подчерта, че целта на Турция е справедливо и постоянно решение на острова и мир, а не създаването на напрежение в Източното Средиземноморие. \r\n\"Тези, които мечтаят да променят факта, че кипърските турци са неразделна част от турската нация, скоро ще осъзнаят, че това е напразно\", добави Ердоган. \r\n20 юли се отбелязва като Деня на мира и свободата в Турската република Северен Кипър Когато турската армия предприема мащабна военна намеса за защита на кипърските турци от насилието, обхванало острова през 1974 година. \r\nПрез 1974 г., след преврат, целящ анексирането на Кипър от страна на Гърция, Анкара трябваше да се намеси като гаранция. През 1983 г. се създава ТРСК. \r\nОт тогава се правят няколко опита за разрешаване на спора, всички завършващи с неуспех. Последният, проведен с участието на страните гаранти - Турция, Гърция и Великобритания, приключи през 2017 г. в Швейцария без успех. \r\nПрез 2004 г., на два референдума, планът на тогавашния генерален секретар на ООН Кофи Анан беше приет от кипърските турци, но отхвърлен от кипърските гърци. \r\nРазговорите тогава се съсредоточиха върху федерален модел, основан на политическото равенство на турската и гръцката страна, но отхвърлянето от страна на кипърските гърци на подобно решение, включително плана на Анан, доведе до появата на други модели. \r\nВ неотдавнашен доклад настоящият генерален секретар на ООН Антонио Гутериш каза също, че за урегулиране на острова може да са нужни \"нови идеи\". \r\n*** \r\n \r\n Имигрантските общности в страната са на ръба, макар че масовите операции за депортиране, обещани от президента Тръмп, не се осъществиха в последните дни, пише американският вестник  The Hill . \r\nТръмп твърди, че акциите са били „много успешни“ и са останали извън полезрението на обществеността. Защитниците на имиграцията заявиха, че не са видели доказателства за обхвата на тези акции, а експертите се съмняват , че президентът може да е възпрепятствал усилията, като е говорил публично за предстоящите акции. \r\nОрганизациите за застъпничество призовават онези, които могат да бъдат обект на операцията , да останат бдителни, като предупреждават, че тя може да продължи и през следващите дни, седмици или месеци. \r\n\"Мисля, че тази заплаха все още съществува и нямам доверие в тази администрация\", каза Серхио Гонзалес, заместник-директор на Имиграционния център. \"Хората все още живеят така, сякаш това може да се случи във всеки един момент.\" \r\nГрупите за застъпничество за имиграцията и местните служители се подготвиха за акциите в най-малко 10 големи града и хиляди лица със заповеди за депортиране, след като Тръмп заяви, че те ще започнат миналата неделя. \r\nВ дните след това имиграционната служба извърши дейности по принудително изпълнение в Ню Йорк, Орегон, Денвър и другаде. Гонзалес каза, че е чувал за случаите, в които лица и членовете на семейството са отвеждани от имиграционните власти, но не е ясно дали това не е част от редовните усилия за прилагане на закона. \r\nНо операцията, която мнозина очакваха, така и не се случи. \r\nДжон Сандвег, който изпълняваше длъжността директор на Имиграционно-митническата агенция в администрацията на Обама, каза, че смята, че има необосновано очакване за обхвата на операцията. Той отбеляза, че Агенцията не разполага с ресурси за обхващане на хиляди имигранти, които Тръмп е обещал, че ще бъдат обхванати в координирана операция. \r\n\"Тази операция няма как да бъде това, в което мисля, че медиите и застъпниците и може би дори президентът смяташе, че ще се превърне – хиляди агенти на имиграционните служби да гъмжат по улиците на Америка\", каза Сандвег. \"Обхватът ще е много по-малък, отколкото хората очакват.\" \r\n*** \r\n \r\n  На фона на увеличаващото се напрежение в Персийския залив през уикенда след задържането от Иран на британски танкер, няколко командири на ливанска терористична група „Хизбулла“, финансирана от Иран, заявиха, че са разположили сили за възможна война с Израел, предупреждавайки, че нарастващият натиск от санкции срещу Техеран може да „предизвика такъв конфликт по-скоро по-рано, отколкото по-късно“, пише израелското англоезично издание  The Times of Israel \r\nКомандири от организацията коментираха в материал, публикуван в петък, че техните сили се готвят за война както на границата между Ливан и Сирия, така и на границата с Израел. \r\n\"Този път ние ще изстреляме първия изстрел\", каза \"Самир\", идентифициран като офицер от „Хизбулла“, командващ 800 бойци на границата с Израел. Той не даде истинското си име, тъй като не му е позволено да говори с медиите. \"Сега санкциите ни подготвят за действия на израелския фронт\", каза той пред изданието. \r\nВтората Ливанска война от 2006 г. започна, след като „Хизбулла“ започна с изненадващо нападение над патрул на израелските сили за отбрана на северната граница през юли същата година, убивайки трима израелски войници. \r\nСамир каза, че \"Хизбулла\" е искала да отвори нов фронт с Израел, но Асад ги е спрял. \r\n\"Нашето желание преди войната в Сирия беше да отворим фронт на Голанските възвишения, но сирийското правителство постави червена линия\", каза командирът, говорейки за ограниченията на Асад върху операциите на „Хизбулла“ на нейна територия. \"Сега няма червени линии\". \r\nСамир посочи, че нов конфликт с Израел няма да бъде „нищо подобно на тези преди това.“ И той каза, че „Хизбулла“ може да се разгърне, ако Иран бъде поставен в ъгъла. \r\n\"Ако някоя ракета удари Иран, ще бъде все едно, че я изстрелял Израел\", каза той. \r\nСамир заяви, че наказателните мерки срещу Иран се усещат от терористичната група, тъй като Техеран намалява финансовата подкрепа и се намаляват заплатите за бойците на „Хизбулла“. \r\nПо време на 34-дневната война от 2006 година хиляди ракети бяха изстреляни срещу  северните региони на Израел и отнеха живота на 160 израелци, повечето от които войници, и близо 1200 ливанци, включително няколко стотици бойци от \"Хизбулла\", според израелската армия. \r\nВ 13-те години след тази лятна война Израел многократно обвини „Хизбулла“ в нарушение на резолюция 1701 на ООН, която сложи край на войната. През юни ръководителят на Северно командване на Израелската армия, генерал-майор Амир Барам, заплаши с явни и тайни действия срещу „Хизбулла“ и Ливан, в отговор на усилията да се изгради терористична инфраструктура по границата. \r\n\"Хизбулла\", каза Барам, \"изгражда инфраструктура в селата точно тук през границата и се опитва да ни заплашва с атакуващи сили.\" \r\nНапрежението между Иран и Запада ескалира през последните месеци на фона на задълбочаващото се противопоставяне между Ислямската република и Съединените щати за ядрената програма на Техеран, с поредица от инциденти, включващи танкери и безпилотни самолети.", "date": "2019.07.21", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/21/2682485/asahi-shimbun-yaponiya-upravlyavashtata-koalitsiya-v-yaponiya-si-garantira-mnozinstvo-v-gornata-kamara.html", "text": "Управляващата либералдемократическа партия и младшият коалиционен партньор, Комеито, запазиха мнозинството си в Горната камара, осигурявайки най-малко 63 места на изборите, проведени на 21 юли, пише англоезичното издание на японския вестник  Asahi Shimbun   \r\nТъй като управляващата коалиция си е гарантирала необходимото мнозинство от 123 места в 245-местната Горна камара, премиерът Шиндзо Абе може да продължи своята политическа програма, тъй като управляващата коалиция ще има солидни мнозинства в двете камари. \r\nВ своите кампании Абе каза, че се надява да си осигури достатъчно места, за да гарантира политическа стабилност и си постави изключително ниска цел от общо 53 места между ЛДП и Комеито като основна цел. Това число би дало на управляващата коалиция обикновено мнозинство в горната камара, но тя далеч надхвърли този праг. \r\nПоловината от местата в Горната камара се избират на всеки три години. За общо 74 места се гласуваше в едномандатни райони, а други 50 депутати биват избирани с партийни листи по пропорционалната система. \r\n \r\n  Юлиян Марков", "date": "2019.07.21", "title": "Asahi Shimbun (Япония): Управляващата коалиция в Япония си гарантира мнозинство в Горната камара"}
{"url": "http://www.focus-news.net/news/2019/07/21/2682478/tass-opozitsionnata-partiya-na-yuriy-boyko-se-opasyava-ot-sriv-na-izborite-v-donbas.html", "text": "Масови нередности в изборите за Върховната Рада се записват в 49-ия избирателен район под контрола на Киев, на територията на региона Донецк. Това съобщи в неделя пресслужбата на партията \"Платформата на опозицията - за живот\" на Юрий Бойко, цитирана от  TACC . \r\n\"Наблюдателите и членовете на районните териториални комисии от Опозиционната платформа - за живот\" са регистрирали масови и явни нарушения на избирателното законодателство в 49-ти избирателен район в Донецка област. \r\nПо-конкретно, нейните представители отбелязаха фактите за изнасяне на бюлетини от избирателните секции, както и за разпространението на материали за кампанията от членове на секционните избирателни комисии на политическа сила. \"Материалите за всички факти за нарушения бяха събрани и ще бъдат прехвърлени на правоохранителните органи\", се казва в изявлението на опозиционната партия. \r\nПолитическата партия призова международни и украински наблюдатели с искане за обединяване на усилията \"за противодействие на опитите за фалшифициране на волята на украинските граждани\" и на ЦИК на Украйна - с искане за спешно реагиране при случаи на нарушения. \r\n \r\n  Юлиян Марков", "date": "2019.07.21", "title": "ТАСС: Опозиционната партия на Юрий Бойко се опасява от срив на изборите в Донбас"}
{"url": "http://www.focus-news.net/news/2019/07/21/2682371/pregled-na-osnovnite-temi-v-britanskiya-pechat-agentsiya-fokus.html", "text": "Напрежение между Великобритания и Иран, хакерската атака срещу Лондонската полиция и инцидент със сълзотворен газ в лондонското метро са сред темите на британския печат. \r\n*** \r\n \r\n Как се разви кризата в Персийския залив, коментира британският вестник  The Guardian  в материал представен без редакторска намеса. \r\nВ утрото, след като група от 30 кралски морски пехотинци помогнаха за завземането на плаващият под ирански флаг танкер „Грейс 1“ в Гибралтар, уморените служители на външното министерство не изглеждаха ликуващи. Нямаше точно предчувствие, но дипломатите бяха наясно с по-широките двустранни последици за британско-иранските отношения. \r\nСега, с превземането на британски петролен танкер в Персийския залив, някои от най-големите им страхове станаха реалност. „Стена Имперо“ и неговият екипаж от повече от 20 души вече са в ръцете на Иранската революционна гвардия - а в Обединеното кралство стана ясно, че не е в състояние да защити британския кораб, преминаващ през водните пътища на Ормузския проток. \r\nБританците настояват, че само задържат „Грейс 1“ поради предполагаемата си дестинация - пристанище в Сирия, а не поради факта, че корабът е превозвал ирански петрол. Санкциите на Европейския съюз срещу режима на Башар Асад трябваше да се приложат, а международното право да се запази, твърдят британците. Изглеждаше малко съмнително, като се има предвид неговия обиколен маршрут, че корабът е бил за Сирия. \r\nИ все пак имаше някои странности в британското решение. Малко предишни доставки на петрол за Сирия бяха конфискувани. Испанците твърдят, че британците са действали по нареждане на американците. Администрацията на Тръмп се опитва да замрази износа на ирански петрол като част от политиката си на максимални икономически санкции, предназначени да принудят иранците да подновят преговорите за ядрената сделка, подписана през 2015 г. \r\nНо Великобритания се противопоставя на американската политика, като твърди, че тя е контрапродуктивна и само ще засили позициите на хардлайнерите в Техеран. \r\nКарл Билд, бивш шведски премиер и съпредседател на Европейския съвет по външни отношения, посочи двусмислията на британската акция в Гибралтар: „Законността на задържането на танкер от Обединеното кралство за Сирия с петрол от Иран ме интригува. Единият се отнася до санкциите на ЕС срещу Сирия, но Иран не е член на ЕС. И ЕС по принцип не налага санкциите си на другите. Това прави САЩ. \r\nОт иранска гледна точка британското действие няма нищо общо с ембаргото на ЕС и всичко е свързано с желанието да се подкрепи американския натиск върху износа на ирански петрол, най-бързият път за привеждане на иранската икономика на колене. Според някои съобщения износът на Иран е намалял до 200 000 барела на месец. \r\nУсилията на Великобритания да се измъкне започнаха да се появяват през уикенда, когато Джереми Хънт, външният министър, говори по телефона с иранския си колега Джавад Зариф, и каза, че корабът може да бъде освободен, ако има гаранция, че няма да пътува до Сирия , \r\nНо доверието между Хънт и Заириф е ниско: Зариф се чувства разочарован от Хънт по редица двустранни въпроси, включително случая с Назанинин Загари-Ратклиф, иранец с двойно гражданство, задържан в Техеран. \r\nНа мълниеносна обиколка в Ню Йорк тази седмица Зариф настоя, че „Грейс 1“ не  пътува за Сирия, а до друга дестинация в Средиземно море, която той не би могъл да идентифицира. Той отказа да даде уверенията, които Хънт е поискал, заявявайки, че Иран няма да разкрие как се опитва да избегне ембаргото на САЩ. \r\nНо британците явно са помислили, че е възможно да се стигне до сделка, и от страна на британските европейски партньори идва натиск за разрешаване на въпроса. Хънт помолил главния министър на Гибралтар Фабиан Пикардо да дойде в Обединеното кралство, за да се срещне не само с Тереза Мей, но и с Борис Джонсън. В четвъртък бяха проведени и разговори между иранските власти и Гибралтар във външно министерство. \r\nПикардо продължи да настоява, че преговорите са били конструктивни. Някаква дипломатическа форма на думи изглеждаше неизбежна, която да задоволи всички, освен САЩ. \r\nВместо това, за разочарованието на иранците, на брифинг в петък сутрин, съда в Гибралтар удължи задържането на „Грейс 1“ за 30 дни. 2.1 милиона барела петрол остават в британски ръце. \r\nПроцесът бе проведен на фона на нарастващите заплахи от страна на Иран, че ще реагира реципрочно на това, което смята за „пиратски акт, чист и прост“. \r\nТези предупреждения в някои случаи не бяха забулени, а много ясни. Въпреки че британците се опитват да увеличат мащаба на морската защита на кралските военноморски сили върху британското търговско корабоплаване, напредъкът е неизбежно бавен. \r\nВ крайна сметка танкерът с британски флаг беше едно мюре и сега последиците са ясни за всички. Не само петрол, но и екипаж сега са заложници, а дипломати могат само да обмислят в ретроспекция дали правилните преценки са направени. \r\n*** \r\n \r\n  Лондонската полиция е станала жертва на хакери, които са разбили официалния профил на институцията в социалната мрежа „Туитър“, публикувайки редица ексцентрични съобщения, съобщава британският вестник  Telegraph .  \r\n \r\nСъобщенията са с антиполицейска насоченост и призовават за освобождаването на обвинения в изнасилване рап изпълнител Дигга Д., като някои от тях са съдържали нецензурни думи по адрес на полицаите.  \r\n \r\nОт Скотланд ярд заявиха, че официалната страница на полиция „Метрополитън“ е била обект на „неоторизиран достъп“. Според старши полицейският офицер Рой Смит, екипът на полицията „работи усърдно за да изтри съобщенията и подсигури сигурността на профила“. В изявлението си служителят призовава потребителите на „Туитър“ да \"игнорират съобщенията от профила на полицията докато не се възстанови контрола върху него“.  \r\n \r\nРано сутринта в събота обиждащите „туитиве“ бяха свалени. Официален говорителя на „Метрополитън“ отрече да е имало „хакване“ на профила, като в момента се установяват подробностите по случая.  \r\n*** \r\n \r\n Полиция издирва заподозрян след използване на сълзотворен газ в метрото в Лондон в пълен с пътници влак, пише лондонският вестник  Evening Standard . \r\nНа няколко пътници е била оказана помощ от парамедици за кашлица и задух, след като сълзотворният газ е бил използван във вагона \r\nИнцидентът с станал на станция Площад Оксфорд в 9.13 часа тази сутрин местно време (11:13 българско време). \r\nБританската транспортна полиция смята, че газът е циановъглерод, който също може да причини изгаряне на гърлото и носа. \r\n27-годишна пътничка разказа: \"Току-що бяхме напуснали Грийн Парк, когато имаше някаква суматоха в следващия вагон, но не можахме да кажем какво се случва. Тогава двама мъже минаха през вратата между вагоните и се препъваха, мислехме, че са пияни. Тогава всички започнаха да кашлят и да се отдалечават, не беше приятно. \r\nВластите уверяват, че веществото не е токсично и умоляват пътниците, които имат информация по въпроса да се свържат с полицията.", "date": "2019.07.21", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/21/2682369/predstoyashti-sabitiya-v-stranata-za-21-yuli-agentsiya-fokus.html", "text": "*** \r\n \r\nОт 09.30 часа Негово преосвещенство Белоградчишки епископ Поликарп - викарий на Софийския  митрополит, ще  отслужи чин на  Обновление и Архиерейска света Литургия в  Курилския манастир \"Св. Йоан Рилски\". \r\n \r\n*** \r\n \r\nНа новопостроения супермодерен басейн „Парк Арена ОЗК“ Бургас ще бъде домакин на Европейското първенство по водна топка за юноши U15. \r\n \r\n*** \r\n \r\nОт 18.00 часа в Експо център „Флора“ в Морската градина ще гостува инициативата „Списание 8 на живо“. \r\n \r\n*** \r\n \r\nОт 21.30 часа в Туристически комплекс „Акве Калиде“ ще бъде излъчена прожекция на филма „Вездесъщият“. \r\n \r\n*** \r\n \r\nОт 14.00 часа в Националната спортна база „Спорт палас“ до Варна ще се проведе Обучение по проект „България: Срещу агресията в спорта 2019” на Регионалната агенция за предприемачество и иновации – Варна (РАПИВ).  \r\n \r\n*** \r\n \r\nОт 19.00 часа в Църквата „Св. Архангели Михаил и Гавраил“ – Арбанаси ще се състои откриване на Международен фестивал за класическа камерна музика Arbanassi Summer Music 2019. \r\n \r\n*** \r\n \r\nОт 20.00 часа в Летен театър ще се проведе Международен фолклорен фестивал Велико Търново 2019 – концертна вечер. \r\n \r\n*** \r\n \r\nОт 12.30 часа ще се състои официалното откриване на традиционния събор „Илинден“ в местността „Сборяново“ край Исперих. \r\n \r\n*** \r\n \r\nОт 09.00 часа Негово високопреосвещенство Ловчански  митрополит Гавриил ще оглави Архиерейска света Литургия в храм  „Св. пророк Илия“, село Пресяка. \r\n \r\n*** \r\n \r\nОт 19.30 часа в парк „Пети октомври“ ще се проведе общоградска инициатива „Хора за хората“.", "date": "2019.07.21", "title": "Предстоящи събития в страната за 21 юли (Агенция „Фокус“)"}
{"url": "http://www.focus-news.net/news/2019/07/21/2682372/svetoslav-petkov-zelenchukoproizvoditel-ot-kavarna-radvame-se-na-loshoto-vreme-v-sasednite-strani-zashtoto-mozhe-da-prodavame-normalno-produktsiyata-si.html", "text": "Радваме се на лошото време в съседните страни, защото може да продаваме нормално продукцията си. Това каза в интервю за Радио „Фокус“ – Варна зеленчукопроизводителят от Каварна Светослав Петков. По думите му очакванията за реколтата са добри, но проблемите на производителите идват с нейната реализация на пазара, който е залят със стока от чужбина.“ Конкуренцията е огромна от страна на вноса до момента, до който ти си се борил да произведеш дадената продукция и излизаш на пазара и съответно цената й е адски ниска поради наличието на всякакъв вид стока. Ето от няколко седмици продавам оранжериен домат, който с излизането му на пазара имаше Румънски, Македонски, Испански, Италиански, Албански и т.н. и консумацията е една определена за нашия района, и за лятото е много трудно да се реализира и то на нормална цена“, заяви Светослав Петков. По думите му, до намаляване на износа е довел и отлива на интерес от страна на румънци, които преди са закупували голяма част от произведеното. Според Светослав Петков, в момента румънските зеленчукопроизводителите реализира много по-добра продукция и получават по-добри субсидии от колегите си в България. „Ние няма как да сме тяхна адекватна конкуренция и съответно ни подкопават и пазара“, отбеляза още той. Зеленчукопроизводителят даде пример с отглеждането на дини, което той е прекратил преди 3 години, когато от Румъния и Гърция започнали да внасят плодовете на цена от 10-20 стотинки, която отново подкопала българските производителите и те не успели да продават на печалба. Светослав Петков обясни, че за момента производителите на плодове и зеленчуци се радват на лошото време в съседките ни Гърция и Румъния, тъй като това може да доведе до понижаваме на вноса и по-добрата продажба на българската продукция. В следващите седмици ще стане ясно как ще се променят цените и реализацията на голяма част от българските плодове и зеленчуци според вноса от чужбина. \r\nБояна АТАНАСОВА", "date": "2019.07.21", "title": "Светослав Петков, зеленчукопроизводител от Каварна: Радваме се на лошото време в съседните страни, защото може да продаваме нормално продукцията си"}
{"url": "http://www.focus-news.net/news/2019/07/21/2682374/plovdiv-nad-100-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-plovdiv-prez-minalata-sedmitsa.html", "text": "107 проверки по спазване на забраната за тютюнопушене са извършили здравните инспектори в Пловдив през миналата седмица. Това сочи справка на  Радио „Фокус“ – Пловдив  в сайта на Регионалната здравна инспекция (РЗИ) в Пловдив. Проверени са 27 заведения за обществено хранене, 10 открити и 46 закрити обществени места, както и 15 детски и учебни заведения. Здравните инспектори са издали 16 предписания за установени нарушения. През изминалата седмица са постъпили три жалби от граждани и институции. Извършени са също 181 проверки по текущ контрол.", "date": "2019.07.21", "title": "Пловдив: Над 100 проверки по изпълнение на забраната за тютюнопушене са извършили здравните инспектори в Пловдив през миналата седмица"}
{"url": "http://www.focus-news.net/news/2019/07/21/2682375/ria-novosti-sasht-gotvyat-voenna-operatsiya-v-persiyskiya-zaliv.html", "text": "САЩ разработват военна операция под кодовото наименование „Страж“, целяща да обезпечи безопасността на морските пътища в Близкия изток, това са заявили от американското централно командване, предава  РИА Новости .  \r\n \r\nПодготовката за операцията в Персийския залив започва на фона на задържания в петък от иранската Революционна гвардия танкер, официалната причина за което е нарушение на международните правила, както посочиха от Техеран. Стана известно, че изпълняващият ролята на завеждащ Пентагона Ричард Спенсър е одобрил прехвърлянето на военен контингент в Саудитска Арабия с цел „защита на интересите на САЩ“ в региона на Близкия изток.  \r\n \r\nВ заявлението на американското централно командване, се казва, че „се разработва международната морска операция „Страж“, която цели подсигуряването на безопасността на ключовите морски пътища в Близкия изток, както и обезпечаване на свободата на мореплаването в света с оглед на скорошните събития в региона на Персийския залив.“ \r\n \r\n \r\n . \r\n \r\n : Цанко Цолов", "date": "2019.07.21", "title": "РИА Новости: САЩ готвят военна операция в Персийския залив"}
{"url": "http://www.focus-news.net/news/2019/07/21/2682373/ivan-kaburov-zarnoproizvoditel-dobivite-ot-pshenitsa-v-pazardzhishko-sa-napolovina-po-niski-ot-minalogodishnite.html", "text": "През изминалата година есенниците бяха засети на време, но дъждовете в началото на есента бяха малко закъснели и посевите излязоха късно, каза за  Радио „Фокус“ – Пазарджик  Иван Кабуров, арендатор и зърнопроизводител от Пазарджик. По думите му,  това забави есенното братене на пшеницата, то стана през пролетта, и част от посевите изсъхнаха.“Частичните превалявания през март и април не покриха липсата на валежи в предходните месеци в Пазарджишкото поле, посевите се спаружиха и добивите сега са ниски. Към момента добивите варират от 300 до 380 кг от декар, като за сравнение миналата година те достигаха до 650 кг от декар. Засега не очакваме това да се отрази това на изкупните цени. По –скоро определящо за тях е състоянието на реколтата в Добруджа“, уточни Кабуров. Той допълни, че земеделците нямат възможност да складират житото и пшеницата и качеството им се влошава и така изкупната цена ескалира нагоре. „Валежите през последните месеци по-скоро попречи жътвената кампания да стартира навреме и това също даде своето отражение. Сега пак заради валежите от последните дни комбайните не могат да влязат в масивите. До момента са ожънати около 70% от масивите. Останалите пролетници засега се развиват добре, най-големи очаквания има за реколтата от слънчоглед и царевица“, поясни Кабуров. \r\nАлбена ЖИЛЕКОВА", "date": "2019.07.21", "title": "Иван Кабуров, зърнопроизводител: Добивите от пшеница в Пазарджишко са наполовина по-ниски от миналогодишните"}
{"url": "http://www.focus-news.net/news/2019/07/21/2682377/greek-reporter-20-yuli-godishnina-ot-razdelyaneto-na-kipar.html", "text": "Какво казват кипърци, 20 юли е моментът, в който времето спря за острова. Ден на позор, когато се промени историята на една страна. За кипърци, разделянето на острова изглежда все така ясно както е станало преди 45 години, отбелязва в коментар гръцката медия  Greek reporter . Според редакцията на електронното издание, това е ден който нито Гърция, нито кипърските гърци ще забравят. И макар денят да бележи повратна точка и на острова и на материка, само кипърските гърци са усетили ужаса от турските военни, акостирали на острова в 5:30 сутринта.  \r\n \r\nСъбитията се развиват пет дни след военен преврат, извършен от военната хунта на Гърция срещу кипърския президент, което бе използвано от турците като предтекст за навлизането и окупирането на северната част на острова, пишат от редакцията на медията. Около 40 хил. турски войници са акостирали като част от операция, носеща кодовото име „Атила“.  \r\n \r\nСпоред Анкара, на острова е имало преследвания на турското малцинство, аргумент, който за автора на статията в гръцкото издание звучи слабо и днес, и по време на събитията от 1974 г. Турция определя своята интервенция като „мирна“ и целяща да „възстанови конституционалния ред“ на острова“, чийто основи са подкопани при преврата срещу Макариос III.  \r\n \r\nСпоред данни, приведени в статията на електронното издание, около четири хиляди души са убити, а над хиляда и петстотин са безследно изчезнали. В същото време около 200 хил. кипърски гърци са принудени да напуснат домовете си. В днешно време в северната част на Кипър все още има около 43 хил. турски войници.  \r\n \r\nДнес официално признатото правителство е това на Република Кипър в Никозия, докато Турската република Северен Кипър има международна подкрепа само от страна на Анкара. \r\n : Цанко Цолов", "date": "2019.07.21", "title": "Greek reporter: 20 юли – годишнина от разделянето на Кипър"}
{"url": "http://www.focus-news.net/news/2019/07/21/2682376/afp-navarshvat-se-50-godini-ot-misiyata-na-apolo-11.html", "text": "На 20 юли, събота, се навършват 50 години от мисията на американския кораб „Аполо 11“, който кацна на Луната, съобщава  AFP . Преди половин век астронавтите Нийл Армстронг и Едуин Олдрин станаха първите хора, стъпили на повърхността на земния спътник в рамките на събитие, излъчено по телевизията и наблюдавано от половин милиард души.  \r\n \r\nТяхната камера, носеща името „орел“ се отделя в 20:18 часа средно гринучко време на 20 юли 1969 г., като шест часа по-късно Армстронг поставя своя ляв крак на лунната повърхност, изричайки знаменитите думи „това е една малко стъпка за човека, но един гигантски скок за човечеството“. \r\n \r\nНАСА се готвеше в продължение на няколко седмици за да чества годишнината, организирайки изложби на цялата територия на САЩ и най-вече в „Космически център Кенеди“ в Калифорния, и „Космически център Джонсън“ в Тексас.  \r\nВ събота американският вицепрезидент Майк Пенс ще направи обръщение в калифорнийския център, от където Армстронг, Олдрин и третият член на екипажа – Майкъл Колинс, излитат към Луната. В предишната си реч от март тази година, Пенс обяви, че следващите хора трябва да бъдат изпратени на Луната до 2024 г.  \r\n : Цанко Цолов", "date": "2019.07.21", "title": "AFP: Навършват се 50 години от мисията на „Аполо 11“"}
{"url": "http://www.focus-news.net/news/2019/07/21/2682383/predstoyashti-mezhdunarodni-sabitiya-za-21-yuli-agentsiya-fokus.html", "text": "*** \r\n  Предсрочни парламентарни избори в Украйна \r\n \r\n*** \r\n  Избори за Горна камара на парламента \r\n \r\n*** \r\n  Визита на престолонаследника на Абу Даби \r\n \r\n*** \r\n  Пореден антиправителствен протест \r\n \r\n*** \r\n  Тържествена церемония, отбелязваща 50 години от кацането на Луната \r\n \r\n*** \r\n  Визита на Майкъл Помпео \r\n \r\n*** \r\n  Визита на Майкъл Помпео", "date": "2019.07.21", "title": "Предстоящи международни събития за 21 юли (Агенция \"Фокус)"}
{"url": "http://www.focus-news.net/news/2019/07/21/2682382/pregled-na-mezhdunarodnite-novini-do-0600-chasa-agentsiya-fokus.html", "text": "Британският външен министър Джереми Хънт каза, че е казал на иранския си колега в събота за \"крайното си разочарование\", след като Техеран задържа танкер, плаващ  под флага на Великобритания в Персийския залив, предава  AFP . \r\nВ социалната мрежа „Туитър“ Хънт написа, че е говорил с иранския външен министър Мохамад Джавад Зариф \"и е изразил крайно разочарование след уверенията на Иран от миналата събота, че Иран иска да де-ескалира ситуацията, а прави обратното.“ \r\n\"Това трябва да се отнася до действия, а не до думи, ако искаме да намерим общ път. Британското корабоплаване трябва и ще бъде защитено.\" \r\nВъншното министерство в Лондон съобщи, че е извикало в събота иранския шарже д‘афер. Дипломатът бе призован, след като европейските сили призоваха Иран да освободи петролния танкер „Стена Имперо“, който бе задържан в Ормузкия проток в петък. \r\n*** \r\n \r\n Сръбски телефонен терорист, който беше задържан за фалшив сигнал за бомба на самолет на Луфтханза по линията от Белград до Франкфурт на 18 юли, е извършил престъплението поради чувства към стюардеса от този полет, съобщи сръбската национална телевизия, цитирана от  TACC . \r\nТой е задържан за 30 дни. На 65-годишния сърбин е повдигнато обвинение за действия, предизвикващи паника и безредици“. Обвиненият може да получи наказание до 1 година затвор или сериозна глоба. \r\nПо време на разпитите задържаният е признал, че докато се е разхождал в парк в Белград, той срещнал две момичета, които се оказали стюардеси от самолет на Луфтханза. Тъй като \"той наистина харесал\" едната от тях, поканил момичетата на вечеря. Стюардесите отказали поканата, но мъжът все пак решил да демонстрира чувствата си. \r\nСлед като мъжът не можал да я открие цял ден в хотела, където е отседнала, той се обадил на летището „Никола Тесла“ и съобщил за бомба в самолета, за да не позволи на стюардесата да излети, като се обадил от телефон в апартамент на свой приятел. В резултат на това полетът е закъснял с повече от шест часа, пътниците са евакуирани от самолета, а самият самолет е бил изтеглен  на три километра от летището, където е бил претърсен внимателно. Пресслужбата на летището отбеляза, че работата на летището не е спирана и „всички други полети са извършени по график“. \r\n*** \r\n \r\n Катер на иранската брегова охрана е принуди танкер под флага на Алжир да промени курса в Ормузкия пролив и го е насочил към  териториалните води на Иран,  съобщи в събота алжирската агенция APS, позовавайки се на изявление на най-голямата алжирска нефтена и газова компания „Сонатрах“, която притежава петролния танкер, цитирана от  TACC \r\nСпоред компанията \"в петък иранската брегова охрана e принудила танкерa „Масдар“, собственост на „Сонатрах“, да промени първоначалния си курс и да се насочи към иранските териториални води.\" Танкерът, се казва в изявлението, е бил по това време в зоната на Ормузкия пролив. В същото време, отбелязва компанията, \"не са регистрирани необичайни ситуации\" на борда му. \r\nСпоред алжирската компания танкерът е бил изпратен да натовари нефт в пристанището на Рас Танура, намиращо се в Саудитска Арабия. Предполага се, че оттам е щял да се насочи към Китай. \r\nАлжирското правителство е създало специална група, която включва представители на Министерството на външните работи и Министерството на петрола на страната, за да разгледа ситуацията с алжирския танкер „Масдар“ в Ормузкия пролив. \r\n*** \r\n \r\n Министерството на правосъдието е изготвило нов законопроект за прокуратурата, в който обединява Специализираната прокуратура и Прокуратурата за борба с организираната престъпност и корупцията в : \"Прокуратура за преследване на престъпления и корупция във властта\". Министерството на правосъдието заяви, че новата прокуратура ще продължи делата на Специализираната прокуратура, информира македонският телевизионен канал  „ТВ 21“ . \r\n„Компетенциите на двете съществуващи прокуратури се прехвърлят към новосъздадената прокуратура, която продължава да ръководи започнатото производство във фазата, в която го е заварила. В същото време е осигурена приемственост: прокурорите и следователите, които са работили досега, ще продължат да работят в тази прокуратура - казват от Министерството на правосъдието. \r\nПредложението Вилма Русковска да оглави новата прокуратура, не е приемливо за опозиционната ВМРО-ДПМНЕ. \r\nРусковска в предаване по Канал 77 заяви, че е изненадана от предложението тя да застане начело на новата прокуратура. \r\nЗаев смята, че за този законопроект ще бъде осигурено необходимото мнозинство от две трети, а сегашната работа на Специализираната прокуратура ще бъде запазена. Според Демократичния съюз за интеграция предложението на Заев е добра основа и истинска посока за трайно решение на институционализирането на борбата с престъпността и корупцията. Двете опозиционни албански партии заявиха пред „ТВ 21“ , че новият законопроект ще бъде разгледан в партийните органи и след това ще излязат с официална позиция. \r\n*** \r\n \r\n От космодрума Байконур бе изстреляна руската ракета от среден клас „Союз-ФГ” с пилотиран космически кораб „Союз МС-13” с многонационален екипаж, предава  TACC . \r\nРакетата излетя в 19:28 московско време (съвпада с българското). Космонавтът на „Роскосмос“ Александър Скворцов и астронавтите Андрю Морган (НАСА) и Лука Пармитано (Европейската космическа агенция) потеглиха към Международната космическа станция (МКС). \r\nПолетът на Съюза МС-13 към МКС е планиран по шестчасова схема, съгласно която ще направи четири обиколки в орбита около Земята. Скачването на кораба с МКС е насрочено за 21 юли в 01:50 московско време \r\nНовите членове на поредната експедиция до МКС ще работят на станцията 201 дни. По време на работата в орбита екипажът ще извърши почти 50 експеримента по програмата за приложни научни изследвания, пет от тях ще бъдат извършени автоматично без участието на екипажа. \r\nСега станцията се управлява от руски космонавт Алексей Овчинин, както и от астронавтите на НАСА Ник Хейг и Кристина  Кук. \r\n*** \r\n \r\n Лидерът на Демократическата партия на Косово (ДПК) и председател на косовския парламент Кадри Весели заяви, че предсрочните избори в страната са неизбежни и че партията му е готова за тях, когато бъдат насрочени, съобщава сръбското радио Б92, цитирано от македонската агенция  “Макфакс“ . \r\nВесели на пресконференция, след завръщането си от САЩ заяви, че политическите партии трябва да обсъдят датата на изборите. \r\nТой добави, че оставката на Харадинай от поста министър-председател е лично решение и че те не са били уведомени преди това. \r\n„Решението на бившия министър-председател да подаде оставка е лично решение и като такова ние го приехме, независимо от факта, че не сме имали преди това никакво съобщение или консултация. Предсрочните избори са неизбежни. ДПК е готова за тях, когато бъдат насрочени. Сега остава само да говорим за датата на тяхното провеждане,\" каза Весели. \r\nЛидерът на ДПК в обръщението си каза, че гражданите трябва да имат пълна увереност, че държавата, суверенитетът и териториалната цялост са недосегаеми.", "date": "2019.07.21", "title": "Преглед на международните новини до 06:00 часа (Агенция \"Фокус\")"}
{"url": "http://www.focus-news.net/news/2019/07/21/2682378/deutsche-welle-merkel-otbelyaza-75-godishninata-ot-operatsiya-valkiriya.html", "text": "Германският канцлер Ангела Меркел почете в събота паметта на Клаус фон Щауфенберг и останалите германски военни, направили опит да убият Адолф Хитлер на 20 юли 1944 г., предава англоезичната редакция на  Deutsche Welle . \r\n \r\n„Следвайки сърцето си, те доказаха себе си като истински патриоти“, заяви Меркел по време на военна церемония в Берлин. „Те ни дават пример как да бъдем бдителни и да се изправим срещу расизма и национализма във всички техни проявления“, добави канцлерът.  \r\n \r\nЩауфенберг и негови съмешленици планират да убият Хитлер в неговата главна квартира „Вълчето леговище“, намиращо се в днешна Полша, след което да сключат мир със западните съюзници.  \r\n \r\nНо куфарчето с бомбата, предназначена да вземе живота на Хитлер, не успява да постигне целта си и опитът да се смени властта, носещ името „Операция Валкирия“, се проваля. Щауфенберг и неговите съмишленици са разкрити и екзекутирани. В следвоенна Германия Щауфенберг бе разглеждан едновременно като герой на антихитлеристката съпротива и като опортюнист, обърнал се срещу германския лидер в момента, в който изходът от войната е бил предизвестен и той просто е желаел властта.  \r\n : Цанко Цолов", "date": "2019.07.21", "title": "Deutsche Welle: Меркел отбеляза 75-годишнината от операция „Валкирия“"}
{"url": "http://www.focus-news.net/news/2019/07/21/2682380/tass-telefonen-terorist-e-saobshtil-za-bomba-v-samolet-v-belgrad-zaradi-simpatii-kam-styuardesa.html", "text": "Сръбски телефонен терорист, който беше задържан за фалшив сигнал за бомба на самолет на Луфтханза по линията от Белград до Франкфурт на 18 юли, е извършил престъплението поради чувства към стюардеса от този полет, съобщи сръбската национална телевизия, цитирана от  TACC . \r\nТой е задържан за 30 дни. На 65-годишния сърбин е повдигнато обвинение за действия, предизвикващи паника и безредици“. Обвиненият може да получи наказание до 1 година затвор или сериозна глоба. \r\nПо време на разпитите задържаният е признал, че докато се е разхождал в парк в Белград, той срещнал две момичета, които се оказали стюардеси от самолет на Луфтханза. Тъй като \"той наистина харесал\" едната от тях, поканил момичетата на вечеря. Стюардесите отказали поканата, но мъжът все пак решил да демонстрира чувствата си. \r\nСлед като мъжът не можал да я открие цял ден в хотела, където е отседнала, той се обадил на летището „Никола Тесла“ и съобщил за бомба в самолета, за да не позволи на стюардесата да излети, като се обадил от телефон в апартамент на свой приятел. В резултат на това полетът е закъснял с повече от шест часа, пътниците са евакуирани от самолета, а самият самолет е бил изтеглен  на три километра от летището, където е бил претърсен внимателно. Пресслужбата на летището отбеляза, че работата на летището не е спирана и „всички други полети са извършени по график“.", "date": "2019.07.21", "title": "ТАСС: Телефонен терорист е съобщил за бомба в самолет в Белград заради симпатии към стюардеса"}
{"url": "http://www.focus-news.net/news/2019/07/21/2682379/deutsche-welle-s-ostavkata-na-haradinay-vaprosa-za-podyalbata-na-kosovo-se-vrashta-v-dnevniya-red.html", "text": "С оставката на Рамуш Харадинай президентът Хашим Тачи остава без главния конкурент. Това може да върне идеята за размяна на територии в дневния ред, коментира  Deutsche Welle  в своята македонска редакция. \r\nДвадесет години след войната в Косово много рани остават отворени, повечето от престъпленията са ненаказани, а помирение между сърбите и албанците не се вижда на хоризонта. Ето защо беше важно създаването на Специалния съд, който в петък попадна в медийния фокус Призоваването на премиера Рамуш Харадинай се цели в самия връх на Армията за освобождение на Косово (АОК), коментира германската медия. \r\nТова е вторият път, когато Харадинай доброволно отива в Хага. И първи път, през 2005 г., той подаде оставка по същата причина. След освобождаването му поради липса на доказателства остават подозренията, че свидетелите са били заплашени и убити. Тогава Харадинай бе посрещнат като национален герой в Прищина. \r\nНовата оставка на Харадинай може да има дългосрочни последици за Косово - с напускането на основния играч фокусът на властта се променя. Особено в диалога с Белград, сега в Прищина, вятърът ще духа от друга посока: Харадинай решително се противопоставяше на обмена на територии - идея, застъпвана от Хашим Тачи и сръбския президент Александър Вучич. \r\nС позицията си по въпроса Харадинай спечели политически точки в Косово и в чужбина, особено в Германия, която открито се противопостави на идеята за промяна на границите. \r\nХарадинай попадна под голям международен натиск, след като правителството му въведе 100-процентни мита върху вноса от Сърбия. Оттогава диалогът спря и не се обсъжда възможния обмен на територии. Беше ясно, че упоритостта му рано или късно има последици за самия него, а Хага само ускори напускането му. Но решението му да замине в  Хага е правилно и последователно. \r\nСега Хашим Тачи и неговата Демократическа партия остават без главния противник в спора за диалога с Белград. Сега предложението от преди повече от една година територия, в замяна на признаване, може отново да набере сила. \r\nСпоразумение в тази посока без широк консенсус в Косово, няма да бъде добър сигнал за дългосрочно и устойчиво решение на проблема с Косово. \r\nСпециалният съд за военни престъпления на албанците по време на войната в Косово в петък направи силна стъпка към правна битка с миналото. Това е окуражаващ сигнал за Косово. Политическите последици от оставката на Харадинай е малко вероятно да се очакват - в диалога със Сърбия може да има положителни промени. Но на всяка цена трябва да се избягва гнила сделка въз основа на настоящата политическа слабост на Косово, коментира Deutsche Welle. \r\n \r\n  Юлиян Марков", "date": "2019.07.21", "title": "Deutsche Welle: С оставката на Харадинай въпроса за подялбата на Косово се връща в дневния ред"}
{"url": "http://www.focus-news.net/news/2019/07/21/2682385/predstoyashti-sabitiya-v-stranata-za-21-yuli-agentsiya-fokus.html", "text": "*** \r\n \r\nОт 09.30 часа Негово преосвещенство Белоградчишки епископ Поликарп - викарий на Софийския  митрополит, ще  отслужи чин на  Обновление и Архиерейска света Литургия в  Курилския манастир \"Св. Йоан Рилски\". \r\n \r\n*** \r\n \r\nНа новопостроения супермодерен басейн „Парк Арена ОЗК“ Бургас ще бъде домакин на Европейското първенство по водна топка за юноши U15. \r\n \r\n*** \r\n \r\nОт 18.00 часа в Експо център „Флора“ в Морската градина ще гостува инициативата „Списание 8 на живо“. \r\n \r\n*** \r\n \r\nОт 21.30 часа в Туристически комплекс „Акве Калиде“ ще бъде излъчена прожекция на филма „Вездесъщият“. \r\n \r\n*** \r\n \r\nОт 14.00 часа в Националната спортна база „Спорт палас“ до Варна ще се проведе Обучение по проект „България: Срещу агресията в спорта 2019” на Регионалната агенция за предприемачество и иновации – Варна (РАПИВ).  \r\n \r\n*** \r\n \r\nОт 19.00 часа в Църквата „Св. Архангели Михаил и Гавраил“ – Арбанаси ще се състои откриване на Международен фестивал за класическа камерна музика Arbanassi Summer Music 2019. \r\n \r\n*** \r\n \r\nОт 20.00 часа в Летен театър ще се проведе Международен фолклорен фестивал Велико Търново 2019 – концертна вечер. \r\n \r\n*** \r\n \r\nОт 12.30 часа ще се състои официалното откриване на традиционния събор „Илинден“ в местността „Сборяново“ край Исперих. \r\n \r\n*** \r\n \r\nОт 09.00 часа Негово високопреосвещенство Ловчански  митрополит Гавриил ще оглави Архиерейска света Литургия в храм  „Св. пророк Илия“, село Пресяка. \r\n \r\n*** \r\n \r\nОт 19.30 часа в парк „Пети октомври“ ще се проведе общоградска инициатива „Хора за хората“.", "date": "2019.07.21", "title": "Предстоящи събития в страната за 21 юли (Агенция „Фокус“)"}
{"url": "http://www.focus-news.net/news/2019/07/21/2682386/nimh-shte-bade-slanchevo-maksimalnite-temperaturi-shte-sa-mezhdu-30-i-35.html", "text": "Днес ще бъде слънчево, след обяд с временни увеличения на облачността. В Източна България ще духа слаб до умерен югоизточен вятър. Максималните температури ще са между 30° и 35°, в София - около 30°. Това съобщи за  Агенция \"Фокус\"  Христо Христов, дежурен синоптик в  Националния институт по метеорология и хидрология  (НИМХ). \r\nНад Черноморието ще бъде слънчево. Ще духа слаб до умерен югоизточен вятър. Максималните температури ще са между 26° и 29°. Температурата на морската вода е 25-27°. Вълнението на морето ще бъде 1-2 бала. \r\nНад планините ще бъде предимно слънчево, след обяд с временни увеличения на облачността. Ще духа слаб до умерен северен вятър. Максимална температура на 1200 метра около 24°, на 2000 метра – около 16°. \r\nАтмосферното налягане e по-високо от средното за месеца и през деня ще се задържи почти без промяна.", "date": "2019.07.21", "title": "НИМХ: Ще бъде слънчево, максималните температури ще са между 30° и 35°"}
{"url": "http://www.focus-news.net/news/2019/07/21/2682389/afp-hyustan-otpraznuva-50-godishninata-ot-katsaneto-na-lunata.html", "text": "Космическият център в Хюстън отпразнува точният момент, в който американският астронавт Нийл Армстронг прави първата си стъпка по лунната повърхност, предава  AFP . \r\nХиляди хора се събраха да отбележат т.нар. лунна годишнина с фойерверки, музика и голям екран, на който бяха излъчени кадри от паметния момент.  \r\n \r\nСлед като прекарва няколко секунди на стълбата на космическата капсула „Орел“, където той и Едуин Олдрин са се приземили шест часа по-рано, Армстронг прави първата си стъпка на луната в 22:56 вечерта на 20 юли 1969 г. \r\n \r\n„Една малка стъпка за човека, един гигантски скок за човечеството“.  \r\n : Цанко Цолов", "date": "2019.07.21", "title": "AFP: Хюстън отпразнува 50-годишнината от кацането на луната"}
{"url": "http://www.focus-news.net/news/2019/07/21/2682388/burgas-prozhektsiya-na-filma-vezdesashtiyat-shte-bade-izlachena-v-lyatno-kino-akve-kalide.html", "text": "Вълнуваща звездна вечер се очертава неделната, на 21 юли, в Туристически комплекс „Акве Калиде“. Първата от поредица летни прожекции ще започне в 21.30 часа на амфитеатъра на туристическия комплекс с интригуващото заглавие на българската продукция „Вездесъщият“. Това съобщиха от пресцентъра на  Община Бургас . \r\nФилмът е с пет награди от най-престижния фестивал на българския игрален филм „Златна роза“. Награда за най-добра мъжка роля печели Велислав Павлов, известен ни и от сериала „Откраднат живот“, а най-добра женска роля е присъдена на Теодора Духовникова. \r\nВ лентата участват още Весела Бабинова, Михаил Мутафов, Анастасия Лютова, Тони Минасян, Ирмена Чичикова и Борис Луканов. На прожекцията ще гостува Тони Минасян, който ще се срещне със зрителите в 21.00 часа. \r\nСпециално за лятното кино на амфитеатъра в Акве Калиде ще бъде изграден голям екран, а Бургасбус ще осигури извънреден курс на градски автобус №3, след края на прожекцията – 23.30 часа. \r\nТаксата за вход е 5 лв. и е въведена с цел да осигури място на всеки зрител. Билети може да закупите от ТК „Акве Калиде“, ТИЦ – Часовника, Автогара юг, Магазия 1.", "date": "2019.07.21", "title": "Бургас: Прожекция на филма „Вездесъщият“ ще бъде излъчена в лятно кино „Акве Калиде“"}
{"url": "http://www.focus-news.net/news/2019/07/21/2682384/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\n Метеорологична обстановка: \r\nЩе бъде предимно ясно и почти тихо, слънчево, след обяд с временни увеличения на облачността. В Източна България ще духа слаб до умерен югоизточен вятър. Максималните температури ще са между 30° и 35°. \r\n Предимно слънчево ще бъде в планините, около и след обяд с временни увеличения на облачността. Ще духа слаб до умерен северен вятър. Максимална температура на 1200 метра около 24°, на 2000 метра – около 16°. \r\n \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\n \r\nАМ „Тракия“:  \r\n \r\nОбласт София:  \r\nДвижението в посока Бургас от км 40+155 до км 44+505 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активната лента, като движението се извършва в изпреварващата. Срок 20.07.2019 г.; \r\nДвижението при Ихтиман от км 40+080 до км 44+705 е ограничено за всички МПС поради изграждане на стационарна контролна единица на електронна система за събиране на таксите за ползване на републиканската пътна мрежа. Срок: от 23:00 до 24:00 часа на 20.07.2019 г. 21.07.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижение от км 157+000 до км 162+000 в посока Бургас в района на с. Оризово е ограничено за движение само по изпреварващата лента поради рязане на храсти в средната разделителна ивица. Движението се осъществява в активната лента с повишено внимание, съобразно създадената организация на движение. Срок на действие до 22.07.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г.  \r\nОбласт Сливен: \r\nДвижението от км 267+000 до км 270+000 в участъка от гр. Кермен до с. Чокоба в посока Бургас се осъществява с повишено внимание поради ръчно косене. Участъка е сигнализиран с пътни знаци.Срок до22.07.2019 г. \r\nАМ „Хемус“:  \r\n \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\n \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nДвижението от км 388+000 до км 395+800 в посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г.; \r\nДвижението от км 388+000 до км 395+800 посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС затворен за движение до 22.07.2019 г. в участъка от кръстовището за к.к. Пампорово до пътно кръстовище за с. Момчиловци в с. Соколовци поради провеждането на национален събор „Рожен 2019”. \r\nЗа движение на транзитно преминаващите пътни превозни средства се използва  обходен маршрут: Проглед – к.к. Пампорово – Смолян – Соколовци и обратно, като през този период отпада забраната за движение на МПС с маса над 3,5 т през републикански път ІІІ-8641 Пампорово – Смолян; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - отворен за всички за МПС до 22 юли; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Ямбол: \r\nДвижението в участъка Мараш – Лозенец от км 425+200 до км 428+200 се осъществява в една лента, поради  ремонт на пътната настилка. Движението се регулира чрез пътни знаци . Срок до 25.07.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 22.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 22.07.2019 г.; \r\n \r\n Състояние на републиканската пътна мрежа:   \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 52+000 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 22.07.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 24.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nФ \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 31.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\n \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nПът IІІ-6003: Движението по път IІІ-6003 Копеловци – Полска Скакавица от км 00+000 до 11+000 се осъществява с повишено внимание поради изсичане на храсти и машинно косене на трева. Движението в района се осъществява с пътни знаци. За времето от 08:00 ч.до18:00 ч. Срок до 22.07.2019 г.  \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 26.07.2019 г; \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът II-37: Движението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-842: Движението по път III-842 Юндола – Белово се извършва в една лента от км 0+000 до км 21+000 поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Срок до 24.07.2019 г. от 9:00 ч. до 17:00 ч.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 22.07.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІІ-3002: Движението по път IІІ-3002 Българене – Божурлук в участъка от Българене до Божурлук от км 0+000 до км 20+000 се осъществява в едната лента поради частични ремонтни работи по асфалтовата настилка. Срок: до 22.07.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\n \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III 662: Движението по път III-662 с. Баня – граница с област Велико Търново от км 13+000 до км 44+800 се осъществява с повишено внимание поради полагане на маркировка върху асфалтовата настилка. Участъкът е сигнализиран с пътни знаци. Срок до 26.07.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението през проход „Рожен“, участък от път II-86 Пловдив – Чепеларе – Соколовци – Смолян от км 84+360 (кръстовище за к.к. Пампорово) до км 95+653 (пътно кръстовище за с. Момчиловци в с. Соколовци) се ограничава до 06:00 часа на 22.07.2019 г. (понеделник), поради провеждане на събор на народното творчество и животновъдството „Рожен 2019”. \r\nЗа движение на транзитно преминаващите пътни превозни средства да се използва  обходен маршрут: Проглед – к.к. Пампорово – Смолян – Соколовци и обратно, като през този период отпада забраната за движение на МПС с маса над 3,5 т. през републикански път ІІІ-8641 Пампорово – Смолян. \r\nПромените в режима за движението ще се сигнализират с пътни знаци и указателни табели, а водачите ще бъдат информирани своевременно и насочвани по отбивния маршрут от регулировчици. \r\nВ района на събора организацията на движение се осъществява от служители на МВР. \r\nПоради очаквания повишен трафик на движение по път II-86 Пловдив – Смолян, препоръчваме на водачите на товарни автомобили да използват следните обходни маршрути: \r\n- Пловдив – Кричим – Девин – Стойките – к.к. Пампорово – Смолян и обратно; \r\n- Пловдив – Кърджали – Ардино – Смолян и обратно. Срок до 22.07.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nДвижението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 21.07.2019 г. до 25.07.2019 г.; \r\nДвижението по път II-18 /Софийски околовръстен път/ при Кривина посока АМ \"Тракия\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 21.07.2019 г. до 25.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г. \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента, поради изсичане на храсти. Движението се регулира чрез пътни знаци. Срок до 26.07.2019 г. \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.21", "title": "Актуална пътна обстановка"}
{"url": "http://www.focus-news.net/news/2019/07/21/2682381/tass-iran-e-prinudil-alzhirski-tanker-v-ormuzkiya-protok-da-se-nasochi-kam-iranski-vodi.html", "text": "Катер на иранската брегова охрана е принуди танкер под флага на Алжир да промени курса в Ормузкия пролив и го е насочил към  териториалните води на Иран,  съобщи в събота алжирската агенция APS, позовавайки се на изявление на най-голямата алжирска нефтена и газова компания „Сонатрах“, която притежава петролния танкер, цитирана от  TACC \r\nСпоред компанията \"в петък иранската брегова охрана e принудила танкерa „Масдар“, собственост на „Сонатрах“, да промени първоначалния си курс и да се насочи към иранските териториални води.\" Танкерът, се казва в изявлението, е бил по това време в зоната на Ормузкия пролив. В същото време, отбелязва компанията, \"не са регистрирани необичайни ситуации\" на борда му. \r\nСпоред алжирската компания танкерът е бил изпратен да натовари нефт в пристанището на Рас Танура, намиращо се в Саудитска Арабия. Предполага се, че оттам е щял да се насочи към Китай. \r\nАлжирското правителство е създало специална група, която включва представители на Министерството на външните работи и Министерството на петрола на страната, за да разгледа ситуацията с алжирския танкер „Масдар“ в Ормузкия пролив. \r\n  Юлиян Марков", "date": "2019.07.21", "title": "ТАСС: Иран е принудил алжирски танкер в Ормузкия проток да се насочи към ирански води"}
{"url": "http://www.focus-news.net/news/2019/07/21/2682391/sport-dilian-uayt-pobedi-oskar-rivas.html", "text": "Бокс: Дилиън Уайт успя да се съвземе от „нокдаун“ и в крайна сметка излезе победил при срещата си с колумбиеца Оскар Ривас. Британският боксьор се съвзе след като бе повален в деветия рунд и в крайна сметка спечели по точки по единодушно решение на съдийския състав. Това прави Уайт претендент за титлата на Дионтей Уалдър.", "date": "2019.07.21", "title": "Спорт: Дилиън Уайт победи Оскар Ривас"}
{"url": "http://www.focus-news.net/news/2019/07/21/2682390/veliko-tarnovo-desetoto-yubileyno-izdanie-na-festivala-arbanassi-summer-music-shte-se-provede-do-28-yuli.html", "text": "Десето юбилейно издание на фестивала за класическа камерна музика „Arbanassi Summer Music“ ще се проведе до 28 юли. Това съобщиха от пресцентъра на  Община Велико Търново . Четирите концертни вечери ще са във вълнуваща среда на възрожденските църкви-музеи „Св. Георги“ и „Св.  Архангели Михаил и Гавраил“ в архитектурния резерват Арбанаси. \r\nМузикалното събитие извежда камерната музика от концертната зала и я вкарва в едно по-интимно пространство, за да внуши усещането за общност, приятелство и удоволствие от нея. \r\nФестивалната програма ще започне с концерт под надслов „Български композитори“ в църква-музей „Св. Георги“, където ще бъдат изпълнени произведения  на класиците Марин Големинов и Панчо Владигеров и на съвременните автори Добринка Табакова, Ценко Минкин и Юлита Фъсева. \r\nСледващите две концертни вечери ще са в уникалната със стенописната украса и акустика църква музей  „Св. Архангели Михаил и Гавраил“.  Темата на 23 юли е „Руската душа“ и включва струнни произведения на Антон Аренски и Пьотър Чайковски. Музика на Камий Сен-Сан  и „Песни от Оверн“ от Жозеф Кантелуб за сопрано и оркестър са в програмата на концерта „Френски парфюм“ на 25 юли. \r\n„Arbanassi Summer Music“ '2019 завършва на 28 юли в църквата „Св. Георги“ с празничен концерт, посветен на десетата годишнина на фестивала, в който са включени творби на Антонин Дворжак, Франц Шуберт, Жак Ибер и Йоханес Брамс \r\nПроизведенията ще бъдат изпълнени от международна формация музиканти от Белгия, Франция и България. Това са Александър Сомов и Теодора Атанасова – виолончело, Амрай Либолд – фагот, Хеди Керпичан и Майва Ларог– цигулка, Демна Гигова и Самуел Барсегян – виола, Димитри Местдаг – обой, Пиер Оньó – кларинет, Юлита Фъсева – контрабас и сопраното Лор Бинон. Изпълнителите са водещи солисти на Кралската фламандска филхармония и други световни оркестри. \r\n„Arbanassi Summer Music“ се провежда ежегодно всяко лято от 2010 г. по инициатива на музикантите от Кралската фламандска филхармония Дмитрий Медстаг и съпругата му Юлита Фъсева, която е родена във Велико Търново. Домакин и организатор на събитието е Регионалния исторически музей с подкрепата на Община Велико Търново. \r\nИ тази година класическият камерен формат е включен в Европейската фестивална платформа и е носител на престижния лейбъл  „Европа на фестивалите, фестивалите на Европа“ 2019-2020. \r\nБилети за фестивала се предлагат в jуристическите информационни центрове  на ул. „Христо Ботев“ №5  и на пл. „Цар Асен I“ във Велико Търново, както и на място,  непосредствено преди концертите.. \r\nПрограма: \r\n 21 юли (неделя) \r\n19.30 ч., църква-музей „Св. Георги“, Арбанаси \r\n„Български композитори” \r\nСтрунно трио „Прозрение“ от Добринка Табакова \r\n„Притури се планината“ за соло контрабас от Юлита Фъсева \r\nПет скици за струнен квартет от Марин Големинов \r\nСтрунен квартет в сол мажор от Панчо Владигеров \r\nИзбрани произведения за струнен оркестър от Ценко Минкин; \r\n 23 юли (вторник) \r\n19.30 ч., църква-музей „Св. Архангели Михаил и Гавраил“, Арбанаси \r\n„Руската душа” \r\nСтрунен квартет №2 в ла минор от Антон Аренски \r\nСеренада за струнен оркестър от Пьотър Чайковски; \r\n 25 юли (четвъртък) \r\n19.30 ч., църква-музей „Св. Архангели Михаил и Гавраил“, Арбанаси \r\n„Френски парфюм” \r\nСоната за фагот и оркестър от Камий Сен-Санс \r\nСоната за кларинет и оркестър от Камий Сен-Санс \r\n„Песни от Оверн“ за сопрано и оркестър от Жозеф Кантелуб; \r\n 28 юли (неделя) \r\n19.30 ч., църква-музей „Св. Георги“, Арбанаси \r\nПразничен концерт „10 години Arbanassi Summer Music“ \r\nБагатели op. 47 за ансамбъл от Антонин Дворжак \r\nСоната „Арпеджионе“ за ансамбъл от Франц Шуберт \r\nПет пиеси за трио от Жак Ибер \r\nУнгарски танци за оркестър от Йоханес Брамс. \r\nОще информация за Arbanassi Summer Music е публикувана  .", "date": "2019.07.21", "title": "Велико Търново: Десетото юбилейно издание на фестивала „Arbanassi Summer Music“ ще се проведе до 28 юли"}
{"url": "http://www.focus-news.net/news/2019/07/21/2682393/reuters-v-yaponiya-se-provezhdat-izbori-ot-koito-zavisi-reformata-na-patsifistkata-konstitutsiya-na-stranata.html", "text": "Очаква се управляващата коалиция на японския премиер Шиндзо Абе да спечели солидно мнозинство в горната камара на парламента на провеждащите се в неделя избори в страната, предава  Reuters .  Това може да определи дали мечтата на Абе да ревизира следвоенната пацифистка конституция на страната, създадена първоначално по идея на САЩ, би могла да се сбъдне.  \r\n \r\nПроучвания на медиите сочат, че Либерално-демократическата партия на премиера и неговият коалиционен партньор са на път да спечелят повече от половината от 124-те места, което ще увеличи мнозинството му в камарата. Не е ясно обаче дали коалицията ще постигне пълното мнозинство от 2/3, което е нужно за да се започне процес по ревизиране на основния закон и по-точно на член 9, което би позволило да се подсили армията, която в момента е обект на редица ограничения и носи наименованието „Сили за самоотбрана“.  \r\n \r\nПостановленията датират от 1947 и тяхната смяна ще бъде ярък символ, променяйки следвоенния пацифизъм на Япония. Противниците на конституционната реформа смятат, че ако статута на военните в страната се промени и те се превърнат в истинска армия, това ще позволи въвличането на Япония в конфликтите, водени от САЩ.  \r\n : Цанко Цолов", "date": "2019.07.21", "title": "Reuters: В Япония се провеждат избори, от които зависи реформата на пацифистката конституция на страната"}
{"url": "http://www.focus-news.net/news/2019/07/21/2682392/sofiya-belogradchishkiyat-episkop-polikarp-shte-otsluzhi-obnovlenie-i-arhiereyska-sveta-liturgiya-v-kurilskiya-manastir-sv-yoan-rilski.html", "text": "В празничния за християните неделен ден, от 09.30 часа, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарий на Софийския  митрополит, ще отслужи чин на  Обновление и Архиерейска света Литургия в Курилския манастир \"Св. Йоан Рилски\", предаде репортер на  Агенция \"Фокус\" .   \r\nНикола ПЕТКОВ", "date": "2019.07.21", "title": "София: Белоградчишкият епископ Поликарп ще отслужи обновление и архиерейска света Литургия в  Курилския манастир \"Св. Йоан Рилски\""}
{"url": "http://www.focus-news.net/news/2019/07/21/2682394/gd-granichna-politsiya-trafikat-e-intenziven-na-gkpp-kalotina-na-vhod-za-leki-i-na-gkpp-dunav-most-vidin-na-izhod-za-tovarni-avtomobili.html", "text": "Трафикът е интензивен на ГКПП \"Калотина\" на българо-сръбската граница на вход за леки и на ГКПП \"Дунав мост-Видин\" на границата с Румъния - на изход за товарни автомобили. Това съобщиха от  ГД „Гранична полиция“ . \r\nНа българо-македонската, българо-гръцката и българо-турската граница трафикът е нормален на всички гранични контролно-пропускателни пунктове.", "date": "2019.07.21", "title": "ГД „Гранична полиция“: Трафикът е интензивен на ГКПП \"Калотина\" на вход за леки и на ГКПП \"Дунав мост-Видин\" - на изход за товарни автомобили"}
{"url": "http://www.focus-news.net/news/2019/07/21/2682395/afp-poveche-ot-1000-pozharnikari-se-boryat-s-pozharite-v-portugaliya.html", "text": "Повече от хиляда пожарникари се борят с бушуващите пожари в централната част на Португалия в неделя, което принуди няколко селища да бъдат евакуирани в регион, където десетки хора загинаха в огромна огнена стихия през 2017 г., предава  AFP . \r\n \r\nОгнеборците се опитват да поставят под контрол три големи огнища в планинския и горист регион Кастело Бранко, разположен на 200 километра северно от столицата Лисабон.  \r\nОколо 20 летателни средства участваха в борбата в събота преди преди да настъпи нощта, когато тъмнината направи летенето невъзможно.  \r\nЕдин човек е получил изгаряния и е откаран в болница в столицата. Четирима пожарникари също са пострадали от стихията, а други трима са с леки наранявания след като пожарния им автомобил се е сблъскал с друга пожарна.  \r\n \r\nВ същото време армията изпраща свой отряд и техника, която са помогне за разчистването на път, който би улеснил усилията на пожарникарите. Няколко магистрали в страната са затворени, определен брой селища са евакуирани като превантивна мярка.  \r\n : Цанко Цолов", "date": "2019.07.21", "title": "AFP: Повече от 1000 пожарникари се борят с пожарите в Португалия"}
{"url": "http://www.focus-news.net/news/2019/07/21/2682387/tass-v-ukrayna-shte-se-provedat-predsrochni-parlamentarni-izbori.html", "text": "Предсрочни парламентарни избори ще се проведат в неделния ден в Украйна, предава  ТАСС . Избирателният ден започва в 8:00 часа а секциите затварят в 20:00 часа вечерта местно време (съвпада с българското – бел. прев.). В страната са образувани 199 избирателни района, а около 30 хил. души са членове на избирателните комисии.  \r\n \r\n225 депутати ще бъдат избрани по съставен партиен списък, а 199 – от едномандатни райони. Макар народните представители в украинската Върховна Рада да са 450 по Конституция, заради ситуацията в Донбас и Крим ще бъдат избрани по-малко, както и при предишния парламентарен вот, при който бяха излъчени 424 депутати.  \r\n \r\nЗа да влезе една партия в парламента трябва да преодолее петпроцентовата бариера, а що се отнася до депутатите от едномандатните окръзи – за тях е достатъчно да спечелят мнозинството гласове в региона. За пръв път в историята Централната избирателна комисия на Украйна е качила на официалната си интернет страница снимка на всички кандидати в изборите.  \r\n : Цанко Цолов", "date": "2019.07.21", "title": "ТАСС: В Украйна ще се проведат предсрочни парламентарни избори"}
{"url": "http://www.focus-news.net/news/2019/07/21/2682396/denyat-21-yuli-v-balgarskata-istoriya.html", "text": "На този ден през 1867 г. четата на Панайот Хитов води сражение с турска потеря. През 1881 г. е утвърдена границата между Османската империя и Княжество България. През 1928 г. от 21 до 25 юли се провежда Седми редовен конгрес на Вътрешната македонска революционна организация (ВМРО) в с. Крупник (днес Тодорова почивка), Горничевска околия, под председателството на Ив. Караджов. Участват 18 делегати от окръзите: Скопски (8 делегати), Сярски (1 делегат), Струмишки (4 делегати) и Пиринска Македония (5 делегати). Отсъстват Солунски (7 делегати) и Битолски (6 делегати) окръзи. Избран е Централен комитет в състав Иван Михайлов, Страхил Развигоров и Иван Караджов. За членове на новото Задгранично представителство са назначени Й. Гюрков и М. Монев. Възприета е нова стратегия: вместо четническа дейност – терористични актове. На този ден през 1789 г. е роден книжовникът Васил Априлов. Той има голям принос за развитието на модерната българска просвета и книжнина. Инициатор е за създаването на Габровското светско взаимно училище през 1835 г. По негово настояване български младежи са изпращани да се учат в Русия. Априлов е един от първите книжовници, които осъзнават необходимостта от създаване на единен български език. През 1881 г. е утвърдена границата между Османската империя и Княжество България.  \r\n  общественикът и политик Никола Петков, книжовникът Васил Априлов.  \r\n  историкът Георги Цанев, народният представител и дъщеря на Тодор Живков - Людмила Живкова, сатирикът Васил Чертовенски, писателят Иван Селимински, книжовникът Христаки Павлович.  \r\n \r\n \r\n 2014 г.  \r\nПрезидентът на Република България Росен Плевнелиев присъжда Орден „Св. св. Кирил и Методий“ първа степен на проф. д-р Меглена Ачкова „за големите ѝ заслуги в областта на образованието и науката“. \r\n \r\n \r\n 2010 г.  \r\nПрезидентът на Република България Георги Първанов присъжда Орден „Стара планина“ първа степен на Йорданка Христова „за изключително големите ѝ заслуги в областта на културата и изкуството.“ \r\n \r\n \r\n 2010 г.  \r\nПрезидентът на Република България Георги Първанов присъжда Орден „Св. св. Кирил и Методий“ огърлие на: \r\n1. Радосвет Радев, „за особено значимите му заслуги в областта на културата“. \r\n2. Емил Стойчев, „за особено значимите му заслуги в областта на културата“. \r\n \r\n \r\n 2010 г.  \r\nПрезидентът на Република България Георги Първанов присъжда Орден „Св. св. Кирил и Методий“ първа степен на: \r\n1. Кирил Маричков, „за особено големите му заслуги в областта на културата и изкуството“. \r\n2. Петър Гюзелев, „за особено големите му заслуги в областта на културата и изкуството“. \r\n3. Георги Марков, „за особено големите му заслуги в областта на културата и изкуството“. \r\n4. Владимир Тотев, „за особено големите му заслуги в областта на културата и изкуството“. \r\n \r\n \r\n 2006 г.  \r\nСамолет на “Хемус Ер”, превозващ пътници от Ливан, се приземява на летище Варна в 22.48 часа. Между тях има българи и ливанци, чийто семейства живеят в България. От пътуващите в самолета 51 са възрастните, а 18 са деца.  \r\nНа 12 юли 2006 г. израелската армия започва сухопътна и военно-въздушна офанзива в Ливан. Атаките са осъществени след като е съобщено, че двама израелски войници от граничния контингент са в неизвестност, а телевизия на \"Хизбула\" предава, че те са пленени от бойци от групировката. Министерството на външните работи на България започва акция по евакуацията на желаещите да напуснат територията на Ливан български граждани.През нощта на 19 юли с кипърски кораб в Ларнака пристигат 27 българи, евакуирани от Ливан. Те са посрещнати на пристанището от посланика ни в Кипър Петър Воденски. Със съдействието на Воденски четирима от тях отпътуват веднага за София, други четирима отпътуват за България на следващия ден, а останалите остават в Кипър. На следващия ден на летището във Варна каца самолет на “България Ер”. С него пристигат 108 българи евакуирани от Ливан, сред които над 30 деца. На летището те споделят своите впечатления от пътуването и изразяват своята благодарност на българското МВнР и на посолството на България там за грижите, които са им оказани. На 21 юли с автобуси от Бейрут за сирийския град Алепо отпътува и друга група от 107 българи. Оттам със самолет част от тях са транспортирани до Варна. На 2 август от Ливан тръгват четирима от общо петнайсетте български граждани, които по-рано са заявили желание да бъдат евакуирани. Част от желаещите да се приберат в България се отказват да пътуват в последния момент, а други обмисляли възможността да пътуват сами. \r\n \r\n \r\n 2006 г.  \r\nСпоред резултатите на Референтната лаборатория на Националната ветеринарномедицинска служба в София, изследваните проби на птици от село Слънчоглед не показват наличието на щам Н5 или Н7 /високопатогенни щамове/. \r\n \r\n \r\n 2006 г.  \r\nПрезидентът на Република България Георги Първанов присъжда Орден „Стара планина“ първа степен на: \r\n1. Авраам Шарон извънреден и пълномощен посланик на Държавата Израел в Република България „за изключително големите му заслуги за развитието на отношенията между Република България и Държавата Израел и по повод окончателното му отпътуване от страната“. \r\n2. Георги Стоянов, „за изключително големите му заслуги към Република България за развитието и популяризирането на българското изкуство и култура и по повод 70 години от рождението му“. \r\n \r\n \r\n 1973 г.  \r\nЗавършва официалното посещение на министъра на външните работи на Турция Юмит Халюк Байюлкен в България. \r\n \r\n \r\n 1956 г.  \r\nМинистерският съвет гласува постановление за закриване на цензурната институция Главна дирекция на издателствата, полиграфическата промишленост и търговията с печатни произведения (ГЛАВЛИТ). Решението е взето на Априлския пленум на Централния комитет (ЦК) на Българската комунистическа партия (БКП). \r\n \r\n \r\n 1952 г.  \r\nБългария сключва първата спогодба за стокообмен и плащания с Китайската народна република. \r\n \r\n \r\n 1928 г.  \r\nОт 21 до 25 юли се провежда Седми редовен конгрес на Вътрешната македноска революционна организация (ВМРО) в с. Крупник (днес Тодорова почивка), Горничевска околия, под председателството на Ив. Караджов. Участват 18 делегати от окръзите: Скопски (8 делегати), Сярски (1 делегат), Струмишки (4 делегати) и Пиринска Македония (5 делегати). Отсъстват Солунски (7 делегати) и Битолски (6 делегати) окръзи. Избран е Централен комитет в състав Иван Михайлов, Страхил Развигоров и Иван Караджов. За членове на новото Задгранично представителство са назначени Й. Гюрков и М. Монев. Възприета е нова стратегия: вместо четническа дейност – терористични актове. \r\n \r\n \r\n 1922 г.  \r\nВ Пещера е проведена учредителна конференция на Сдружението на демократическата младеж (към Демократическата партия). \r\n \r\n \r\n 1921 г.  \r\nВъвежда се задължително и безплатно 7-годишно образование с промени в Закона за народната просвета. На учениците и студентите е забранено да участват в политически партии, а на учителите и професорите да заемат ръководни постове в тях. \r\n \r\n \r\n 1904 г.  \r\nВ Пловдив е свикан учредителен конгрес на Общия работнически синдикален съюз (ОРСС) към БРСДП (т. с.). \r\n \r\n \r\n 1895 г.  \r\n47 делегати от 62 учителски дружества основават Български учителски съюз с орган в. \"Съзнание\", посрещнат остро от просветния министър Константин Величков. Константин Величков e български възрожденски деятел, един от най-образованите хора на своето време. Роден е в Пазарджик през 1855 г. Константин Величков е стипендиант във френския султански лицей в Цариград (1868 -1874 г.). В родния си град е учител, председател на читалище \"Виделина\". Включва се в подготовката на Априлското въстание (1876 г.). Лежи около 4 месеца в турски затвори, а по-късно описва преживяното в мемоарите си \"В тъмница\" (1899 г.). По време на Руско-турската война (1877-1878 г.) е преводач в руската армия. След Освобождението развива бурна обществена дейност в столицата на Източна Румелия. Участва в редакцията на в-к \"Народний глас\", сп. \"Зора\", в съставянето и издаването на \"Българска христоматия\" (заедно с Иван Вазов), в редакционния комитет на сп. \"Наука\". Пише драмите \"Отечество\" и \"Вичензо и Анжелина\". След Съединението (1885 г.) се премества в София, където се проявява като русофил, против режима на Стефан Стамболов. Доброволен емигрант е (учи живопис във Флоренция, посещава Рим, работи в Екзархията в Цариград, в българската гимназия в Солун). В кабинета на К. Стоилов е министър на обществените сгради и съобщенията, министър на народното просвещение и министър на търговията. По негова инициатива се основава Рисувателното училище (днешната Художествена академия). През 1899 г. редактира сп. \"Летописи\", от 1902 г. до 1904 г. е дипломатически представител на България в Белград. Член е на “Българското книжовно дружество”(днешна Българска академия на науките) от 1884 г. Поради заболяване и несъгласие с политиката на управляващите емигрира. Умира в чужбина, на път за Гренобъл (Франция) на 3 ноември 1907 г. Костите му са погребани в България през 1909 г. \r\n \r\n \r\n 1881 г.  \r\nУтвърдена е границата между Османската империя и Княжество България. \r\n \r\n \r\n 1867 г.  \r\nЧетата на Панайот Хитов води сражение с турска потеря. Панайот Иванов Хитов е български революционер. През 1858 г. се присъединява към хайдушката дружина на Г. Трънкин, като след смъртта на войводата сам я оглавява. Под въздействието на Г. С. Раковски възприема четническата тактика. През 1864 г. заедно с Коста войвода организира чета в Сърбия. Преминава в България, но близо до Пирот четата е разгромена от турските власти. Успява да се прехвърли в Сърбия, където е арестуван. След като е освободен, заминава за Румъния. Там е избран за първостепенен войвода в образуваното от Г. С. Раковски Върховно народно българско тайно гражданско началство. През 1869 г. се установява в Румъния, където поддържа тесни връзки с Васил Левски и Любен Каравелов. На Общото събрание на БРЦК, през пролетта на 1872 г., е избран за член на комитета. Участва активно в дейността на БРЦК и след смъртта на Васил Левски. Председател е на Общото събрание на комитета през август 1875 г., когато се взема решение за подготовка на въстание в България. По време на Сръбско-турската война 1876 г. ръководи голяма чета. През Руско-турската освободителна война 1877-1878 г. организира чета в Еленско. След Освобождението се връща за кратко в родния си град, а от 1881 г. до 1883 г. е околийски началник на гр. Кула. Включва се в движението за обединяване на Източна Румелия и Княжество България. Провъзгласява Съединението 1885 г. в Сливен. Участва в Сръбско-българската война 1885 г. След войната се установява да живее в Русе. В периода 1890-1892 г. е депутат в VI Народно събрание. Панайот Хитов е председател на Русенското поборническо-опълченско дружество и на Македоно-одринското дружество в Русе. Публикува спомените си \"Моето пътуване по Стара планина и животоописание на некои български стари и нови войводи\". \r\n \r\n \r\n На тази дата са родени: \r\n \r\n \r\n 1893 г.  \r\nРоден е Никола Димитров Петков – български общественик, политик, член на Постоянното присъствие (ПП) на БЗНС. Син е на Д. Петков, брат е на П. Петков. Завършва Първа мъжка гимназия в София през 1910 г. Следва право в Париж, завръща се по време на войните. През 1922 г. завършва Сорбоната и е назначен за секретар на българската легация в Париж. След Деветоюнския преврат през 1923 г. подава оставка и живее в Париж до 1929 г. През 1932 г. става съосновател на БЗНС \"Ал. Стамболийски\". Редактор е на вестник \"Земеделско знаме\" от 1932 г. до 1934 г. След Деветнадесетомайския преврат през 1934 г. е в опозиция и се ориентира към БЗНС \"Врабча 1”. От 1937 г. е отново в БЗНС \"Ал. Стамболийски\". Народен представител е в XXIV Народно Събрание от 1938 г. до 1939 г. Министър без ее портфейл в правителството на ОФ, образувано след Деветосептемврийския преврат през 1944 г. От лятото на 1945 г. напуска правителството и създава опозиционния БЗНС \"Н. Петков\". Народен представител е в VI Велико Народно Събрание (октомври 1946 г. – юни 1947 г.). Обявява се против съветската окупация и защитава българския държавен суверенитет. Арестуван е в Народното събрание на 5 юни 1947 г. Екзекутиран е след проведен съдебен процес, а партията му е забранена със закон. Посмъртно е реабилитиран през 1989 г. \r\n \r\n \r\n 1789 г.  \r\nРоден е книжовникът Васил Априлов (1789 - 1847). Учи в Москва, завършва гимназия в Брашов, Румъния. От 1807 г. до 1809 г. следва медицина във Виена. От 1811 г. живее в Одеса, където е търговец. Включва се активно в обществения, културния и политическия живот на възрожденските българи. Васил Априлов има голям принос за развитието на модерната българска просвета и книжнина. Инициатор е за създаването на Габровското светско взаимно училище през 1835 г. По негово настояване български младежи са изпращани да се учат в Русия. Априлов е един от първите книжовници, които осъзнават необходимостта от създаване на единен български език. Той предлага за основа на литературния език да се вземе източнобългарското наречие. Настоява за въвеждането на българския език в църковното богослужение и за замяната на гръцките свещеници с български. Събира народни песни. Автор е на редица трудове и статии, по-важни от които са: \"Българските книжици, или на кое словенско племе собствено принадлежи кириловската азбука?\" (1841 г.), \"Денница на новобългарското образование\" (1841) и \"Допълнение към книгата: \"Денница на новобългарското образование\" (1842). През 1847 г. оставя на габровци значителна сума за строеж на ново училище (днес Априловска гимназия). Умира в Галац на път за Одеса. \r\n \r\n \r\n На тази дата умират: \r\n 1986 г.  \r\nУмира Георги Ценов Цанев – български историк и критик. Завършва славянска филология в Софийския университет “Св. Климент Охридски” през 1923 г. Специализира в Карловия университет в Прага от 1926 г. до 1928 г. От 1949 г. е професор и ръководител на Катедрата по история на българската литература (1950 г. – 1961 г.) в Софийски университет “Св. Кличент Охридски”. Директор е на Института за литература при Българската академия на науките (1959 г. – 1963 г.) и е завеждащ Секция по история на българската литература след Освобождението (1950 г. – 1975 г.). Член е на Европейската общност на писателите (КОМЕС) (от 1962 г.) и на ПЕН клуба (от 1937 г.). Член е на Съюза на българские писатели. Първата му критическа работа е публикувана през 1922 г. Сътрудничи със статии, рецензии, портрети и прегледи на специализирания литературен печат, член е на редколегиите на вестник “Развигор”, “Съвременник”, “ЛИК”, главен редактор е на списание “Изкуство и критика” (преди 9 септември 1944 г.), главен редактор е на списание “Изкуство” (1945 г. – 1948 г.), член е на редколегиите на “Известия на Института за българска литература”, на списание “Септември”, “Литературна мисъл”. Съставител и автор е на христоматии и учебници, съставител е и редица на съчинения на български класици, редактор е на “История на българската литература” (в 4 тома). Автор е на съчинения: “Писатели и творчество” (1932 г.), “Литературни студии” (1938 г.), “Проблеми на днешната бълг. литература” (1939 г.), “Идеи и образи” (1944 г.), “Пътят на Яворов” (1947 г.), “От символизъм към реализъм и социална поезия” (1948 г.), “Страници от историята на бълг. литература” (1953 г.), “Писатели и проблеми” (1965 г.), “Традиция и новаторство” (1965 г.), “Du romantisme dans la littеratura bulgare pendant la Renaissance par rapport au rоmantisme dans la littеrature serbe”, Athenes (1970 г.),”Исторически роман в българската литература” (1976 г.), “Среща с миналото” (1977 г.), “На литературни теми” (1980 г.), “Книга за критиката” (1980 г.), “Й. Йовков” (1982 г.), “Избрани произведения” (3 тома, 1985 г.). \r\n \r\n \r\n 1981 г.  \r\nУмира Людмила Живкова (1942 - 1981). Дъщеря на Тодор Живков, народен представител. Историк, почетен доктор на Токийския университет. Завършва история в Софийския университет “Св. Климент Охридски” през 1965 г.; старши научен сътрудник е в Института за балканистика от 1974 г. От 1975 г. е председател на Комитета за изкуство и култура (от 1977 г. – Комитет за култура); на творческите съюзи и на Националния комплекс \"Художествено творчество, културна дейност и средства за масова информация\". Член е на ЦК на БКП от 1976 г.; член е на Политбюро на ЦК на БКП от 1979 г. Председател у на Инициативния и организационния комитет на международната детска асамблея \"Знаме на мира\" (проведена през август 1979 г. в България). Съчинения: \"Англо-турските отношения 1933 г. – 1939 г. ” (1971 г., на английски език 1976 г.), \"Казанлъшката гробница\" (1974 г.; на немски език 1973 г.), \"Четвероевангелието на цар Иван Александър\" (1979 г.; на немски език 1977 г.; на руски език 1979 г.).  \r\n \r\n 1979 г.  \r\nУмира Васил Чертовенски – български писател-хуморист и сатирик. Завършва гимназия в Габрово през 1931 г. От 1931 г. живее и работи в София. Участва в Отечествената война като журналист-доброволец под редакцията на вестник “Народна войска”. Работи като журналист във вестник “Народна войска” (1946 г.), “Отечествен фронт” (1948 г.), “Работническо дело” (1950), “Стършел” (от 1950 г.). За пръв път печата през 1949 г. във вестник “Стършел”. Съчинения: “Както на Шипка” (1956 г.), “Гуляй на открито” (1958 г.), “На батя душичката” (1960 г.), “Душа на майстора” (1962 г.), “Весели измислици” (1963 г.), “Ха, наздраве!” (1966 г.), “Мъжки момчета” (1974 г.). \r\n \r\n \r\n 1867 г.  \r\nУмира Иван Селимински – български публицист, писател, философ, основоположник на материалистическото направление в българската философия. Учи в килийно училище в родния си град, в гръцката гимназия в Кидония, Мала Азия (1817 г. – 1821 г.). През 1821 г. се установява в Атина. Постъпва в армията и е във връзка с ръководителите на гръцкото освободително движение. До 1825 г. е частен учител в Брашов. От 1825 г. до 1830 г. е в Сливен, където открива частно училище. Основава тайно “Народно братство”, чиято цел е да подготви народа за въстание. През 1827 г. създава подобно дружество и в Шумен. След Руско-турската война (1828 г. – 1829 г.) заминава за Румъния. Установява се в Галац, където развива активна обществена и културна дейност. Завършва медицина в Атина през 1844 г. Специализира в Италия през 1845 г. Лекар е в Браила, Букурещ, Калараш. \r\nПо време на Кримската война (1853 г. – 1856 г.) организира български доброволен отряд в помощ на руските войски. Участва в борбата за църковна независимост и в просветното движение. Около 1863 г. пътешества из Чехия, Германия, Франция. Завещава състоянието си за издръжка на българи, които следват в чужбина. Най-важен дял от литературното дело на Селимински заемат мемоарите му – “Исторически спомен”. Писани са на гръцки език през 1855 г. – 1857 г. след неуспеха на Кримската война. В мемоарите е проследена съдбата на българския народ от падането му под османско иго до средата на ХIХ в., Българското възраждане, подчертана е пагубната роля на фанариотското духовенство. В периода 1843 г. – 1864 г. пише произведения по въпроси на религията и брака – “Религията, духовенството и черковния въпрос”, “Произход на религиите”, “Основен икономически и нравствено-обществен закон”, “Духовното съсловие и неговият произход”, “Историческа студия”, “За брака” и други. Кореспонденцията му съдържа писма до В. Априлов, П. Берон, Г. Золотович, А. Иванов и други възрожденски дейци. В Сиенския университет (Италия) получава степен “доктор по медицина и хирургия” през 1845 г. В научните си интереси е повлиян от древногръцките мислители Демокрит, Платон, Аристотел и френските просветители Русо, Монтескьо, Холбах. \r\n \r\n \r\n 1848 г.  \r\nУмира Христаки Павлович – български учител и книжовник. Учи в Рилския манастир, Мелник, Сяр (1825 г. – 1830 г.). Заедно с местния учител Ем. Васкидович превръща Свищов в просветен център. Христаи Павлович основава елино-българско училище през 1831 г., съставя и печата учебници и други. Автор е на книгите: \"Аритметика\" (1833 г.), \"Месяцослов\" (1833 г.), \"Първа бълг. граматика\" (1836 г.), \"Царственик\" (Паисиева история, 1844 г.) и други. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n  \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.07.21", "title": "Денят 21 юли в българската история"}
{"url": "http://www.focus-news.net/news/2019/07/21/2682398/deutsche-welle-british-earueys-sprya-vremenno-poletite-si-do-kayro.html", "text": "“Бритиш Еъруейс“ и „Луфтханза“ прекратиха временно полетите си до Кайро поради опасения за безопасността, това са съобщили двете компании, без да дават допълнителна обосновка на решението си, предава англоезичната редакция на  Deutsche Welle .  \r\n \r\nЗа “Бритиш Еъруейс“ спирането на полетите е за седем дни, като то започна в събота и има за цел да „позволи допълнителна преценка“, заявиха от английската компания. Германската компания „Луфтханза“ също спря полетите за Кайро от летищата на Мюнхен и Франкфурт в събота, като официалната причина е „оценка на ситуацията“.  \r\n„Има повишена опасност от тероризъм срещу авиацията“, заявиха от британския „Форин офис“ в съобщение, насочено към гражданите на страната, желаещи да летят до Египет. Външното министерство в Лондон каза още, че полетите от Кайро към Великобритания преминават през „допълнителни охранителни мерки“, като пътниците се призовават да „съдействат пълно на охраната на летищата“.  \r\n \r\nГоворител на “Бритиш Еъруейс“ отказа да коментира дали решението на компанията е във връзка със съобщението на Лондон. Останалите полети действат без забавяния или допълнителни пречки.  \r\n : Цанко Цолов", "date": "2019.07.21", "title": "Deutsche Welle: \"Бритиш Еъруейс\" спря временно полетите си до Кайро"}
{"url": "http://www.focus-news.net/news/2019/07/21/2682475/zamestnik-ministar-lozana-vasileva-shte-otkrie-informatsionni-dni-po-programa-za-morsko-delo-i-ribarstvo-2014-2020-g-v-pomorie.html", "text": "На 22 юли 2019 г., понеделник, заместник-министърът на земеделието, храните и горите Лозана Василева ще открие информационни дни за представяне на четири новооткрити мерки по Програма за морско дело и рибарство (ПМДР) 2014-2020 г. Това съобщиха от пресцентъра на  Министерството . По време на срещата ще бъде представена информация за новия Регламент за Европейския фонд за морско дело, рибарство и аквакултури за периода 2021-2027 г. Събитието ще се проведе от 10.00 часа в залата на Гранд Хотел Поморие.", "date": "2019.07.21", "title": "Заместник-министър Лозана Василева ще открие информационни дни по Програма за морско дело и рибарство 2014-2020 г. в Поморие"}
{"url": "http://www.focus-news.net/news/2019/07/21/2682402/sofiya-vavezhda-se-vremenna-promyana-v-organizatsiyata-na-dvizhenie-po-ul-kamenodelska-zaradi-rekonstruktsiyata-na-tramvayniya-relsov-pat.html", "text": "Въвежда се временна промяна в организацията на движение по ул. „Каменоделска“ заради реконструкцията на трамвайния релсов път. Това съобщиха от пресцентъра на  Столична община . До 6 август 2019 г.  се забранява влизането на пътни превозни средства, както следва: \r\n- по източното пътно платно и релсовия път на ул. „Каменоделска” между ул. „Първа българска армия” и ул. „Малашевска”, като движението ще се извършва двупосочно в западното пътно платно на улицата в същия участък; \r\n- по източното пътно платно на ул. „Каменоделска” между ул. „Малашевска” и ул. „Грънчарска”, като движението ще се извършва двупосочно в западното пътно платно и релсовия път на улицата в същия участък; \r\n- по ул. „Каменоделска“ между ул. „Грънчарска“ и ул. „Индустриална“; \r\n- по обособеното трамвайно трасе на ул. „Първа българска армия” между ул. „Каменоделска” и трамвайно ухо „Орландовци”. \r\nЗа времето от 04.30 часа на 22 юли 2019 г. до 24.00 часа на 6 август 2019 г. се променят маршрутите на  градския транспорт. \r\n Трамваите от линии 3, 4 и 18, ще се движат както следва: \r\n- трамваите от линия № 3 – в посока кв. „Орландовци“ от бул. „Христо Ботев“ надясно по ул. „Струга“, наляво по бул. „Княгиня Мария Луиза“ до пл. „Централна гара“, наляво по бул. „Христо Ботев“ и по маршрута си до гара „Захарна фабрика“; \r\n- трамваите от линия № 4 – в посока кв. „Орландовци“, при ул. „Козлодуй“ направо по бул. „Княгиня Мария Луиза“, направо под надлез „Надежда“, кв. „Триъгълника“ до метростанция „Хан Кубрат“ – двупосочно; \r\n- трамваите от линия № 18 – в посока кв. „Орландовци“, при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“. \r\n Променят се и маршрутите на автобусни линии номера 79 и 309  само в посока към СТИНД 2 и бул. „Илиянци“, както следва: след ж.п надлеза на ул. „Козлодуй“ наляво по ул. „Индустриална“, надясно по ул. „Заводска“, наляво по бул. „История славянобългарска“ и по маршрутите. В обратна посока маршрутите не се прменят. \r\nЗа автобусни линии номера  79 и 309 се разкриват временни автобусни спирки с код 6473 „Хладилен завод“ на ул. „Индустриална“ след кръстовището с ул. „Каменоделска“ в посока ул. „Заводска“ и с код 6474 „Централен гробищен парк“ на ул. „История славянобългарска“, след кръстовището с ул. „Заводска“ в посока надлез „Надежда“. \r\nЗакриват се спирките с код 2309 „Хладилен завод“ на ул. „Каменоделска“ в посока надлез „Надежда“ и с код 1945 „Централен гробищен парк“ на бул. „История славянобългарска“ в посока надлез „Надежда“. \r\n Променят се маршрутите на автобусни линии номера 20 и 21/22 , както следва: от пл. „Лъвов мост“ и Централна жп гара по маршрутите до пл. „Сточна гара“, наляво по ул. „Константин Стоилов“, надясно под жп надлеза на ул. „Козлодуй“, наляво по ул. „Индустриална“, надясно по ул. „Заводска“, надясно по ул. „История славянобългарска“, ул. „Градинарска“ и наляво по ул. „Каменоделска“ по маршрута до автостанция „Орландовци“ двупосочно. \r\n Променя се маршрутът на временната автобусна линия № А-ТМ4  в посока към автостанция „Орландовци“, както следва: от Централна жп гара по маршрута до кръстовище ул. „Козлодуй“ - ул. „Константин Стоилов“, наляво под жп надлеза на ул. „Козлодуй“, наляво по ул. „Индустриална“, надясно по ул. „Заводска“, надясно по ул. „История славянобългарска“, ул. „Градинарска“ и наляво по ул. „Каменоделска“ по маршрута до автостанция „Орландовци“ двупосочно. \r\n Автобусите от линии 4-Тм, 20 и 21/22  ще спират на всички съществуващи спирки: \r\n- с код 1944 „Централен гробищен парк“ на ул. „Заводска“ за автобусни линни №№ 79 и 309; \r\n- с код 2312 „Хладилен завод“ на ул. „Индустриална“ за автобусни линии №№ 79 и 309; \r\n- временна с код 6473 „Хладилен завод“ на ул. „Индустриална“ за автобусни линии №№ 79 и 309. \r\n- на нова временна спирка с код 6465 „Централен гробищен парк“ на ул. „Грънчарска“ на 30.00 метра след ул. „Заводска“ в посока ул. „Каменоделска“. \r\nВъзстановява се изместената спирка с код 2332 „Централен гробищен парк“ на постоянното си местоположение (на ул. „Каменоделска“ преди кръстовището с ул. „Малашевска“ в посока ул. „Индустриална“), за автобусни линии №№ 20 и 21/22 и временната автобусна линия № А-ТМ4. \r\nВъзстановява се  спирката с код 6281 „Католически гробища” (на 20 м след входа на „Централен гробищен парк“ на ул. „Каменоделска“ в посока пл. „Централна гара“), за автобусни линии №№ 20 и 21/22 и временната автобусна линия № А-ТМ4. \r\nОстава закрита спирка с код 2333 „Централен гробищен парк“ за автобусни линии №№ 4-Тм, 20 и 21/22 на ул. Каменоделска“ след кръстовището с ул. „Малашевска“ в посока ул. „Първа българска армия“.", "date": "2019.07.21", "title": "София: Въвежда се временна промяна в организацията на движение по ул. „Каменоделска“ заради реконструкцията на трамвайния релсов път"}
{"url": "http://www.focus-news.net/news/2019/07/21/2682476/api-v-edna-lenta-se-osashtestvyava-dvizhenieto-po-pat-i-1-ot-km-374-do-375-pri-izhoda-na-simitli-v-posoka-blagoevgrad-poradi-katastrofa.html", "text": "Движението по път I-1 при изхода на Симитли, в посока Благоевград, от км 374 до 375, се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.07.21", "title": "АПИ: В една лента се осъществява движението по път I-1 от км 374 до 375 при изхода на Симитли в посока Благоевград поради катастрофа"}
{"url": "http://www.focus-news.net/news/2019/07/21/2682404/sport-mani-pakiao-pobedi-kiyt-turman-po-tochki.html", "text": "Бокс: 40-годишният филипинец Мани Пакиао спечели мача срещу досега непобедения Кийт Турман, което му спечели титлата на Световната боксова асоциация в полусредна категория. Филипинецът постигна победа по точки след 12 рунда на ринга, като двама от реферите отсъдиха 115 на 112 в негова полза, докато третият съдия даде резултат в полза на Турман със 114 над 113 точки. Мачът се игра на \"Гранд Гардън Арена\" в Лас Вегас.", "date": "2019.07.21", "title": "Спорт: Мани Пакиао победи Кийт Турман по точки"}
{"url": "http://www.focus-news.net/news/2019/07/21/2682399/lovech-mitropolit-gavril-shte-oglavi-arhiereyska-sveta-liturgiya-v-selo-presyaka.html", "text": "В празничния за християните неделен ден, Негово високопреосвещенство Ловчанският митрополит Гавриил ще оглави архиерейска света литургия в храм „Св. пророк Илия“ в село Пресяка, Ловешко, предаде репортер на  Агенция \"Фокус\" . Началото на службата е предвидено за 09.00 часа.  \r\nНикола ПЕТКОВ", "date": "2019.07.21", "title": "Ловеч: Митрополит Гаврил ще оглави архиерейска света литургия в село Пресяка"}
{"url": "http://www.focus-news.net/news/2019/07/21/2682397/burgas-initsiativata-spisanie-8-na-zhivo-shte-gostuva-v-ekspo-tsentar-flora.html", "text": "Инициативата „Списание 8 на живо“ ще гостува в Експо център „Флора“ в Морската градина на Бургас от 18.00 часа. Това съобщиха от пресцентъра на  Общината . Това е 9-то издание на формата, което се провежда два пъти годишно. В него изявени автори на списанието разказват увлекателно пред публика за свои проучвания, убеждения, практики, свързани с наука, приключения, езотерика, здравословен начин на живот, алтернативна медицина и история. \r\nОт 18.00 до 22.00 часа в Експо център „Флора“ петима автори на „Списание 8“ ще изнесат пред бургазлии вдъхновяващи лекции. \r\nПосетителите ще могат да чуят най-мощния глас на планетата, според Гинес – певицата Смиляна Захариева, която ще огласи цялата Морска градина на Бургас. \r\nХристо Смоленов ще говори за космичната геометрия на древните българи. От дълбока древност нашите предци са познавали златното сечение, а мерните единици в Шумер и Древен Египет имат общ прототип, роден в нашите земи хиляди години преди пирамидите. \r\nКакви послания е отправил  Петър Дънов към народа ни ще ни разкажат Галя Герасимова и Андрей Грива с презентацията – „Учителят Петър Дънов за България и българите.“ От тях ще научите как учението на световно признатия мъдрец е проникнато от българския дух и защо българите имаме специално място и мисия на Земята. \r\n„Децата пред екрана“ е темата на лекцията на Любов Миронова. Тя ще даде отговор на много горещи въпроси, като например кога да дадем на детето смарт телефон, таблет, компютър. Добре ли е за бебетата да имат екранно време и храненето на малките пред включен телефон, удобство ли е или бомба със закъснител. \r\n„Списание 8 на живо-Бургас“ се провежда с подкрепата на Община Бургас,  „Бургаски пазари“ и  фирма „Кроношпан“, а входът е свободен.", "date": "2019.07.21", "title": "Бургас: Инициативата „Списание 8 на живо“ ще гостува в Експо център „Флора“"}
{"url": "http://www.focus-news.net/news/2019/07/21/2682403/denyat-21-yuli-v-svetovnata-istoriya.html", "text": "Мирният договор между Османската империя, Австрия и Венеция е подписан на този ден през 1718 г. в сръбския град Пожаревац. Според него - Османската империя предоставя на Австрия Мала Влахия, Банат, Северна Босна и голяма част от Сърбия с Белградската крепост. Венеция отстъпва на султана Морея и повечето от островите си в Архипелага, но получава правото на 3% мито за всички свои поданици, търгуващи в пределите на Османската империя. Подобно право получава и Виена, но то е фиксирано в допълнителен търговски договор (капитулация), подписан на 27 юли. През 1798 г. пък се води битката между армията на мамелюците и войските на Наполеон в Кайро. Войските на Наполеон са изтласкани до бреговете на Нил.  \r\n Робин Уилямс – американски киноактьор, американският писател Ърнест Хемингуей, Виктор Максимович Жирмунски – руски лингвист и литературовед, Ханс Фалада – германски писател, Алберт Еделфелд – финландски живописец, Йоханес Фолкелт – германски философ, Израел Биър, барон Паул Юлиус фон Ройтер, създател на едноименната информационна агенция.  \r\n британският поет Робърт Бърнс.  \r\n \r\n \r\n 2016 г.  \r\nСъветът за сигурност на ООН се събра на закрито заседание, на което ще се състои първото предварително гласуване в рамките на избирането на нов генерален секретар на световната организация. \r\n \r\n \r\n 2015 г.  \r\nПрезидентските избори в Бурунди са съпътствани от насилие и кръвопролития поради опита на действащия президент Пиер Нкурунзиза да се кандидатира за трети мандат. \r\n \r\n \r\n 2014 г.  \r\nСъветът на ООН по правата на човека решава да предприеме разследване за нарушения на международното хуманитарно право на палестинска територия и в частност на военната операция в Ивицата Газа. От началото на израелската операция на 8 юли загиналите са 518, от които 170 деца и 86 жени. \r\n \r\n \r\n 2013 г.  \r\nКралят на Белгия Албер II отстъпва короната на сина си Филип Белгийски. \r\n \r\n \r\n 2012 г.  \r\nПрезидентът на Русия Владимир Путин подписва закон за ратифициране на протокола за присъединяване на Русия към Световната търговска организация. \r\n \r\n \r\n2011 г. \r\nНовото правителство на Египет, начело с министър-председателя Есам Шараф, под натиска на протестиращите обещава да се бори с корупцията, да извърши бърза промяна и да премахне хората, свързани с режима на бившия президент Хосни Мубарак. \r\n \r\n \r\n 1973 г.  \r\nФранция започва серия от ядрени опити на атола Муророа в Тихия океан. \r\n \r\n \r\n 1973 г.  \r\nИзстреляна е руската мисия “Марс 4”, която достига “червената” планета през февруари 1974 г. “Марс 4” не успява да влезе в орбитата на планетата, но изпраща нейни изображения. \r\n \r\n \r\n 1960 г.  \r\nСиривамо Бандаранайке става първата жена в света, избрана за министър-председател на своята страна (Цейлон). \r\n \r\n \r\n 1940 г.  \r\nСССР окупира Прибалтика и обявява създаването на Латвийска, Литовска и Естонска ССР. През 1240 г. е образувано феодалното Велико литовско княжество. През ХIII-ХV век под властта на Тевтонския орден, от 1795 г. до 1815 г. влиза в границите на Руската империя. От 1919 г. е включена в Литовско-Белоруската съветска република. Между 1926 г. и 1940 г. е самостоятелна държава, а от 1940 г. – съветска република. По време на Втората световна война е окупирана от германски войски. През 1944 г. е възстановена съветската власт. През октомври 1988 г. е създадено Движение за перестройка на Литва, което си поставя за цел възстановяването на независимостта на страната. На изборите за парламент през март 1990 г. Движението печели мнозинство и през май Върховният съвет на Литва приема Декларация на правителството за независимост от СССР. През 1992 г. е проведен референдум; приета е нова конституция, според която Литва е независима, суверенна държава. По форма на управление е президентска република. От 4 януари 1998 г. президент е Валдас Адамкус; министър-председател е Гядиминас Вагнорюс (правителството е съставено на 25 март 1998 г.). Литва е член на ООН от 1991 г. Естонците се заселват на настоящата си територия в началото на средните векове. Към 1080 г. са покорени от датския крал Кнут IV, а през 1347 г. попадат под немско владичество до 1559 г. През ХVI век шведите завземат страната им, която през 1660 г. е окончателно присъединена към Швеция. През 1721 г. след Северната война по Нищатския мирен договор Естония е присъединена към Русия. След Втората световна война е в състава на СССР. Получава самостоятелност през 1990 г. През 1992 г. е приета нова конституция; президент е Л. Мери, който е преизбран през 1996 г. Проведени са парламентарни избори, които са спечелени от Отечествената партия, която печели изборите и през 1995 г. Естония е член на ООН от 1991 г. \r\nПървите феодални княжества на територията на Латвия (Кокнесе, Ерсика, Талава) възникват през Х-ХIII век. В периода ХIII-ХVI век е под германска власт. Част от територията е разделена между Полша и Швеция през 1562 г. В края на ХVIII век е присъединена към Русия (Курландска, частично Лифландска и Витебска губернии). В края на ХIХ век се отменя крепостното право. На 17 декември 1918 г. е провъзгласена съветската власт, а в началото на 1920 г. се създава независима буржоазна република. През юни 1940 г. отново е провъзгласена съветската власт и Латвия е обявена за съветска република в състава на СССР. От 1941 г. до 1945 г. е окупирана от германски войски. Съветската армия води военни действия на територията на Латвия до май 1945 г., след което отново е провъзгласена за република в СССР. През 1990 г. правителството на Латвия приема декларация, в която обявява Латвия за независима от СССР (призната 1991 г.). \r\n \r\n \r\n 1798 г.  \r\nВоди се битка между армията на мамелюците и войските на Наполеон в Кайро. \r\nВойските на Наполеон са изтласкани до бреговете на Нил. Наполеон Бонапарт е френски император. Роден е на 15 август 1769 г. в град Аячо на остров Корскика през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, завзет от англичаните. С негово участие френската революционна армия превзема Тулон. На 14 януари 1794 г. Наполеон е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема неуспешен поход в Русия. След като я окупира руският император Александър I и царедворците го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. Умира на 5 май 1821 г. на о-в Св. Елена. \r\n \r\n \r\n 1797 г.  \r\nВ Кайро армията на мамелюците се сражава с войските на Наполеон. В резултат на сражението, войските на Наполеон са изтласкани до бреговете на Нил. \r\n \r\n \r\n 1774 г.  \r\nПодписан е Кючуккайнарджийският мирен договор, който слага край на Руско-турската война (1768-1774 г.). Договорът съдържа 28 параграфа и две приложения. Той е подписан от фелдмаршал граф П. А. Румянцев-Задунайски и великия везир Осман паша. Според клаузите на договора Кримският хаганат е обявен за независима държава, а Русия получава значителни териториални придобивки и възможности за привилегировано търговско присъствие в пределите на Османската империя. Високата порта се задължава да изплати на Русия контрибуция в размер от 4 500 000 рубли; руският флот получава право свободно да плава в Черно и Мраморно море. Договорът укрепва позициите на Русия в Европейския югоизток и засилва влиянието й върху подвластното християнско население в балканските провинции на Османската империя. През XVIII-XIX в. се водят поредица от войни между Русия и Османската империя. В резултат на войните от 1710-1713 г., 1735-1739 г., 1768-1774 г. и 1787-1791 г. Русия се превръща в черноморска държава и укрепва своите позиции на Балканите. С войните през XIX в. (1806-1812 г., 1828-1829 г. и 1877-1878 г.) тя се стреми не само да утвърди своето влияние на Балканите, но и да завладее Проливите. След като Турция, насърчавана от Франция, обявява война на Русия (1768-1774 г.), Екатерина II, неподготвена за войната, призовава към политическа активност поробените балкански народи, за да разедини военните сили и вниманието на Високата порта. Тя изпраща на Балканите свои емисари, сред които е и българинът, подполковник на руска служба, Назар Каразин (Караджа). Той се насочва (с документи на името на далматинския монах Симеон Путник) към двете дунавски княжества и към българските земи със стотици възвания към балканските християни, укрити в кухината на малка тояжка и в кориците на богослужебни книги, с които Екатерина II ги уверява, че ако се вдигнат на въстание за общи военни действия с руските войски, ще могат да разчитат на нейната помощ. Българите, организирани в доброволчески отряди, под руска команда, със стотици участвали в битките в земите покрай река Дунав. След подписването на мирния договор в село Кючук Кайнарджа, Силистренско, хиляди български семейства се изселват във Влашко, Молдова и Бесарабия. \r\n \r\n \r\n 1718 г.  \r\nВ сръбския град Пожаревац е подписан мирният договор между Османската империя, Австрия и Венеция. Договорът е изработен от специално свикана конференция, под председателството на Англия. Текстът включва 24 параграфа, според които Османската империя предоставя на Австрия Мала Влахия, Банат, Северна Босна и голяма част от Сърбия с Белградската крепост. Венеция отстъпва на султана Морея и повечето от островите си в Архипелага, но получава правото на 3% мито за всички свои поданици, търгуващи в пределите на Османската империя. Подобно право получава и Виена, но то е фиксирано в допълнителен търговски договор (капитулация), подписан на 27 юли. Двата договора създават благоприятни условия за развитие на търговските контакти между българските земи и Средна Европа.  \r\n \r\n 365 г.  \r\nПри земетресение в Александрия, Египет, е разрушена по-голямата част от града, в т.ч. и Фарът на пристанището. Той е едно от седемте чудеса на света. В резултат на земетресението избухва пожар, който унищожава Александрийската библиотека, смятана за най-богатата в света. \r\n  \r\n На тази дата са родени: \r\n 1952 г.  \r\nРоден е Робин Уилямс – американски киноактьор. Участва във филмите “Клуб Парадайз”(1986 г.),”Кралят на рибарите”(1991 г.),”Хук”(1991 г.),”Клетка за птици”(1996 г.),”В какво се превръщат мечтите”(1998 г.) и други. Продуцент е на “Якоб лъжеца”(1999 г.) и “Мисис Дауфайър”(1993 г.). През 1997 г. печели “Оскар” за най-добра мъжка подържаща роля във филма “Добрият Уил Хънтинг”. \r\n \r\n \r\n 1899 г.  \r\nРоден е американският писател Ърнест Хемингуей (1899 - 1961). Участва във Втората световна война като санитар в автоколона линейки на Червения кръст. След войната е пътуващ кореспондент от 1921 г. до 1924 г. на издаваните в Торонто (Канада) вестници “Дейли Стар” и “Стар Уикли”. От 1921 г. до 1926 г. живее в Париж. Първата му книга е сборник с разкази “В наше време” (1924), отпечатана в Париж от У. Бърд в 170 екземпляра; второто издание излиза през 1925 г. с тираж 1335 екземпляра. През 1926 г. издава първия си роман “И изгрява слънце (Фиеста)”, от който само за 4 месеца са продадени 12 хиляди екземпляра в Ню Йорк. Вторият сборник с разкази “Мъже без жени” Хемингуей издава през 1927 г. в издателството “Ч. Скрибнърс Сънс”. След това е издаден сборника “Победителят нищо не печели” (1933 г.), отново на издателска къща “Ч. Скрибнърс Сънс”. От 1937 г. до 1939 г. отразява събитията в Испания като кореспондент на Североамериканско сдружение на вестниците. През този период печата разкази за Испания и испански събития в списанията “Ескуайър”, “Кен”, “Ню Масис”. Плод на впечатленията му от Испания е и пиесата “Петата колона” (1938 г.; същата година и филмов сценарий към нея). През 1936 г. излизат новелите “Краткото щастие на Франсис Макомбър” и “Снеговете на Килиманджаро”, последвани от “Зелените хълмове на Африка”. Своеобразен връх на “испанската тема” е романът “За кого бие камбаната” (1940 г.). Хемингуей участва във IIървата световна война. От този период е антологията му “Хора по време на война” (1942). През 1950 г. издава романа “Отвъд реката, сред дърветата”, но истински триумф постига с повестта “Старецът и морето” (1952). Книгата е наградена с “Пулицър” в САЩ за 1952 г. С журналистика се занимава и през 50-те години, когато живее в имението си “Ла Финка Вихия” до Хавана, Куба. Самоубива се в Кечъм, Айдахо. След смъртта му излизат книгите “Опасно лято”, “Острови по течението”, “Райската градина” и други. През 1954 г. получава Нобелова награда за литература. \r\n \r\n \r\n 1893 г.  \r\nРоден е Ханс Фалада – германски писател. Занимава се професионално с литература от 1932 г. Обяснява нравствената деградация на “малките хора” с аморалността на социалната система. През 1943 г. издава романа “Човек се стреми към върха”. По време на фашистката диктатура е преследван за антимилитаристичните си романи “Вълк сред вълци” (1937 г.) и “Железният Густав” (1938 г.). В следвоенните години е бургмистър във Фелдберг (окупиран от съветски войски). Връх в реалистичното му творчество е романът “Всеки умира в единочка” (1947 г.). \r\n \r\n \r\n 1891 г.  \r\nРоден е Виктор Максимович Жирмунски – руски лингвист и литературовед, доктор на филологическите науки, професор, академик на Руската академия на науките, почетен професор на Оксфордския, Ягелонския (Краков), Берлинския, Карловия (Прага) университети. Той е основоположник на германистиката в руската лингвистика. Автор е на над 350 труда, между които повече от 25 монографии. Пише съчиненията: \"Немският романтизъм и съвременната мистика\" (1914 г.), \"Композиция на лирическите стихотворения\" (1921 г.), \"Поезията на А. Блок\" (1921 г.), \"Байрон и Пушкин\" (1924 г.), \"Гьоте в руската литература\" (1938 г.), \"Немска диалектология\" (1956 г.), \"За синхронията и диахронията в езикознанието\" (1958 г.), \"Проблеми на социалната диалектология\" (1964 г.) и други. \r\n \r\n \r\n 1854 г.  \r\nРоден е Алберт Еделфелд – финландски живописец. Учи в Рисувалното училище към Дружеството за поощряване на художниците в Хелсингфорс при Б. Линдхолм и Б. Райнхолд от 1868 г. до 1871 г., в Антверпенската художествена академия от 1873 г. до 1874 г., в Париж при Ж. Л. Жером през 1874 г. Той е представител на реализма във финландския живопис. Изпитва влиянието на импресионизма. Автор е на (\"Шведският крал Карл оскърбява трупа на своя враг щалгалтер Флеминг през 1537 година\", 1878 г.), картини със сюжети от живота на народа (\"Жени от Руоколахти\", 1887 г., \"Рибари от далечни острови\", 1898 г.), пейзажи, портрети (\"Майка\", 1883 г., \"Л. Пастер\", 1875 г., \"А. Акте\", 1901 г.), които се отличават със свобода и изразителност на художествените форми, фино предаване на светлината и въздуха, ярък колорит. Произведенията на Еделфелд се намират в Атенеума, Хелзинки. \r\n \r\n \r\n 1848 г.  \r\nРоден е Йоханес Фолкелт – германски философ. Той е професор в Йена от 1879 г. до 1883 г., в Базел от 1883 г. до 1884 г., във Вюрцбург от 1889 г. до 1894 г. и в Лайпциг след 1894 г. Формира философските си схващания под влиянието на Кант, Хегел и Шопенхауер. В критическия му труд “Кантовата теория на познанието” (1879 г.), като показва вътрешните противоречия на Кантовата система, стига до извода за невъзможност на единна “иманентна” теория на познанието, която завършва със скептицизъм. Необходими за всяко истинско знание са трансцендентни, “транссубективни” допускания. Идеята за “транссубективизма” е развита в “Опит и мислене” (1886 г.). Фолкелт смята, че опитът дава на човека само единични впечатления, които се организират в едно цяло благодарение на “транссубективния минимум” някакво обективно битие, множество съзнания, признаващи съжденията за това битие и закономерния ред в него. В областта на естетиката се приближава до психологичното направление и смята, че прекрасното съществува само в съзнанието на съзерцаващия субект. Формулира 4 норми за естетичното – единство на формата и съдържанието, човешки значимо съдържание, видимост, съзерцаемост на естетичното и неговото органично единство. \r\n \r\n \r\n 1816 г.  \r\nРоден е Израел Биър, барон Паул Юлиус фон Ройтер (1816 - 1899). Германец по рождение, натурализиран англичанин. Създател на едноименната информационна агенция. \r\n \r\n \r\n На тази дата умират: \r\n 1796 г.  \r\nУмира британският поет Робърт Бърнс (1759 - 1796). \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.07.21", "title": "Денят 21 юли в световната история"}
{"url": "http://www.focus-news.net/news/2019/07/21/2682407/burgas-bus-se-e-udaril-v-svetofar-v-rayona-na-slanchev-bryag-dvizhenieto-po-glavniya-pat-varna-burgas-e-zatrudneno.html", "text": "Бус се е ударил в светофарна уредба в района на Слънчев бряг. Това съобщи слушател на  Радио „Фокус“ . На място има екипи на полицията, сериозни са щетите, и по буса, и по стълба, а движението по главния път Варна – Бургас се контролира от регулировчик, тъй като светофарната уредба не работи. В района се е образувало задръстване.", "date": "2019.07.21", "title": "Бургас: Бус се е ударил в светофар в района на Слънчев бряг, движението по главния път Варна – Бургас е затруднено"}
{"url": "http://www.focus-news.net/news/2019/07/21/2682406/voa-nay-malko-shestima-dushi-sa-zaginali-zaradi-goreshtinite-v-sasht.html", "text": "Най-малко шестима души са загинали в резултат на рекордните горещини, които са обхванали САЩ вече втори ден, съобщава радио  Voice of America . Според властите, жертвите са от щатите Мериленд, Аризона и Арканзас.  \r\n \r\nНационалната метеорологична служба предупреди за „опасна топлинна вълна“, която в комбинация със засилената влажност в страната може да доведе до топлинен удар, ако не се вземат предпазни мерки.  \r\n \r\nМножество събития в САЩ, от фестивали и концерти до спортни срещи, бяха отложени именно заради необичайно високите температури. Метеорологичната служба на страната посъветва гражданите да проверят дали техните роднини, особено по-възрастните, са добре.  \r\n \r\nРадиото припомня, че в рамките на топлинната вълна през юли 1995 г., повече от 700 души загинаха в Чикаго, когато температурите преминаха 36 градуса по целзий.  \r\n : Цанко Цолов", "date": "2019.07.21", "title": "VOA: Най-малко шестима души са загинали заради горещините в САЩ"}
{"url": "http://www.focus-news.net/news/2019/07/21/2682405/api-do-22-yuli-e-ogranicheno-dvizhenieto-po-pat-2-86-mezhdu-pamporovo-i-sokolovtsi-po-povod-sabora-rozhen-2019.html", "text": "Във връзка с провеждането на традиционния събор „Рожен 2019“ до 06.00 часа на 22 юли е ограничено движението на моторни превозни средства по път ІІ-86 – от отклонението за Пампорово до село Соколовци. Това съобщиха от пресцентъра на  Агенция „Пътна инфраструктура“  (АПИ). \r\nАлтернативният маршрут за движение на транзитния трафик е Проглед – к. к. Пампорово – Смолян – Соколовци и обратно,  \r\nЗа периода до 22 юли т. г. отпада забраната за движение на МПС над 3.5 т по път ІІІ-8641 Пампорово – Смолян. \r\nОчаква се движението по път II-86 Пловдив – Смолян да бъде натоварено и поради това на шофьорите на товарни автомобили се препоръчва да използват обходни маршрути: \r\n- Пловдив – Кричим – Девин – Стойките – к. к. Пампорово – Смолян и обратно; \r\n- Пловдив – Кърджали – Ардино – Смолян и обратно. \r\nАПИ призовава шофьорите да се движат със съобразена скорост и повишено внимание, спазвайки пътна сигнализация и указанията на контролните органи.", "date": "2019.07.21", "title": "АПИ: До 22 юли е ограничено движението по път ІІ-86 - между Пампорово и Соколовци по повод събора „Рожен 2019“"}
{"url": "http://www.focus-news.net/news/2019/07/21/2682401/unian-ukrayna-v-donbas-zapochna-parviya-den-ot-primirieto.html", "text": "От полунощ на 21 юли, неделя, в Донбас е в сила примирие между украинските сили и местните милиции, непризнаващи властта на Киев, предава украинската  агенция  УНИАН .  \r\n„В изпълнение на решението, прието в Минск по време на заседанието на Тройната контактна група, в 00:01 часа киевско време, на 21 юли 2019 г., по всички разграничителни линии в Донецка и Луганска област се установява „режим на тишина“, който предшества спирането на огъня от всички видове въоръжение“, се казва в съобщението.  \r\n \r\n : Цанко Цолов", "date": "2019.07.21", "title": "УНИАН (Украйна): В Донбас започна първия ден от примирието"}
{"url": "http://www.focus-news.net/news/2019/07/21/2682410/burgas-spokoyna-e-patnata-obstanovka-v-oblastta.html", "text": "Спокойна е пътната обстановка в област Бургас. Това съобщиха за  Радио „Фокус“ – Бургас  от Областното пътно управление. Видимостта е отлична, няма затворени пътни участъци, пътните настилки са сухи и проходими. До 31 юли движението по път II-99 Бургас – Царево от км 0+000 до км 44+600 в участъка Крайморие – Караагач трябва да се осъществява с повишено внимание поради косене на тревни площи и полагане на хоризонтална маркировка. Участъкът е сигнализиран с пътни знаци. До 1 октомври максималната скорост на движение е намалена до 40 км/ч. по пътя III-5391 Аспарухово – Крушево от км 0+900 до км 8+500 поради довършителни дейности, свързани с работа по банкети и поставяне на хоризонтална маркировка, вертикална сигнализация и други. Спокойно се извършва движението по пътищата в областта.  \r\nБез забавяне се осъществява преминаването през основните пътни артерии на Бургас, няма образувани колони от автомобили в районите на възловите кръстовища в центъра на града. \r\nДеница ДИМИТРОВА", "date": "2019.07.21", "title": "Бургас: Спокойна е пътната обстановка в областта"}
{"url": "http://www.focus-news.net/news/2019/07/21/2682400/tass-zapochna-izborniyat-den-v-ukrayna.html", "text": "В 08:00 часа започнаха предсрочните парламентарни избори в Украйна, предава  TAСС .  \r\nСекциите затварят в 20:00 часа вечерта местно време (съвпада с българското – бел. прев.). В страната са образувани 199 избирателни района, а около 30 хил. души са членове на избирателните комисии.  \r\n \r\n225 депутати ще бъдат избрани по съставен партиен списък, а 199 – от едномандатни райони. Макар народните представители в украинската Върховна Рада да са 450 по Конституция, заради ситуацията в Донбас и Крим ще бъдат избрани по-малко, както и при предишния парламентарен вот, при който бяха излъчени 424 депутати.  \r\n \r\nЗа да влезе една партия в парламента трябва да преодолее петпроцентовата бариера, а що се отнася до депутатите от едномандатните окръзи – за тях е достатъчно да спечелят мнозинството гласове в региона. За пръв път в историята Централната избирателна комисия на Украйна е качила на официалната си интернет страница снимка на всички кандидати в изборите. \r\n : Цанко Цолов", "date": "2019.07.21", "title": "ТАСС: Започна изборният ден в Украйна"}
{"url": "http://www.focus-news.net/news/2019/07/21/2682412/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-yuli-2019-g.html", "text": "„Софийска вода” временно ще прекъсне водоснабдяването в някои части на столицата на 22 юли 2019 г. (понеделник), съобщиха от пресцентъра на  дружеството . \r\nВъв връзка с превключване на уличен водопровод на ул. 646 в кв. „Горна баня“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- по ул. „Дон“, от ул. 646 до ул. „Лозище“; \r\n- по ул. 646, от ул. „Дон“ до ул. „Орхидея“, и част от местност „Подлозище“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дон“, ъгъла с ул. 755.  \r\nВъв връзка с изпълнение на инвестиционен проект за подмяна на уличен водопровод на ул. „Света Мария Магдалена“, вилна зона „Симеоново - север“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Света Мария Магдалена“, ул. 82, ул. 83, ул. 85, ул. „Шумако“; \r\n- по ул. 82, от №7 до ул. „Света Мария Магдалена“; \r\n- по ул. 83, от №1 до №4А. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света Мария Магдалена“, ъгъла с ул. 82. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с превключване на уличен водопровод на ул. „Къпинка“ в кв. „Драгалевци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- по ул. „Къпинка“, от №20 до ул. „Акад. Петър Динеков“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Къпинка“ №20.  \r\nВъв връзка с подмяна на сградно водопроводно отклонение на ул. „Васил Левски“ в с. Панчарево се налага спиране на водоподаването от 09:30 до 16:30 часа на клиентите на „Софийска вода”, живеещи в района на: \r\n- по ул. „Васил Левски“, от ул. „Елин Пелин“ до ул. „Ленището“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“№12.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.07.21", "title": "„Софийска вода” временно ще прекъсне водоснабдяването в някои части на столицата на 22 юли 2019 г"}
{"url": "http://www.focus-news.net/news/2019/07/21/2682411/anadolu-agency-dvama-dushi-sa-arestuvani-za-ubiystvoto-na-turskiya-diplomat-v-irak.html", "text": "Двама души са арестувани за убийството на турски дипломат, което се случи при въоръжена атака миналата седмица, това са съобщили властите в Иракски Кюрдистан, предава  Anadolu Agency .  \r\n \r\nДвамата са заподозрени като извършители за атаката над ресторант в Ербил, в рамките на която турският дипломат Осман Косе, служител на консулството на Анкара в града, бе убит заедно с двама иракчани, които са били на неговата маса.  \r\n : Цанко Цолов", "date": "2019.07.21", "title": "Anadolu Agency: Двама души са арестувани за убийството на турския дипломат в Ирак"}
{"url": "http://www.focus-news.net/news/2019/07/21/2682415/pss-planinski-spasiteli-sa-okazali-pomosht-na-35-godishna-zhena-sas-schupen-krak-vav-vitosha.html", "text": "Планински спасители са оказали помощ на жена със счупен крак във Витоша. Това съобщиха за  Агенция \"Фокус\"  от  Планинската спасителна служба (ПСС) към Българския червен кръст (БЧК) . Сигналът е подаден от нейния съпруг към 16.40 ч. в събота. Група от 8 човека от Софийския отряд на ПСС отиват да окажат помощ на пострадала в района на Комините под връх Камен дел по пътеката за хижа „Кикиш“. Екипът на ПСС достига до пострадалат, установяват, че е със счупен крак, мобилизират я и със специализиран превоз я качват нагоре по пътеката до района на Платото, където ги чака автомобил на ПСС. Жената е транспортирана до хижа \"Алеко\". Акцията приключва в 19.10 ч. \r\nДеница КИТАНОВА", "date": "2019.07.21", "title": "ПСС: Планински спасители са оказали помощ на 35-годишна жена със счупен крак във Витоша"}
{"url": "http://www.focus-news.net/news/2019/07/21/2682409/vratsa-po-povod-ilinden-mitropolit-grigoriy-oglavi-arhiereyska-sveta-liturgiya-za-hramoviya-praznik-na-strupetskiya-manastir-sv-prorok-iliya.html", "text": "В деня, когато Православната църква прослави св. пророк Илия - Илинден, Негово високопреосвещенство Врачанският митрополит Григорий оглави Архиерейска света Литургия за храмовия празник на Струпецкия манастир \"Св. пророк Илия\", предаде репортер на  Агенция \"Фокус\" .  \r\nНикола Петков", "date": "2019.07.21", "title": "Враца: По повод Илинден митрополит Григорий оглави Архиерейска света Литургия  за храмовия празник на  Струпецкия манастир \"Св. пророк Илия\""}
{"url": "http://www.focus-news.net/news/2019/07/21/2682417/vratsa-negovo-visokopreosveshtenstvo-mitropolit-grigoriy-shte-uchastva-na-v-buditelska-rabotilnitsa-posvetena-na-sv-sofroniy-vrachanski.html", "text": "Негово високопреосвещенство Врачанският митрополит Григорий ще участва в будителска работилница, посветена на св. Софроний Врачански. Работилницата ще се проведе от 10.00 часа на 22 юли (понеделник) в Регионална библиотека „Христо Ботев“ – Враца, съобщиха от  Врачанската света митрополия .  \r\nС благословението на митрополит Григорий библиотеката организира три будителски работилници за детско творчество. Ателиетата имат за цел да подпомогнат децата да подготвят своите творби за участие в конкурса, посветен на небесния покровител на епархията. Конкурсът е за литература и изобразително изкуство и е на тема „Св. Софроний Врачански – ярък духовен пример от миналото към настоящето и бъдещето“. Той се организира по инициатива на Врачанската митрополия, съвместно с Областната администрация и Регионалното управление на образованието. Поводът за конкурса са три годишнини, свързани със св. Софроний Врачански – 280 години от рождението му, 225 години от ръкоположението му за епископ и 55 години от канонизацията му за светец. \r\nПървата будителска работилница отвори врати на 8 юли. Последното ателие ще се състои на 5 август. Крайният срок за участие в конкурса, посветен на светеца-будител и закрилник на епархията, е 1 септември.", "date": "2019.07.21", "title": "Враца: Негово високопреосвещенство митрополит Григорий ще участва на в будителска работилница, посветена на св. Софроний Врачански"}
{"url": "http://www.focus-news.net/news/2019/07/21/2682413/burgas-gradat-posreshta-evropeysko-parvenstvo-po-vodna-topka.html", "text": "В периода до 28 юли Бургас ще бъде домакин на Европейското първенство по водна топка за юноши U15, а събитието ще остане в историята като първото в този формат в света и първият континентален шампионат у нас по водна топка след 15-годишно прекъсване. Това съобщиха от пресцентъра на  Общината . До този момент Европейската лига по плувни спортове (LEN) организира първенства за 17-годишни и 19-годишни ватерполисти в двата пола, като ги редува през година. От 2019-а тръгват и шампионати за 15-годишните юноши и девойки, които също ще са на две години. Световната федерация по водна топка (FINA) също възнамерява да въведе шампионати на планетата за играчи на 15 години. Причината за решението на LEN е бързото развитие на водната топка и необходимостта играчите да имат по-широко поле за изява и в по-ранна възраст. \r\nПървата надпревара при момчетата U15 ще бъде на новопостроения супермодерен басейн „Парк Арена ОЗК“ в Бургас, който заслужи отлична оценка от проверяващите пратеници на LEN. \r\nДосега България е била домакин на 4 европейски първенства по водна топка: за мъже в София през 1985 г. и за юноши – Варна '1989, София '1995 и София '2005. Най-доброто класиране е четвъртото място точно преди 30 години. \r\nМачовете в Бургас започват тази сутрин. Ще участват представители на всички най-силни школи в Европа – континентът, който е водещ в света във ватерполото, обявено за най-трудния спорт. \r\n16-те отбора, стигнали до финалите на европейското първенство, са: Словения, Черна гора, Сърбия, Хърватия, Италия, Унгария, Испания, Гърция, Русия, Словакия, Холандия Румъния, Турция, Грузия, Беларус и България. Нашите национали са в група с Испания, Гърция и Турция, а срещите им от груповата фаза са планирани от 19.00 часа в неделя, понеделник и вторник. В организацията на първенството се включва екип от над 50 души, а амбицията на домакините – Българска федерация по водна топка и Община Бургас, е страната ни да се представи впечатляващо и да може да приеме европейско първенство във водната топка и догодина. \r\n„Изключително щастливи сме не само да посрещнем подобен форум у нас, но и от факта, че българските младежи се класираха не само като домакини, но и с добри резултати в квалификациите“, коментира Петър Петров, който оглави федерацията по водна топка през есента. „Благодарим за подкрепата на Община Бургас и всички наши партньори и си пожелаваме това първенство да привлече още много млади състезатели от Бургас и цяла България в редиците на спорта“, допълва Петров.", "date": "2019.07.21", "title": "Бургас: Градът посреща Европейско първенство по водна топка"}
{"url": "http://www.focus-news.net/news/2019/07/21/2682418/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция \"Фокус\"  от  Планинската спасителна служба (ПСС) към Българския червен кръст (БЧК) .Времето е слънчево и тихо. Температурите варират между 10 и 18 градуса. Лифтовите съоръжения работят. Информация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.07.21", "title": "ПСС: Добри са условията за туризъм в планините"}
{"url": "http://www.focus-news.net/news/2019/07/21/2682419/burgas-nyama-postradali-pri-patniya-intsident-s-bus-v-rayona-na-slanchev-bryag.html", "text": "Бургас. Няма пострадали при пътния инцидент с бус, катастрофирал самостоятелно в района на Слънчев бряг, съобщиха за  Радио „Фокус“-Бургас  от ОДМВР-Бургас. Произшествието е станало на кръстовището при к. к. Слънчев бряг за с. Тънково. На място има екипи на полицията. \r\nДеница ДИМИТРОВА", "date": "2019.07.21", "title": "Бургас: Няма пострадали при пътния инцидент с бус в района на Слънчев бряг"}
{"url": "http://www.focus-news.net/news/2019/07/21/2682421/dobrich-festivalat-djazz-do-moreto-v-selo-ezerets-zapochva-na-26-yuli.html", "text": "Започва фестивалът „DjaZz dO MoRETO“ в село Езерец, община Шабла. Това съобщи за  Радио „Фокус”  Павлета Проданова, музикант и организатор на събитието. На 26 юли, от 20.00 часа, в Къщи „Виола“ Митко Семов, Веселин Веселинов-Еко,Мирослав Иванов, Павлета Проданова, Франк Неслър и Пламена Костова ще пренесат публиката в дълбините на джаз музиката. Специален гост за откриването ще бъде Стефан Вълдобрев. Входът е свободен.  \r\nПредвиден е уъркшоп по саксофон с Франк Неслър от 18.00 часа на 27 юли в Зеления образователен център на град Шабла. Идеята на подобни културни събития е да популяризират най-северните части на Приморска Добруджа, където все още има дюни, безкрайни плажове и може да се види единствено в нашата страна степна растителност.  \r\nЖулиета НИКОЛОВА", "date": "2019.07.21", "title": "Добрич: Фестивалът „DjaZz dO MoRETO“ в село Езерец започва на 26 юли"}
{"url": "http://www.focus-news.net/news/2019/07/21/2682423/sofiya-belogradchishkiyat-episkop-polikarp-shte-otsluzhi-arhiereyska-sveta-liturgiya-v-buhovskiya-manastir-sv-mariya-magdalina-na-22-yuli.html", "text": "На 22 юли Православната църква прославя света мироносица и равноапостолна Мария Магдалина,   \r\nПо този повод на 22 юли, понеделник, от 09.30 часа, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарий на Софийския  митрополит, ще оглави архиерейска света литургия в Буховския манастир \"Св. Мария Магдалина\",предаде репортер на  Агенция \"Фокус\" ..  \r\nНикола ПЕТКОВ", "date": "2019.07.21", "title": "София: Белоградчишкият епископ Поликарп ще отслужи Архиерейска света Литургия в Буховския манастир \"Св. Мария Магдалина\" на 22 юли"}
{"url": "http://www.focus-news.net/news/2019/07/21/2682408/reuters-iran-publikuva-video-pokazvashto-plenyavaneto-na-britanskiya-tanker.html", "text": "Иран публикува видео, показващо момента на пленяването на плаващия под британски флаг танкер „Стена Имперо“, предава  Reuters . Ясно може да се види как корабът, чието име личи, е приближен от няколко бързи катера, докато тежковъоръжени маскирани военни се приземяват на борда му от хеликоптер. Агенцията отбелязва, че това е същата тактика, която британската морска пехота е използвала при пленяването на иранския „Грейс-1“ в Гибралтар на четвърти юли.  \r\n \r\nДействията на Техеран в най-важният световен морски път за търговия с петрол, бяха определени от западните страни като ескалация на напрежението след три месеца на конфронтация, която вече доведе САЩ и близкоизточната страна на прага на война, пише американската агенция. Великобритания осъди действията на Иран, а иранският посланик в призован във външното министерство в Лондон.  \r\n \r\nПо-рано Иран заяви, че танкерът е бил придружаван от британски военен кораб, но такъв не се вижда на видеото.  \r\n : Цанко Цолов", "date": "2019.07.21", "title": "Reuters: Иран публикува видео, показващо пленяването на британския танкер"}
{"url": "http://www.focus-news.net/news/2019/07/21/2682414/reuters-partiyata-na-vladimir-zelenski-e-pod-svetlinata-na-prozhektorite-na-predsrochnite-izbori.html", "text": "В Украйна започнаха предсрочни избори, които вероятно ще консолидират властта на новия президент Владимир Зеленски и дадат на новия политик по-силен мандат за прокарване на промяна в разкъсаната от война страна, коментира агенция  Reuters .  \r\n \r\nКомедиант, който няма предишен политически опит, Зеленски причини политически трус след като спечели с огромна преднина президентския вот през април. Неговата партия „Слуга на народа“ кръстена на телевизионното шоу, в което той играеше измислен президент, води според предварителните проучвания, но може би няма да успее да спечели пълно мнозинство.  \r\n \r\nКъм момента 41-годишният Зеленски дели властта с кабинет, чийто членове са верни на неговия предшественик Петро Порошенко. Който и да спечели обаче ще получи страна, намираща се в центъра на противопоставяне между Русия и западните страни, което избухна след анексията на Кримския полуостров през 2014 г. и заради ролята на Русия в конфликта в Донбас, в рамките на който в последните пет години 13 хил. души са намерили смъртта си.  \r\n \r\nНовото правителство ще трябва да приложи реформи, които да са съгласувани с международните донори, с цел придобиването на нови заеми за милиарди долари, които да поддържат икономиката стабилна. Зеленски обяви предсрочните избори още в деня на своето встъпване в длъжност през май.  \r\n : Цанко Цолов", "date": "2019.07.21", "title": "Reuters: Партията на Владимир Зеленски е под светлината на прожекторите на предсрочните избори"}
{"url": "http://www.focus-news.net/news/2019/07/21/2682422/kathimerini-mitsotakis-za-razdelyaneto-na-kipar-nyama-da-zabravim-zhertvite-na-invaziyata.html", "text": "Гръцкият премиер Кириакос Мицотакис отбеляза в събота 45-годишнината от разделянето на Кипър чрез съобщение в социалните мрежи, пише електронното издание на гръцкия вестник  Kathimerini . \r\n \r\n„Няма да забравим жертвите на инвазията и саможертвата на кипърския елинизъм“, заяви Мицотакис, като подчерта, че „ние ще бъдем винаги на страната на нашите кипърски братя в борбата за обединение на Кипър“. \r\n \r\nВ събота се навършиха 45 години от интервенцията на Турция в Кипър, която раздели острова на две – международно признатата Република Кипър и подкрепяната само от Анкара Турска Република Северен Кипър. \r\n : Цанко Цолов", "date": "2019.07.21", "title": "Kathimerini: Мицотакис за разделянето на Кипър: Няма да забравим жертвите на инвазията"}
{"url": "http://www.focus-news.net/news/2019/07/21/2682425/reuters-dzhon-boltan-patuva-kam-yaponiya-na-fona-na-kriza-mezhdu-tokio-i-seul.html", "text": "Съветникът по националната сигурност на американският президент Джон Болтън даде старт на пътуване към Югоизточна Азия на фона на криза между Токио и Сеул, предава  Reuters . Планирано е посещение на американския дипломат в двете страни.  \r\n \r\nПрезидентът Доналд Тръмп предложи в петък помощта на своята администрация за премахване на напрежението в региона между двата най-големи съюзника на САЩ в Азия, което може да застраши световните доставки на карти памет и смартфони.  \r\n \r\nПродължаващият конфликт е причинен от една страна заради въпроса за компенсациите за южнокорейци, принудени да работят за японците по време на Втората световна война. По-рано този месец конфликтът се изостри след като Токио спря доставката на някои високотехнологични част към Южна Корея. Япония отрече въпросът за компенсациите да е причината за ограничителните мерки в износа. \r\n \r\nТръмп заяви, че южнокорейският президент е поискал неговото посредничество, а от Сеул потвърдиха думите му.   \r\n : Цанко Цолов", "date": "2019.07.21", "title": "Reuters: Джон Болтън пътува към Япония на фона на криза между Токио и Сеул"}
{"url": "http://www.focus-news.net/news/2019/07/21/2682428/mvr-22-dushi-sa-raneni-pri-16-katastrofi-v-stranata-prez-izminaloto-denonoshtie.html", "text": "22 души са ранени при 16 катастрофи в страната през изминалото денонощие. Това съобщиха от пресцентъра на  МВР . В София са регистрирани 19 леки пътнотранспортни произшествия и 1 тежко. Вследствие на инцидентите е ранен 1 човек.", "date": "2019.07.21", "title": "МВР: 22 души са ранени при 16 катастрофи в страната през изминалото денонощие"}
{"url": "http://www.focus-news.net/news/2019/07/21/2682416/tass-izbiratelniyat-komitet-na-ukrayna-saobshti-za-parvi-narusheniya-v-izborniya-den.html", "text": "Избирателният комитет на Украйна съобщи за първи нарушения в изборния ден в страната, предава  ТАСС . Нарушенията се изразяват във формата на незаконна агитация в полза на някои формации, както и нелегални действия от страна на членове на местни избирателни комисии.  \r\n \r\nСпоред данните, приведени от агенцията, нарушенията са от страна на партиите „Слуга на народа“, „Опозиционна платформа за Живот“ и „Опозиционен блок“.  В същото време в някои области секциите не са започнали работа навреме.  \r\n : Цанко Цолов", "date": "2019.07.21", "title": "ТАСС: Избирателният комитет на Украйна съобщи за първи нарушения в изборния ден"}
{"url": "http://www.focus-news.net/news/2019/07/21/2682424/zam-ministar-denitsa-nikolova-shte-poseti-burgas-na-22-yuli.html", "text": "Заместник-министърът на регионалното развитие и благоустройството Деница Николова ще посети Бургас на 22 юли 2019 г. Това съобщиха от пресцентъра на  Министерство на регионалното развитие и благоустройството (МРРБ) . От 11.00 часа в Областна администрация Бургас тя ще участва в стратегическа консултация във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г. с представители на общините от Югоизточен район. Инициативата е съвместна с Международната банка за възстановяване и развитие в рамките на подписаното споразумение за консултантски услуги с МРРБ. Участие в срещата ще вземат представители на министерства и държавни агенции, областни управители, кметове на общини, неправителствени организации, представители на бизнеса и др. Целта е те да се запознаят с новия подход за изпълнение на проекти в следващия програмен период, както и да дадат мнение за ефективно структуриране на Регионалните съвети за развитие, които ще бъдат натоварени с нови, по-широки функции. \r\nПо-късно, от 13.30 часа, зам.-министър Деница Николова ще инспектира сградата на учебно-производствен комплекс „Младост“ към Професионална гимназия по туризъм „Проф. Д-р Асен Златаров“ и  Професионалната гимназия по транспорт. Двете учебни заведения се обновяват по проект „Подобряване качеството на професионалното образование чрез модернизация на образователната инфраструктура в шест професионални гимназии в гр. Бургас“, финансиран от Оперативна програма „Региони в растеж“ 2014-2020 г.", "date": "2019.07.21", "title": "Зам.-министър Деница Николова ще посети Бургас на 22 юли"}
{"url": "http://www.focus-news.net/news/2019/07/21/2682427/veliko-tarnovo-mezhdunarodniyat-folkloren-festival-be-otkrit-v-grada.html", "text": "Двадесет и второто издание на Международния фолклорен фестивал бе открито снощи във Велико Търново. Още седем фестивални вечери (до 27 юли) градът ще бъде световна столица на карнавала. Това съобщиха от пресцентъра на  Община Велико Търново . \r\nПопулярният културен форум започна традиционно - с дефиле на гостуващите групи по главната улица „Васил Левски“, танцувални и музикални изпълнения. Във фестивала участват състави и формации с общо над 350 изпълнители от осем държави – България, Аржентина, Колумбия, Египет, Грузия, Панама, Китай и Башкирия.  \r\nВечерните концерти са в Летния театър и започват в 20.00 ч., като входът е свободен. Песни, танци, акробатика и много изненади са подготвени за публиката.  \r\nПо време на откриването всички участници и публиката бяха приветствани от заместник-кмета на Велико Търново проф. Георги Камарашев. Той ги поздрави от името на кмета Даниел Панов и подчерта голямата популярност на фестивала, превърнал се в една от емблемите на старопрестолния град в България и по света. Приветствие отправи и Емил Павлов – създател и основен организатор на събитието. \r\nОрганизатори на фестивала са Фондация „Международни фолклорни фестивали”, Община Велико Търново и Националната секция на CIOFF (Международен съвет на организаторите на фестивали за фолклор и традиционни изкуства) в България. Съпътстващи събития са конкурс за красота и артистичност „Мис Фестивал“, традиционните вечери на нациите и др.", "date": "2019.07.21", "title": "Велико Търново: Международният фолклорен фестивал бе открит в града"}
{"url": "http://www.focus-news.net/news/2019/07/21/2682426/gd-granichna-politsiya-trafikat-na-balgaro-rumanskata-granitsa-e-intenziven-na-vsichki-punktove-natovareno-e-i-dvizhenieto-na-leki-avtomobili-na-gkpp-kalotina-kulata-i-makaza.html", "text": "Трафикът на българо-румънската граница е интензивен на всички гранични контролно-пропускателни пунктове (ГКПП), по данни към 10.00 часа. Това съобщиха от  ГД „Гранична полиция“ . Натоварено е и движението на леки автомобили на ГКПП \"Калотина\" на българо-сръбската и ГКПП \"Кулата\" и ГКПП \"Маказа\" на българо-гръцката граница \r\nПреминаването през всички български контролно-пропускателни пунктове на границите с Турция и Северна Македония се осъществява нормално.", "date": "2019.07.21", "title": "ГД „Гранична полиция“: Трафикът на българо-румънската граница е интензивен на всички пунктове, натоварено е и движението на леки автомобили на ГКПП \"Калотина\", \"Кулата\" и \"Маказа\""}
{"url": "http://www.focus-news.net/news/2019/07/21/2682432/tass-lufthanza-vazstanovi-poletite-kam-kayro.html", "text": "Голямата немска авиокомпания „Луфтханза“ възстанови своите полети към Кайро, които бяха временно прекратени в събота, предава  ТАСС , като се позовава на съобщение, направено на пресконференция.  \r\n \r\n„Въздушните полети се възобновяват в нормалния си режим“, казаха от концерна. В неделя към египетската столица са насочени два полета от летището във Франкфурт и един от Мюнхен.  \r\nВ събота превозвача обяви решението си да спре временно пътуванията до града до изясняване на ситуацията, свързана с безопасността, без да предоставя детайли. \r\n \r\n„Бритиш Еъруей“ е другата компания, която предприе подобни мерки, но нейните полети към Кайро ще останат отложени до края на следващата седмица.  \r\n : Цанко Цолов", "date": "2019.07.21", "title": "ТАСС: „Луфтханза“ възстанови полетите към Кайро"}
{"url": "http://www.focus-news.net/news/2019/07/21/2682429/dobrich-milan-kuan-ki-ot-universiteta-po-izkustvata-v-belgrad-specheli-konkursa-za-viziya-na-via-pontika-2019.html", "text": "Милан Куан Ки от Университета по изкуствата в Белград спечели конкурса за визия на „Виа Понтика 2019”. Това съобщи за  Радио „Фокус”  Красимира Димитрова, експерт по връзки с обществеността към фестивала, който всяка година се провежда в Приморска Добруджа. Приключи конкурсът за визия на предстоящото издание на Международния фестивал на младите в изкуството „Виа Понтика“, което тази година ще се проведе от 10 до 18 септември в Балчик. Тази година студентският форум ще бъде открит със спектакъл на фолклорен ансамбъл „Тракия”, който ще започне в 18.00 часа в Народно читалище „Паисий Хилендарски”. През месец февруари Сдружение „Виа Понтика“ обяви поредния конкурс за графична визия на международния фестивал. Председателят на Сдружение „Виа Понтика“ – Балчик, Красимир Ранков е назначил жури на конкурса в състав: доц. Цветан Илиев, доайен в графичния дизайн в България, работил в Централния институт за промишлена естетика в България, преподавател по графичен дизайн в Технически \r\nуниверситет – София (специалност „Инженерен дизайн”), Национална художествена академия (специалност „Индустриален дизайн”) и Нов български университет, доц. д-р Красимира Друмева, практикуващ графичен дизайнер, преподавател по графичен дизайн във Великотърновски университет „Св.св. Кирил и Методий“ (специалност „Графичен дизайн и визуална комуникация”), гл.ас. д-р Десислава Ангелова, (специалност „Инженерен дизайн”), гл.ас. д-р Рангел Чипев, интериорен дизайнер, преподавател по цветознание в Лесотехнически университет (специалност „Инженерен дизайн”) и „Индустриален дизайн” в Национална художествена академия (специалност „Индустриален дизайн”), Николай Младенов, режисьор на драматичен и съвременен \r\nтеатър, изпълнителен директор на фестивала „Виа Понтика“, доц. Веселин Ранков, актьор, преподавател в Национална академия за театрално и филмово изкуство „Кръстьо Сарафов“, директор на фестивала „Виа Понтика“. Проектите са били оценявани по следните критерии - оргиналност на идеята, ясна концепция, естетическа стойност и композиционна цялост. От подадените проекти за участие са били одобрени 21, отговарящи на условията на конкурса. До втори кръг са достигнали 10 проекта, които професионалното жури е класирало. Първото място със 17 от 30 точки е завоювал Милан Куан Ки, Университет по изкуствата в Белград, Факултет за приложни изкуства, 2 курс, специалност „Приложна графика”, модул „Анимация”. Второ място с 16 от 30 точки е за Никол Дечева, Национална художествена академия, Факултет за изящни изкуства, 3 курс, специалност „Плакат и визуална комуникация“. Трето място с 13 от 30 точки е за Соня Янич, Университет по изкуствата в Белград, Факултет за приложни изкуства, 2 курс, специалност „Приложна графика”, модул „Илюстрация”. Четвърто място с равен брой точки печелят Aлександра Стоянович, Факултет за изкуства в Ниш, абсолвент, специалност „Приложни изкуства”, модул „Графичен дизайн”, Небойша Стойкович, Факултет за изкуства в Ниш, 4 курс, специалност „Приложни изкуства”, модул „Графичен дизайн”. Следват Анастасия Коцич - Факултет за изкуства в Ниш, Георги Георгиев - Национална художествена академия – София, Koстич Надица - Факултет за изкуства в Ниш и Михайло Голубович - Факултет за изкуства в Ниш. Победителят Милан Куан Ки печели безплатен престой за двама по \r\nвреме на фестивала в дните от 10 до 18 септември 2019 г. Фестивалът обезпечава транспорта и настаняването в Архитектурно-парковия комплекс „Двореца“ в Балчик. \r\nУчастниците, достигнали до втори кръг, получават сертификати за участие в конкурса. Организаторите на фестивала благодарят за участието на всички студенти, изпратили своите проекти. Журито е направило труден избор, защото повечето проекти са притежавали добри качества. Организаторите на фестивала пожелават на младите творци да не спират да творят и да се изявяват и в бъдеще. \r\nЖулиета НИКОЛОВА", "date": "2019.07.21", "title": "Добрич: Милан Куан Ки от Университета по изкуствата в Белград спечели конкурса за визия на „Виа Понтика 2019”"}
{"url": "http://www.focus-news.net/news/2019/07/21/2682431/kyustendil-3154-proverki-sa-izvarshili-sluzhitelite-na-regionalnata-direktsiya-po-gorite-ot-nachaloto-na-godinata.html", "text": "3154 проверки са извършили служителите на Регионална дирекция по горите – Кюстендил от началото на 2019 година. Това съобщи за  Радио „Фокус” – Кюстендил  директорът на звеното инж. Здравчо Тодоров. По думите му в изпълнение на задълженията си по контрола и опазването на горските територии служителите на дирекцията са проверявали обекти  за  складиране,  преработка и търговия с дървесина,превозни средства, обекти за добив на  дървесина, ловни, риболовци и други физически лица. За периода са образувани 92 административно наказателни производства. Констатираните нарушения са главно в горски територии по Закона за горите. Съществуват и нарушения, констатирани и срещу неизвестен извършител.  Задържани са близо 150 куб. м строителна дървесина и дърва за горене. За периода са извършени и 263 съвместни проверки  с МВР, служба „Контрол на общоопасните средства”, Инспекция по труда. Проверени са обекти за  складиране и преработка и търговия с дървесина –  12; превозни  средства – 34;  ловци – 165; други  физически лица –  52. \r\nВенцеслав ИЛЧЕВ \r\nИнж.Тодоров информира също, че 179 горскостопански програми са постъпили в Регионалната дирекция по горите за първото полугодие на 2019 г. По думите му подадените горскостопански програми са за над 360 имота. След проверка по документи и на терен те са утвърждавани или са връщани на заявителя неутвърдени, според това дали са окомплектовани или не, съгласно изискванията на  нормативната уредба и дали описаното в тях отговаря или не на действителното състояние на отделните насаждения на терена. „Всички дейности в горските територии – залесяване, ползване на дървесина, противопожарни мероприятия и други, се извършват съобразно предвижданията в горскостопанските планове и програми. Плановете и програмите се изработват от лица, притежаващи необходимия за това лиценз и влизат в сила след проверка и утвърждаването им по реда, предвиден в нормативната база. Срокът на действие на горскостопанските планове или програми е 10 години от утвърждаването им”, каза Здравчо Тодоров. По думите му със Закона за горите и поднормативните документи, на регионалните дирекции е възложено проверката и утвърждаването на госкостопанските планове за горите общинска собственост. В тази връзка, през първото полугодие след извършени документални и теренни проверки, е утвърден горскостопански план за горите, собственост на Община Дупница. През 2019 година се извършва и инвентаризация на горските територии, попадащи в обхвата на Държавно горско стопанство „Земен”. В тази връзка през периода са извършени контролни проверки, в съответствие с изискванията на нормативната уредба. \r\nВенцеслав ИЛЧЕВ", "date": "2019.07.21", "title": "Кюстендил: 3154 проверки са извършили  служителите на Регионалната дирекция по горите от началото на годината"}
{"url": "http://www.focus-news.net/news/2019/07/21/2682435/pazardzhik-kartofi-domati-i-piper-sa-nay-tarsenite-zelenchutsi-na-pazara-v-grada.html", "text": "Пресните картофи са най-продавания зеленчук на Кооперативния пазар в Пазарджик, като цената им е от 0.70 до 0.90 лв./кг, показа репортерска проверка на  Радио „Фокус“ – Пазарджик . Тиквичките струват от около 0.50 до 0.70 лв./кг. Зеленият лук се продава за около 0.30 лв., а копърът - от 0.40 до 0.50 лв. за връзка. Цената на доматите е около 0.80-1.80 лв. за килограм в зависимост от сорта, а краставиците струват от 0.90 до 1.30 лв./кг. Скъп през този сезон е спанакът, чиято цена е около 2.30 лв. за килограм. Килограм моркови струват от 0.90 лв. до 1.20 лв., прясната маруля - от 0.35 до 0.40 лв. Висока е цената на ранния зелен пипер - от 2.00 до 2.20 лв./кг. Около 1.10 лв. е цената за килограм зелен фасул. \r\nАлбена ЖИЛЕКОВА", "date": "2019.07.21", "title": "Пазарджик: Картофи, домати и пипер са най-търсените зеленчуци на пазара в града"}
{"url": "http://www.focus-news.net/news/2019/07/21/2682433/pernik-trinoga-kamera-e-razpolozhena-na-vlizane-v-selo-dragichevo-v-posoka-sofiya.html", "text": "Тринога камера е разположена на влизане в село Драгичево, в посока София, предаде репортер на  Радио „Фокус“ .", "date": "2019.07.21", "title": "Перник: Тринога камера е разположена на влизане в село Драгичево, в посока София"}
{"url": "http://www.focus-news.net/news/2019/07/21/2682436/sofiya-politseyski-patrul-e-razpolozhen-na-vhoda-na-stolitsata-sled-spuskaneto-pri-selo-vladaya.html", "text": "Полицейски патрул е разположен на входа на София след спускането при село Владая, предаде репортер на  Радио „Фокус“ . Патрулният автомобил е оборудван с радар и камера. Скоростта в участъка е ограничена до 40 км/ч.", "date": "2019.07.21", "title": "София: Полицейски патрул е разположен на входа на столицата след спускането при село Владая"}
{"url": "http://www.focus-news.net/news/2019/07/21/2682420/deutsche-welle-izbori-v-ukrayna-novo-nachalo-ili-obraten-zavoyi.html", "text": "Владимир Зеленски успя да покори Украйна само за седем месеца. 41-годишната телевизионна звезда обяви, че ще кандидатира за президент в новогодишната нощ и спечели вота през април с подкрепа от 73%, пише   Deutsche Welle  .  \r\n \r\nСега неговата партия също търси победа на неделните избори. Слабо познатата допреди това формация „Слуга на народа“ се движи между 41 и 52 процента според различните проучвания, което е рекордна подкрепа. А само половината от депутатите в Украйна се избират от партийни листи. Ако се броят и директните мандати, Зеленски има добра причина да се надява на абсолютно мнозинство. Други четири партии също ще преминат петпроцентовата бариера, но те са много назад.  \r\n \r\nПрез месец май, новият президент разтури парламента и насрочи избори три месеца преди официалната им дата през есента. Стратегията му изглежда работи, тъй като партията му печели от високия му рейтинг. Формацията му е състои много лица без политически опит и несвързани със старите партии, които са изключително непопулярни. Едно изключение е 35-годишният Дмитри Разумков, бивш член на партията на Виктор Янукович.  \r\n \r\nРадикални планове \r\nНеделният вот е ключов за Зеленски – за новото си начало той се нуждае от широко мнозинство. Бившият комик иска да реформира почти всички сектори,  тласне напред дигитализацията и да се бори с корупцията. Зеленски освен това подсказа за възможна борба с наследството на бившия президент Петро Порошенко.  \r\n \r\nЗеленски вече уволни няколко официални лица от дните на Порошенко и предложи действащата забрана членове на екипа на Виктор Янукович да заемат обществени постове да важи и за тези, които са близки на Порошенко. Такъв проектозакон вече бе представен пред парламента. Насочването на закона срещу такива хора също изглежда възможно, а голяма част от хората биха се застъпили за подобно действие.  \r\n \r\nНовият президент иска освен това да ограничи влиянието на олигарсите в политиката. Но не е сигурно дали това ще се отнесе до Ихор Коломойски, с когото Зеленски бе свързван преди изборите, поне що се отнася до бизнес отношения. Някои политици ги обвиняват в таен съюз, нещо, което и двамата мъже отричат. И все пак президентският офис се завежда от бивш адвокат на Коломойски, а един от водещите кандидати на партията е начело на телевизията на олигарха.  \r\n \r\nЗавръщане на елитите на Янукович \r\nДали тези реформи ще се осъществят зависи от това дали Зеленски ще получи пълно мнозинство или ще трябва да разчита на коалиция. Възможен коалиционен партньор е опозиционата платформа „За Живот“, която се движи между 12 и 15%. Формацията се състои от бивши хора на Виктор Янукович и е силна най-вече в рускоговорящите части на страната и застъпва идеята за нов подход в отношенията с Москва и край на конфликтите със сепаратистите в богатият на въглища региона Донбас.  \r\n \r\nЗеленски представя себе си като президент на мира и цели да постигне желанието за мир, което съществува у много украинци.  „Подготвени сме да направим всичко, което постановяват Минскските споразумения“, заяви Зеленски по-рано този месец, говорейки за международните договори, целящи да умиротворят украинският изток. Той е склонен на повече отстъпки от Порошенко и доста хора очакват нов подход в конфликта след изборите.  \r\n \r\nМедийната и политическа подкрепа от Русия бе много видна по време на предизборната кампания. Последният път, когато това се случи, бе през 2004 г., когато Москва подкрепи Янукович. Такава подкрепа се дава и за платформата \"За Живот\".  \r\n : Цанко Цолов", "date": "2019.07.21", "title": "Deutsche Welle: Избори в Украйна – ново начало или обратен завой?"}
{"url": "http://www.focus-news.net/news/2019/07/21/2682434/tanjug-zemetresenie-sas-sila-ot-43-po-skalata-rihter-e-registrirano-v-bosna-i-hertsegovina.html", "text": "Земетресение със сила от 4,3 по скалата на Рихтер е регистрирано в Босна и Херцеговина, предава информационната агенция  Tanjug . По данни на Европейския средиземноморски сеизмологичен център епицентърът му е на дълбочина от два километра, а очевидци съобщават, че продължителността на труса е между 5 и 10 секунди.  \r\n \r\nЗеметресението е регистрирано в няколко града в района между Сребреник и Тузла. Има данни, че е усетено и в сръбския град Нови Сад.  \r\n : Цанко Цолов", "date": "2019.07.21", "title": "Tanjug: Земетресение със сила от 4,3 по скалата Рихтер е регистрирано в Босна и Херцеговина"}
{"url": "http://www.focus-news.net/news/2019/07/21/2682438/zam-ministar-zheni-nacheva-planirame-v-novite-fondove-obhvatat-na-deynostite-koito-v-momenta-se-zaplashtat-ot-nzok-da-bade-sashtiyat.html", "text": "Планираме в новите фондове обхватът на дейностите, които в момента се заплащат от НЗОК, да бъде същият. Това каза председателят на Надзорния съвет на Националната здравноосигурителна каса (НЗОК) Жени Начева в „Неделя 150“ по  БНР  във връзка с идеята за нов здравноосигурителен модел и във връзка с идеята за частни здравни фондове.  „Съвместно с представители на съсловните организации, и на лечебни заведения, които предоставят информацията, започваме остойностяването на дейностите от този основен пакет. Не считаме, че остойностяване на дейностите ще доведе до намаляване на този основен пакет. Напротив остойностяването на дейностите ще даде най-после една прозрачност и яснота върху толкова дебатирания момент достатъчно или не са тези здравни вноски. Ефективността на системата преди всичко трябва да започне от преоценка на разходите и баланса в разходите между отделните направления на медицина, които се заплащат“, уточни още Начева. Тя посочи, че митът, че държавата не плаща здравните вноски е некоректен в днешно време. „Минаха времената, в които на държавата плащаше 50 % от минималния осигурителен доход или по-малък дял от минималния осигурителен доход за здравни вноски. Единствено децата и социално слабите деца се осигуряват и то на 70 % предстои да се осигуряват от минималния осигурителен доход. Това означава, че в средносрочен план държавата на 100 % ще осигурява и тази категория лица“, каза още Начева. Тя отчете, че всяка година касата отчита преизпълнение на приходите в резултат на дейността на НАП, където се събират вноски от лица, които не са плащали своите вноски. „Там също се направиха необходимите нормативни промени. Близо 100 до 150 мл. Лвн всяка година се преразпределяха до момента допълнително за здравни плащания. Не  е проблемът приходната част и 8 % здравна вноска, която се плаща. По-скоро ефективността на разпределение и изразходване на разходите. Като държавна политика сектор „Здравеопазване“ е секторът с най-голям ръст  на средствата всяка фискална година спрямо предходната с над 6 до 10 % има ръст в приходната част на бюджета“, посочи още председателят на Надзорния съвет на НЗОК. „Казвам, че преди да започнем дебата за приходната част, която според мен в момента е уредена, от гледна точка на ролята, функциите на държавата и това, което тя като преразпределителна функция като БВП може да осигури, трябва да започнем дебата върху това как се разпределят разходите и баланса в разходите. Другият важен момент е  средствата, които отиват извън здравните вноски в здравната система и вашите събеседници също маркираха този момент, как те да се изсветлят и да се въведе ред в техния обем, обхват, вид и стойности, които се заплащат от хората“, посочи още Начева. Тя допълни, че срещу 8 % вноска те получават основен пакет медицински дейности. „Като казвам основният пакет имам предвид всички видове дейности, които касата финансира в областта на първичната медицинска помощ, защото досега говорихме само за болнична медицинска помощ. Тя е само 50 % от общите разходи, които касата плаща“, уточни още Начева.", "date": "2019.07.21", "title": "Зам.-министър Жени Начева: Планираме в новите фондове обхватът на дейностите, които в момента се заплащат от НЗОК, да бъде същият"}
{"url": "http://www.focus-news.net/news/2019/07/21/2682440/smolyan-vremenno-dvizhenieto-po-pat-ii-86-chepelare-sokolovtsi-pri-razklona-za-selo-progled-e-ogranicheno-poradi-gasene-na-avtomobil.html", "text": "Временно движението по път II-86 Чепеларе – Соколовци в района на разклона за село Проглед е ограничено поради гасене на автомобил. Това съобщиха от пресцентъра на  Агенция \"Пътна инфраструктура\" . Всички автомобили изчакват на място.", "date": "2019.07.21", "title": "Смолян: Временно движението по път II-86 Чепеларе – Соколовци при разклона за село Проглед е ограничено поради гасене на автомобил"}
{"url": "http://www.focus-news.net/news/2019/07/21/2682441/sport-grisha-ganchev-vzima-speshni-merki-v-tsska.html", "text": "Слабата форма на ЦСКА не остави безучастен собственика Гриша Ганчев и той набеляза спешни мерки. Бизнесменът е меко казано бесен от представянето на отбора в последната седмица, като поражението с 1:3 от Черно море е преляло чашата. Той е заявил пред най-близкото си обкръжение, че утре ще има извънредна сбирка и съответните решения. \r\n \r\nОчаква се Ганчев да официализира Люпко Петрович като старши-треньор на отбора, макар да съществува минимален шанс това да се случи с Добри Митов. Със сигурност ще бъде изхвърлен Милош Крушчич, водещ се като \"анализатор\" в отбора. Той постоянно даваше указания от тъч-линията по време на злополучните мачове с Етър, Титоград и Черно море.", "date": "2019.07.21", "title": "Спорт: Гриша Ганчев взима спешни мерки в ЦСКА"}
{"url": "http://www.focus-news.net/news/2019/07/21/2682444/aktsenti-v-predavaneto-chudesata-na-severozapada.html", "text": "В предаването  „Чудесата на Северозапада“  по  Радио „Фокус“  всяка седмица ви представяме личности, борили се за освобождението, културното и духовното въздигане на този край. На 23 ноември 1925 година във Видин се създава Комитет за културното повдигане на Видинския край. Този комитет доказва, че хората от Северозапада притежават неизчерпаема енергия, разказва в предаването Христина Кирилова от Регионалния исторически музей във Видин. През годините в комитета работят едни от най-видните граждани и общественици на Видин – д-р Бърни Бончев, Рашко Бораджиев, Петър Тодоров, Козма Йосифов, Димитър Мишев, Вълчо Даскалов, Цоко Бойчев, Драгомир Божинов, Петко Здравков, Асен Найденов и много други.   \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и допринасящи с делата си за неговия просперитет и развитието му. През летния сезон в Северозапада започват археологическите разкопки. За предстоящите проучвание на крепостта „Бонония“ във Видин ще ни разкаже научният ръководител на разкопките доц. Здравко Димитров от Българската академия на науките. С археолога и директор на Регионалния исторически музей във Враца Георги Ганецовски  ще разговаряме за проучванията, които ще бъдат извършени от неговия екип през сезона.   \r\n \r\n Предаването „Чудесата на Северозапада“ се излъчва от 13.00 до 14.00 часа всяка неделя. Водещ е Анна Лозанова.", "date": "2019.07.21", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/07/21/2682442/iliana-benovska-g-n-borisov-radev-i-ninova-s-shpagi-ili-s-kartoneni-nozhcheta-sa-sreshtu-vas.html", "text": "Г-н Борисов, Радев и Нинова с „шпаги“ или с „картонени ножчета“ са срещу Вас? Това е въпросът на журналиста Илиана Беновска в днешното издание на предаването  „Беновска пита”  по  „Канал 3”  и  Радио „К2” , съобщиха от  екипа на предаването . \r\nМинистърът на финансите Владислав Горанов предположи, че хакването на НАП e  планирано, за  да нагнети напрежение, което да осуети покупката на американски самолети Ф 16. „Гейтовете“ Агенция по вписванията, апартаменти, тераси, къщи за гости и  прочее, също, изглеждаха планирани, за да дискредитират ГЕРБ преди евроизборите.  \r\nПродължава да виси въпросът: има ли мозъчен тръст от конгломерат на представители на  геополитически, ченгеджийски, бизнес, медии, сега и кибер интереси, които активно работят с, търпеливо набирана във времето, налична база компромати и ще продължат да действат, за да осуетят победа на ГЕРБ на местните избори?  \r\n Борисов бързо развъртя „шпагата“ и:   \r\n1. Отне правото, което лично беше връчил  на Цветанов да е „рекламно лице“ на ГЕРБ.  \r\n2. Създаде Етична комисия, за да разследва самозабравилите се в ГЕРБ, които капитализират политическата си власт в икономически лични облаги. \r\n3. Неутрализира всички партии, като намали субсидията от 11 на 1 лев на глас. \r\n4. Ще опита и да спре машинното гласуване, за да няма Костинброд 2, касация на местните избори и предсрочни парламентарни. \r\n5.Зададе „стоп“ на тол системата. „Тупка топката“ по Закона за горивата. Апробира нов модел в здравеопазването. Обяви концесия на летище София. Закупува американски самолети. Оправи скандала със Сърбия за независимостта на Косово. Даде старт на газова връзка с Гърция. Обеща 10 % увеличение ва заплатите. Подкара лично из страната джипа си, електрокар, кораб. Нарече заподозрения за хакер на НАП Кристиян „уникален мозък“ и косвено му прати оферта за работа . \r\n С големи червени букви, стои, обаче, въпросът за противниковия лагер на Борисов : Радев и Нинова вадят ли на Борисов „шпаги“? Или въртят „картонени ножчета“?  \r\nЗасега президентът Румен Радев размахва:  \r\n1. Вето върху бизнесът да дарява на партиите. Защото бизнесът щял да купува управляващите, а опозицията да умре без пари. \r\n2. Очаква се да сложи вето и на премахването на машинното гласуване. И този път да го направи толкова умело, че то да влезе в сила. И на местните избори да има машини. Което може да доведе до касиране. \r\n3. Пророкува, че F-16 няма да излети. \r\n4. Опита се да се намеси в правилата за избор на нов главен прокурор. \r\n5. И раздруса чанове на Рожен. \r\n А председателката на БСП Корнелия Нинова се готви за своя „властови връх“ на връх Бузлуджа, като:  \r\n1. „Подритна“ Нинова, още с първите си крачки,  силното рамо до себе си на Георги Гергов, създателя си Сергей Станишев, подадената ръка на Красимир Янков, знаковите лица Михайл Миков, Атанас Мерджанов, Георги Пирински, Димитър Дъбов, Янаки Стоилов, Костадин Паскалев, Антон Кутев, Валери Жаблянов, Борислав Гуцанов.   \r\n2. Говори се, че Нинова ще се опита да „подритне“ и БСП - водачите в Пловдив – Красимир Трифонов и в София - Калоян Паргов. Вероятно, за да тържествува, наистина, на връх Бузлуджа на 128 –та годишнина на социалистите, до 27.7. 2019 –та Нинова ще „подритне“ и други.  \r\n3.Нека „подритнатите“, като се качите на Бузлуджа да попитате Нинова защо тя не изпълни обещанието си да върне блясъка на социалистическия символ връх Бузлуджа? Защо  американска фондация „Гети“ ща дава около 280 000 лева – пари, които ще стигнат само за едно измиване на паметника? И да я попитате още - с това ще се измие ли и лицето на Нинова, защото  обеща и друго, за да седне на престола на председател на БСП – да свали Борисов и тя да стане премиер, ама не й се получава. \r\n4. И, нека, „подритнатите“ от Нинова да я подсетите и за един предизборен ход, който е много в неин стил  – както ходеше да прегръща болните  козички, сега да отиде и да прегръща болните прасета. \r\n5. Очаква се „сританите“  по едната буза от Нинова, доброволно, да не  й подложат и другата. А да докажат ефективно на дело, че имат истински идеи и енергия за лява политика.  \r\n Аз съм Беновска. И питам.", "date": "2019.07.21", "title": "Илиана Беновска: Г-н Борисов, Радев и Нинова с „шпаги“ или с „картонени ножчета“ са срещу Вас"}
{"url": "http://www.focus-news.net/news/2019/07/21/2682445/obshtina-veliko-tarnovo-vechnata-istoriya-za-printsesa-turandot-i-muzikata-na-puchini-ozhivyaha-na-tsarevets.html", "text": "Вечната история за китайската принцеса Турандот и безсмъртната музика на италианския композитор Джакомо Пучини оживяха на Царевец. Крепостта бе преобразена в естествен декор за прочутата опера, чиято постановка бе част от афиша на оперния фестивал „Сцена на вековете”. Това съобщиха от пресцентъра на  Община Велико Търново . \r\nСпектакълът зарадва многобройната публика, пристигнала от цяла България и чужбина, за да се наслади на оперното изкуство под открито небе и на неповторимите емоции и преживявания, които фестивалът „Сцена на вековете” оставя. Изпълнението бе на  Държавна опера – Бургас, а диригент бе маестро Найден Тодоров. \r\nВ ролята на принцеса Турандот излезе Габриела Георгиева, а Валерий Георгиев пресъздаде принц Калаф. Ролята на Лиу изпълни Мария Цветкова-Маджарова, а Пинг, Панг и Понг бяха Александър Крунев, Георги Динев и Любомир Тодоров. Режисьор е Нина Найденова, сценограф – Борис Стойнов, а художник на костюмите – Цветанка Стойнова. Участваха също солисти, хор и оркестър на Бургаската опера. \r\nОще пет впечатляващи заглавия са включени в афиша на фестивала „Сцена на вековете 2019″. На откритата сцена на Царевец на 26 юли Музикално-драматичен театър „Константин Кисимов“ ще представи оперетата „Теменужката от Монмартър“ на Имре Калман. На 3 август Държавна опера-Русе ще гостува с операта „Бохеми“ от Джакомо Пучини, а шедьовъра на Джузепе Верди - „Симоне Боканегра“, на 10 август ще покаже Театрално-музикален продуцентски  център – Варна. На 30 август ще е симфоничният концерт на Русенската филхармония, посветен на 120 г. от рождението на Панчо Владигеров. Финалът на сезона ще е на 3 октомври с опера в цирка – „Палячи“ от Руджеро Леонкавало. Продукцията е на Държавна опера – Стара Загора и Академичен цирк „Балкански“. \r\nIV Летен сезон на българските оперни театри „Сцена на вековете“ е организиран от Община В. Търново и е под патронажа на министъра на културата Боил Банов.  Събитието е носител на престижния лейбъл  „Европа за фестивалите. Фестивалите за Европа“ 2019-2020 и за поредна година е включено в платформата на Европейската фестивална асоциация. \r\nБилети за всички спектакли, включени в програмата, се предлагат в мрежата на www.evenim.bg и туристическите информационни центрове на ул. „Христо Ботев“ 5 и на пл. „Цар Асен I“ във Велико Търново.", "date": "2019.07.21", "title": "Община Велико Търново: Вечната история за принцеса Турандот и музиката на Пучини оживяха на Царевец"}
{"url": "http://www.focus-news.net/news/2019/07/21/2682447/gd-granichna-politsiya-intenziven-e-trafikat-na-leki-avtomobili-na-vsichki-suhopatni-punktove-na-granitsata-s-rumaniya-kakto-i-na-gkpp-kalotina-gkpp-kulata-i-gkpp-makaza.html", "text": "Интензивен е трафикът на леки автомобили на всички сухопътни гранични контролно-пропускателни пунктове (ГКПП) на границата с Румъния и в двете посоки, по данни към 12.00 часа. Това съобщиха от  ГД „Гранична полиция“ . На ГКПП \"Кулата\" и ГКПП \"Маказа\" на българо-гръцката граница трафикът на леки коли също е интензивен и в двете посоки. На ГКПП \"Калотина\" на границата със Сърбия трафикът е интензивен на вход за леки автомобили. \r\nПреминаването през всички контролно-пропускателни пунктове на българо-македонската и българо-турската граница се осъществява нормално.", "date": "2019.07.21", "title": "ГД „Гранична полиция“: Интензивен е трафикът на леки автомобили на всички сухопътни пунктове на границата с Румъния, както и на ГКПП \"Калотина\", ГКПП \"Кулата\" и ГКПП \"Маказа\""}
{"url": "http://www.focus-news.net/news/2019/07/21/2682439/the-telegraph-frenski-detektivi-razsledvat-izchezvaneto-na-ogromen-broy-predmeti-ot-eliseyskiya-dvorets.html", "text": "Френските детективи разследват странните изчезвания на ценни предмети от Елисейския дворец, включително произведения на изкуството и старинни мебели, пише британският  Telegraph .  \r\n \r\nСред предметите са бронзова скулптура и статуетки, имперски столове и масивна маса от 19 век, фотьойл от 18 век и килими от 17-то столетие. Полицията не е сигурна дали те са били преместени и забравени, поставени в някое мазе или откраднати.  \r\n \r\nВ последните седем години, Елисейския дворец е изпратил 81 оплаквания относно предполагаеми кражби на общо 122 скулптури, картини или фотографии, както и на над 500 предмети, част от мебелировката на президентската резиденция, които биха могли да струват хиляди евро. \r\nСпоред представител на полицията има „шокиращо ниво на липса на внимание при следенето на предметите. Все пак не говорим за неща, взети от аукцион или частен дом, а от президентската резиденция, където сигурността е на изключително високо ниво“, заяви представителят, като разкри, че детективите работят по версията за кражби, извършени от служителите.  \r\n \r\nПариж е известен със своите кражби на бижута и произведения на изкуството, но изчезването на толкова много ценни исторически и културни артефакти от Елисейския дворец е срамно петно върху полицията, коментира изданието. Ако във всички кражби се включи и броят на глинените съдове, то общата бройка на изчезналите предмети надвишава 57 хил.  \r\n \r\nТака наскоро порцеланов комплект, продаван в интернет, бе разпознат като принадлежащ на бившия френски президент Рене Коти, който е поръчал неговото изработване през 50-те години на миналия век. По-лошото е, че Елисейският дворец не е единствената президентска резиденция във Франция с този проблем. Такива случаи има във версайската вила „Ла Лентерн“, Форт Брегансон на Средиземноморското крайбрежие и няколко други подобни комплекса.   \r\nКрадците вероятно са се възползвали от липсата на подробно описание на предметите и най-вече на сервизите за хранене, приборите и лесно преносимите обекти, като например столове.  \r\n \r\nВ същото време президентът Макрон и по-скоро първата дама Биргит Макрон, изпълняват своето желание за освежаване на обстановката в Елисейския дворец, в рамките на която са поръчани множество нови предмети, които да се ползват вместо навършилите десетилетия употреба прибори и мебелировка.  \r\n : Цанко Цолов", "date": "2019.07.21", "title": "The Telegraph: Френски детективи разследват изчезването на огромен брой предмети от Елисейския дворец"}
{"url": "http://www.focus-news.net/news/2019/07/21/2682448/smolyan-dvuposochno-v-edna-lenta-vremenno-se-osashtestvyava-dvizhenieto-po-pat-ii-86-chepelare-sokolovtsi-v-rayona-na-razklona-za-selo-progled.html", "text": "Временно движението по път II-86 Чепеларе – Соколовци, в района на разклона за с. Проглед, се осъществява двупосочно в една лента. Това съобщиха от пресцентъра на  Агенция \"Пътна инфраструктура\" (АПИ) . Необходимо е шофьорите да се движат с повишено внимание, като спазват указанията на \"Пътна полиция\".", "date": "2019.07.21", "title": "Смолян: Двупосочно в една лента временно се осъществява движението по път II-86 Чепеларе – Соколовци, в района на разклона за село Проглед"}
{"url": "http://www.focus-news.net/news/2019/07/21/2682446/smolyan-dvizhenieto-po-pat-ii-86-chepelare-sokolovtsi-se-prenasochva-po-obhoden-marshrut-do-zagasyane-na-opozharenoto-mps.html", "text": "Движението по път II-86 Чепеларе – Соколовци в района на разклона за село Проглед е ограничено, автомобилите се пренасочват по обходен маршрут по път III-866 Смолян – Девин – Кричим – Пловдив и обратно до загасяне на опожареното моторно превозно средство (МПС) и освобождаване на пътното платно. Това съобщиха от  Агенция \"Пътна инфраструктура\" .", "date": "2019.07.21", "title": "Смолян: Движението по път II-86 Чепеларе – Соколовци се пренасочва по обходен маршрут до загасяне на опожареното МПС"}
{"url": "http://www.focus-news.net/news/2019/07/21/2682451/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“, съобщи за  Радио „Фокус“ – Бургас  дежурният на пункта. Движението се извършва безпроблемно, няма образували се колони от автомобили. \r\nДеница ДИМИТРОВА", "date": "2019.07.21", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/07/21/2682437/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване  „Беновска пита“  от 17.00 часа по  „Канал 3”  и  Радио „К2” . Това съобщиха от екипа на  предаването . Нейни събеседници в днешното издание на предаването под надслов „Политиката, глупако!”, което ще започне с коментар на Беновска, ще бъдат:  \r\n За: Богатите или бедните плащат повече? \r\n- Пламен Димитров, президент на КНСБ; \r\n За: Знаят ли децата ни, че не знаят?    \r\n- Красимир Вълчев, министър на образованието и науката; \r\n За:  Ще се „удави“ ли БСП-Варна в „басейна“ на Нинова?    \r\n- Борислав Гуцанов, председател на БСП-Варна;  \r\n За: Ще оздравее ли българина с модела „Ананниев“?    \r\n- д-р Дечо Дечев, управител на Националната здравноосигурителна каса; \r\n За: Ще самокасираме ли местните избори, ако гласуваме с машини? \r\n- проф. Михаил Константинов, „Информационно обслужване“;  \r\n За: Кой и на какво основание Иска, но и Може ли да управлява България?    \r\n- Петьо Блъсков, главен редактор на в. „Труд“.   \r\nПовторението се излъчва по „Канал 3” и Радио „К2” от 23.15 часа. E-mail адресът на предаването е benovskapita@gmail.com.", "date": "2019.07.21", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/07/21/2682430/the-guardian-iran-hiytoru-i-brekzit-golemite-resheniya-chakashti-noviyat-britanski-premier.html", "text": "На първа страница на британският вестник  Guardian  е статия, озаглавена „Иран, „Хийтору“ и Брекзит: големите решения чакащи новия британски премиер“ и носеща подзаглавието „следващият министър-председател поема поста в сряда, а работата вече го чака“.  \r\n \r\nСлед 24 часа на формалности, които ще приключат в сряда следобед с покана от кралицата към новия лидер на Консервативната партия да състави правителство, прехвърлянето на властта от 76-я към 77-я премиер на Великобритания ще е прецизна но и доста брутална работа, коментира изданието.  \r\n \r\n„Казаха ни да чакаме извън сградата, предали своите телефони и напуснали половин час след официалната церемония“, разкри един от хората на сегашния премиер Тереза Мей. „От този момент натам, сме уволнени“.  \r\n \r\nЕдинствените хора, които ще останат на „Даунинг Стрийнт“ номер 10 по време на краткият преходен период ще са общите служители. Политическите позиции ще бъдат овакантени без изключение.  \r\n \r\nПроцесът ще започне във вторник в Уестминстър, където Дейм Черил Гилиан ще обяви победителя от надпреварата за председател на „торите“, който най-вероятно ще е Борис Джонсън, пише вестникът. Спечелилият в този момент няма да е нищо повече от лидер на партия. Цял ден ще мине преди да влезе на „Даунинг стрийт“.  \r\n \r\nВ сряда Тереза Мей ще проведе последното си заседание в парламента, отговаряйки на въпроси на народните представители, след което ще се върне в централата на премиера и държи кратка реч, спускаща завесата на нейния изпълнен с проблеми тригодишен мандат. След което ще бъде откарана в Бъкингамския дворец, за да даде официално оставката си на кралицата и посъветва монарха да покани новия лидер на консерваторите да състави правителство. Кралицата в този момент ще призове новоизбраният председател в двореца и изпълни съвета – ще му предложи да формира кабинет. \r\n \r\nВсички нови премиери обичат да казват, че нямат време и работата ги притиска. Но този път, с надигащите се вълнения в Близкия изток и притискащия краен срок за Брекзит, наистина няма и една излишна секунда за губене. Според експерти, ако проблемът с Иран и задържания британски танкер в Ормузкия пролив не бъде решен, това ще вземе главата на новия премиер, коментира изданието. А какво ще стане, ако инициативата му бъде отнета? Ако Доналд Тръмп предприеме нещо, звънне и каже „с нас ли си“, това е важно решение, смятат от редакцията.  \r\n \r\nДжонсън вече обяви, че почти няма да си почива през иначе отпускарския август, което е знак за другите да направят същото. Според специалист, новият премиер ще обяви кабинетът още в сряда и той ще започне работа най-късно в петък.  \r\n \r\nАко Джонсън спечели, той най-вероятно ще вкара някоя и друга изненада в новото правителство. И като говорим за това, твърде вероятно е да задържи главния си опонент за лидер на „торите“ Джереми Хънт на поста външен министър. Проблемите с Иран и нуждата да се преговаря за Брекзит ще изискват във „Форин офис“ да има човек, който вече познава отблизо ситуацията. А Филип Хамънд, главен противник на идеята на Джонсън за Брекзит без сделка, вероятно ще отстъпи финансовото министерство на Саджид Джавид. \r\n \r\nПред бившият кмет на Лондон ще стои и въпроса какво да прави с Майкъл Гоув – човекът, който му заби нож в гърба през 2016 г. Дали да го остави начело на министерството на околната среда и храните, което има огромна роля в Брекзит, или да го прехвърлил във вътрешното ведомство, където мигрантите ще го държат затрупан с работа.  \r\n \r\nОсвен вътрешните дела и вече споменатите криза в Персийския залив и излизане на Лондон от ЕС, новият премиер ще има пред себе си редица спънки, всяка от която е по-гадна и трудна за справяне от предишната. Например информацията за разходите на правителството за последните три години вече бе отложена за след 31 октомври, тъй като никой не знае какво ще е състоянието на обществените финанси преди да се реши проблемът около Брекзит. Други проблеми обаче не могат да се отложат.  \r\n \r\nЕдно такова решение е какво да се прави с Високоскоростната ЖП линия HS2, първата част от която трябва да се построи между Лондон и Бирмингам. Джонсън не изглеждаше много впечатлен от идеята за новата линия и даде надежда на противници на проекта за неговото спиране. „Файненшъл тайм“ вече съобщи, че бюдежът на програмата се е покачил с 30 млрд. паунда над очакваните 56 млрд. Според противниците на проекта, огромните средства биха могли да бъдат използвани за обновяване и инвестиции в вече съществуващите ЖП връзки.  \r\n \r\nА какво да кажем за нуждата от разширяване на летище „Хийтроу“? Нещо, което между другото Джонсън също не харесва, отбелязва изданието. Може ли новият премиер да сложи край на два големи инфраструктурни проекта? По-рано Джонсън обеща да легне пред булдозерите, работещи по разширяването на летището, преди да смекчи позицията си и да замени животозастрашаващите действия с прост мониторинг на замърсяването и увеличаването на шума.  \r\n \r\nНовият премиер ще влезе триумфално в №10 в сряда. Но никой заемащ този пост в последно време не е имал толкова много работа за вършене за толкова малко време, едновременно във външен и вътрешен план.  В този случай е трудно да се каже колко време ще продължи меденият месец на новото правителство, пише в заключение изданието.  \r\n : Цанко Цолов", "date": "2019.07.21", "title": "The Guardian: Иран, „Хийтору“ и Брекзит: големите решения чакащи новият британски премиер"}
{"url": "http://www.focus-news.net/news/2019/07/21/2682450/afp-zadarzhaniyat-v-sauditska-arabiya-prez-mesets-may-iranski-tanker-e-osvoboden.html", "text": "Иранският танкер, който през месец май бе задържан в Саудитска Арабия, е освободен и се прибира към териториалните води на страната, това съобщи  AFP , позовавайки се на съобщение от Техеран.  \r\n \r\nТанкерът „Хепинес 1“ „бе освободен след преговори и сега се движи към водите на Персийския залив“, разкри транспортният министър Мохаммад Еслами.  \r\nКорабът бе принуден да акостира в саудитско пристанище в началото на май, за да извърши спешна поправка след спиране на двигателя. Това се е случило въпреки обтегнатите отношения между двете страни по това време, които все още не са се подобрили.  \r\nВремето от началото на май до 21 юли танкерът е прекарал в пристанището Джеда, където е държан от саудитските власти. Според министърът обаче, морският съд е напуснал саудитските води „с разрешението на пристанищните власти“.  \r\n : Цанко Цолов", "date": "2019.07.21", "title": "AFP: Задържаният в Саудитска Арабия през месец май ирански танкер е освободен"}
{"url": "http://www.focus-news.net/news/2019/07/21/2682452/pregled-na-mezhdunarodnite-novini-do-1300-chasa-agentsiya-fokus.html", "text": "Френските детективи разследват странните изчезвания на ценни предмети от Елисейския дворец, включително произведения на изкуството и старинни мебели, пише британският Telegraph.  \r\n \r\nСред предметите са бронзова скулптура и статуетки, имперски столове и масивна маса от 19 век, фотьойл от 18 век и килими от 17-то столетие. Полицията не е сигурна дали те са били преместени и забравени, поставени в някое мазе или откраднати.  \r\n \r\nВ последните седем години, Елисейския дворец е изпратил 81 оплаквания относно предполагаеми кражби на общо 122 скулптури, картини или фотографии, както и на над 500 предмети, част от мебелировката на президентската резиденция, които биха могли да струват хиляди евро. \r\nСпоред представител на полицията има „шокиращо ниво на липса на внимание при следенето на предметите. Все пак не говорим за неща, взети от аукцион или частен дом, а от президентската резиденция, където сигурността е на изключително високо ниво“, заяви представителят, като разкри, че детективите работят по версията за кражби, извършени от служителите.  \r\n \r\nПариж е известен със своите кражби на бижута и произведения на изкуството, но изчезването на толкова много ценни исторически и културни артефакти от Елисейския дворец е срамно петно върху полицията, коментира изданието. Ако във всички кражби се включи и броят на глинените съдове, то общата бройка на изчезналите предмети надвишава 57 хил.  \r\n \r\nТака наскоро порцеланов комплект, продаван в интернет, бе разпознат като принадлежащ на бившия френски президент Рене Коти, който е поръчал неговото изработване през 50-те години на миналия век. По-лошото е, че Елисейският дворец не е единствената президентска резиденция във Франция с този проблем. Такива случаи има във версайската вила „Ла Лентерн“, Форт Брегансон на Средиземноморското крайбрежие и няколко други подобни комплекса.   \r\nКрадците вероятно са се възползвали от липсата на подробно описание на предметите и най-вече на сервизите за хранене, приборите и лесно преносимите обекти, като например столове.  \r\n \r\nВ същото време президентът Макрон и по-скоро първата дама Биргит Макрон, изпълняват своето желание за освежаване на обстановката в Елисейския дворец, в рамките на която са поръчани множество нови предмети, които да се ползват вместо навършилите десетилетия употреба прибори и мебелировка.  \r\n*** \r\n \r\n  Земетресение със сила от 4,3 по скалата на Рихтер е регистрирано в Босна и Херцеговина, предава информационната агенция Tanjug. По данни на Европейския средиземноморски сеизмологичен център епицентърът му е на дълбочина от два километра, а очевидци съобщават, че продължителността на труса е между 5 и 10 секунди.  \r\n \r\nЗеметресението е регистрирано в няколко града в района между Сребреник и Тузла. Има данни, че е усетено и в сръбския град Нови Сад.  \r\n*** \r\n \r\n  Голямата немска авиокомпания „Луфтханза“ възстанови своите полети към Кайро, които бяха временно прекратени в събота, предава  ТАСС , като се позовава на съобщение, направено на пресконференция.  \r\n \r\n„Въздушните полети се възобновяват в нормалния си режим“, казаха от концерна. В неделя към египетската столица са насочени два полета от летището във Франкфурт и един от Мюнхен.  \r\nВ събота превозвача обяви решението си да спре временно пътуванията до града до изясняване на ситуацията, свързана с безопасността, без да предоставя детайли. \r\n \r\n„Бритиш Еъруей“ е другата компания, която предприе подобни мерки, но нейните полети към Кайро ще останат отложени до края на следващата седмица.  \r\n*** \r\n \r\n  Съветникът по националната сигурност на американският президент Джон Болтън даде старт на пътуване към Югоизточна Азия на фона на криза между Токио и Сеул, предава Reuters. Планирано е посещение на американския дипломат в двете страни.  \r\n \r\nПрезидентът Доналд Тръмп предложи в петък помощта на своята администрация за премахване на напрежението в региона между двата най-големи съюзника на САЩ в Азия, което може да застраши световните доставки на карти памет и смартфони.  \r\n \r\nПродължаващият конфликт е причинен от една страна заради въпроса за компенсациите за южнокорейци, принудени да работят за японците по време на Втората световна война. По-рано този месец конфликтът се изостри след като Токио спря доставката на някои високотехнологични част към Южна Корея. Япония отрече въпросът за компенсациите да е причината за ограничителните мерки в износа. \r\n \r\nТръмп заяви, че южнокорейският президент е поискал неговото посредничество, а от Сеул потвърдиха думите му.   \r\n*** \r\n \r\n Двама души са арестувани за убийството на турски дипломат, което се случи при въоръжена атака миналата седмица, това са съобщили властите в Иракски Кюрдистан, предава Anadolu Agency.  \r\n \r\nДвамата са заподозрени като извършители за атаката над ресторант в Ербил, в рамките на която турският дипломат Осман Косе, служител на консулството на Анкара в града, бе убит заедно с двама иракчани, които са били на неговата маса.  \r\n*** \r\n \r\n  От полунощ на 21 юли, неделя, в Донбас е в сила примирие между украинските сили и местните милиции, непризнаващи властта на Киев, предава украинската  агенция УНИАН.  \r\n„В изпълнение на решението, прието в Минск по време на заседанието на Тройната контактна група, в 00:01 часа киевско време, на 21 юли 2019 г., по всички разграничителни линии в Донецка и Луганска област се установява „режим на тишина“, който предшества спирането на огъня от всички видове въоръжение“, се казва в съобщението.  \r\n*** \r\n \r\n  Най-малко шестима души са загинали в резултат на рекордните горещини, които са обхванали САЩ вече втори ден, съобщава радио Voice of America. Според властите, жертвите са от щатите Мериленд, Аризона и Арканзас.  \r\n \r\nНационалната метеорологична служба предупреди за „опасна топлинна вълна“, която в комбинация със засилената влажност в страната може да доведе до топлинен удар, ако не се вземат предпазни мерки.  \r\n \r\nМножество събития в САЩ, от фестивали и концерти до спортни срещи, бяха отложени именно заради необичайно високите температури. Метеорологичната служба на страната посъветва гражданите да проверят дали техните роднини, особено по-възрастните, са добре.  \r\n \r\nРадиото припомня, че в рамките на топлинната вълна през юли 1995 г., повече от 700 души загинаха в Чикаго, когато температурите преминаха 36 градуса по целзий.  \r\n*** \r\n \r\n  Иран публикува видео, показващо момента на пленяването на плаващия под британски флаг танкер „Стена Имперо“, предава Reuters. Ясно може да се види как корабът, чието име личи, е приближен от няколко бързи катера, докато тежковъоръжени маскирани военни се приземяват на борда му от хеликоптер. Агенцията отбелязва, че това е същата тактика, която британската морска пехота е използвала при пленяването на иранския „Грейс-1“ в Гибралтар на четвърти юли.  \r\n \r\nДействията на Техеран в най-важният световен морски път за търговия с петрол, бяха определени от западните страни като ескалация на напрежението след три месеца на конфронтация, която вече доведе САЩ и близкоизточната страна на прага на война, пише американската агенция. Великобритания осъди действията на Иран, а иранският посланик в призован във външното министерство в Лондон.  \r\n \r\nПо-рано Иран заяви, че танкерът е бил придружаван от британски военен кораб, но такъв не се вижда на видеото.  \r\n***", "date": "2019.07.21", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/21/2682443/rosen-bachvarov-nap-izvarshvat-se-testove-za-uyazvimosti-v-nap-i-ako-tova-nalaga-spirane-na-nyakoi-elektronni-uslugi-shte-bade-napraveno.html", "text": "Извършват се тестове за уязвимости в НАП. Това каза говорителят на НАП Росен Бъчваров в „Неделя 150“ по  БНР .„Ако това налага спиране на някои електронни услуги, това ще бъде направено\", каза още Бъчваров. „Паралелно с това за нас е важно да продължи нормалното опериране на останалата част от дейността на НАП, свързана с деклариране, плащане, администриране на данъци. По възможност възможно най-малко да попречим на хората да използват електронните услуги на НАП“, посочи още Бъчваров. Според него при хакерската атака не става дума за катастрофа, нито за нещо безобидно. „Нашият фокус е насочен в тези дни върху две основни теми Първата е да оценим има ли други уязвимости на информационните системи на НАП и ако такива бъдат намерени, те да бъдат затворени веднага, така че да се елиминира всеки риск за продължаващо нарушение и злоупотреба. Вторият ни основен фокус е да дадем възможно най-много и най-подробна и полезна за гражданите, чиито данни са изтегли, информация“, посочи още Бъчваров.", "date": "2019.07.21", "title": "Росен Бъчваров, НАП: Извършват се тестове за уязвимости в НАП и ако това налага спиране на някои електронни услуги, ще бъде направено"}
{"url": "http://www.focus-news.net/news/2019/07/21/2682455/blagoevgrad-s-traditsionen-sabor-kray-selo-popovi-livadi-shte-bade-otbelyazana-116-ta-godishnina-ot-ilindensko-preobrazhenskoto-vastanie-na-3-avgust.html", "text": "Община Гоце Делчев организира традиционния събор край село Попови ливади по повод 116-та годишнина от избухването на Илинденско-Преображенското въстание. Тази година съборът ще се проведе на 3 август 2019 г. Това каза за  Радио „Фокус“ – Пирин  Даниела Крантева, експерт по връзки с обществеността в Общината. \r\nПрограмата ще започне в 10.30 часа пред паметника на Гоце Делчев край село Попови ливади със заупокойна молитва за загиналите в Илинденско-Преображенското въстание и молебен за здраве, които ще отслужи Негово Високопреосвещенство Неврокопският митрополит Серафим. След това пред паметника на Гоце Делчев ще бъдат положени венци и цветя в знак на признателност и преклонение пред паметта на участниците във въстанието. \r\nВ 11.30 часа на голямата поляна край селото ще започне празничен концерт. В програмата ще участват оркестрите „Щуро маке“, „Импулси“, „Уникат“, „Ивелия“, „Фолк мания“, „Македонски ритми“, „Европа“ и оркестърът на Панчо Иванов. Тази година специални участници в празничната програма са Николина Чакърдъкова и Неврокопският танцов ансамбъл, Димитър Туджаров – Шкумбата и Неврокопският ансамбъл за народни песни и танци – Гоце Делчев. \r\nОрганизиран е транспорт от Гоце Делчев до Попови ливади. Автобусите ще тръгват от площад „Гоце Делчев” от 08.00 часа и ще се връщат обратно след 16.00 часа. \r\nЛивия НИНОВА", "date": "2019.07.21", "title": "Благоевград: С традиционен събор край село Попови ливади ще бъде отбелязана 116-та годишнина от Илинденско-Преображенското въстание на 3 август"}
{"url": "http://www.focus-news.net/news/2019/07/21/2682449/tass-osnovnite-partii-koito-se-ochakva-da-vlyazat-v-ukrainskiya-parlament.html", "text": "Руската агенция  ТАСС  публикува материал, даващ информация за основните партии, които най-вероятно ще влязат във Върховната рада. Данните са предоставени без редакторска намеса.  \r\n \r\n “Слуга на народа“ \r\n \r\nЛиберална проевропейска партия, която поддържа курса на президента Владимир Зеленски. За първи път е регистрирана на 13 април 2016 г. с името „Партия на решителните промени“, а в края на 2017 г. се преименува на „Слуга на народа“ по името на комедийното шоу, в което играеше новият украински президент. Лидер на формацията става Иван Баканов, а самият Зеленски се въздържа от членство, но е нейн фактически лидер. Именно тя издигна кандидатурата на бившия комик за президентския пост.  \r\n \r\nКлючови елементи от програмата на партията: Премахване на имунитета на депутатите, въвеждане на „народно вето“ при гласуване на закони от парламента, въвеждане на пропорционална избирателна система с открити списъци и електронно гласуване, децентрализация на властта в „съответствие с европейските норми“, медийна свобода и др. Формацията иска преструктуриране на въоръжените сили по образец на НАТО, както и съдебна реформа и разширяване на сътрудничеството с ЕС. Значително внимание се отделя и на борбата с корупцията, в това чисто и „търсене отговорност от незаконно забогателите чиновници“, подкрепа за украинския език и култура.  \r\nСписъкът на кандидатите от партията се оглавява от нейния действащ лидер Дмитрий Разумков.  \r\n \r\n „Опозиционна платформа – За живот“ \r\n \r\nСоциалдемократическа партия, поставяща себе си в центъра между лявото и дясното. За първи път е регистрирано през 1999 г. и води началото си от обединената партия „Център“,  а през септември 2014 г. се обединява с формациите „Нова политика“, „Държавен неутралитет“, „Украйна, напред!“, „Украйна на трудещите се“ и Партия за развитие на Украйна. Така се формира партията „Опозиционен блок“, но  заради спор за лидерство, на 13 май 2016 г. „Център“ излиза от коалицията и се преименува на „За Живот“. На 5 ноември 2018 г. нейният изпълнителен съвет започва да се ръководи от бившия ръководител на украинската президентска администрация Виктор Медведчук.  \r\n \r\nНа 9 ноември съпредседателя на „Опозиционен блок“ Юрий Бойко, подкрепен от множеството регионални представителства на формацията, предлага на лидера на „За Живот“ коалиция и общо явяване на изборите през 2019 г. Това става факт на 14 декември, когато партията се преименува на „Опозиционна платформа – За Живот“. Съпредседатели са Юрий Бойко и Вадим Рабинович, политическият съвет е оглавен от Виктор Медведчук.  \r\n \r\nСчита се за проруска партия. В своята програма се застъпва против дискриминацията, ксенофобията и радикализма, призовава за политическо решение на проблема в Донбас и преговори между Киев, Москва, Луганск и Донецк, прекратяване на икономическата блокада в отцепническия регион и предоставяне на автономия.  \r\n \r\n Партия „Европейска солидарност“ \r\n \r\nОснована през 2001 г. под името „Солидарност“. На 15 ноември с.г. нейн лидер става Петро Порошенко, в този период бивш депутат. През 2013 г. се присъединява към формацията на Юлии Тимошенко, а през ноември с.г. за кратко е забранена. След разпускането на парламента през 2014 г. партията се преражда на основата на политическата организация Национален алианс за свобода и патриотизъм. За кратко носи името „Блок Петро Порошенко“, преди да приеме старото си име „Солидарност“.  През януари 2015 г. се обединява с движението „Удар“ на Виталий Кличко. На президентския вот подкрепи Порошенко, а след неговата загуба сменя името си на „Европейска солидарност“. На 31 май бившият президент бе избран за неин лидер.  \r\n \r\nСред обещанията на формацията са създаването на условия за включване на Украйна в НАТО и ЕС, приближаване към стандарта на Шенген, въвеждане на Сини каски в Донбас и възвръщане на сепаратистите под контрола на Киев.  \r\n \r\n Партия „Общоукраинско обединение Баткивщина“ \r\n \r\nЛиберално-консервативна проевропейска партия. Образувана 1999 с лидер Юлия Тимошенко, която след това става премиер няколко пъти. Поддържа курс към ЕС и НАТО. Обещава при победа да увеличава заплатите в страната в следващите пет години и приравни средното заплащане до това в Полша, сваляне цената на газа и др. Лидер на партията все още е Тимошенко.  \r\n \r\n Партия „Голос“ \r\n \r\nСъздадена на основата на „Инициативна платформа“ през 2015 г. по идея на Святослав Вакарук, лидер на украинска рок група. През май певецът обяви намерението си да участва в изборите и на 21 май партия „Голос“ получи свидетелство за своята регистрация. Обещава да върне „хората като централен приоритет“ на страната. Застъпва се за премахване на депутатския имунитет и пропорционална изборна система, иска съдебна реформа и борба с корупцията.  \r\n \r\n : Цанко Цолов", "date": "2019.07.21", "title": "ТАСС: Основните партии, които се очаква да влязат в украинския парламент"}
{"url": "http://www.focus-news.net/news/2019/07/21/2682458/smolyan-vazstanoveno-e-dvizhenieto-po-pat-ii-86-chepelare-sokolovtsi-v-rayona-na-razklona-za-s-progled.html", "text": "Възстановено е движението по път II-86 Чепеларе – Соколовци в района на разклона за с. Проглед. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.07.21", "title": "Смолян: Възстановено е движението по път II-86 Чепеларе – Соколовци в района на разклона за с. Проглед"}
{"url": "http://www.focus-news.net/news/2019/07/21/2682453/dots-margarita-bakracheva-neobhodimi-sa-pone-edin-dva-dni-za-adaptatsiya-kam-rabota-sled-otpuskata.html", "text": "Необходими са поне един-два дни за адаптация към работа след отпуската. Това каза психологът доц. Маргарита Бакрачева в интервю за  Агенция „Фокус“  по повод хормона на щастието през лятото и за съветите за адаптиране към работа след отпуската. По думите й през тези два дни няма как човек да е абсолютно концентриран. „По същия начин, когато отидем на мястото, на което ще почиваме, няма как веднага да се отпуснем. Всяка една промяна изисква известно време за физическо, още повече за психическо настройване и приемане на новата роля. Хората обикновено знаят от предишен опит колко време им трябва да се настроят. Най-добре да следват личния си ритъм и да знаят, че някои малки грешки са напълно допустими в периода на разсейване. Това е една добра основа за развиване на уменията за суперлефлексия. Различните хора, имат различни пропуски. Някои, когато работят с цифри, други, когато гледат по-общата картина. В такива случаи може да поискаме и помощ от колега в този период на адаптация“, обясни психологът. По думите й всяка една почивка е много важна и работоспособността веднага се повишава. „Дори, когато става въпрос за кратките почивки през деня. Много хора се лишават от обедната или някои 15-минутни почивки“, каза тя и подчерта, че всяка дава възможност тялото и мозъкът да се възстановят, така че да бъдат по-ефективни и след това. „Независимо от възрастта, етапът, в който сме максимално концентрирани не надвишава 15 минути. Нашата работоспособност е в доста ограничен срок, когато говорим за максималната й форма. Колкото повече почивки има, толкова по-голям е ефекта на индивидуално ниво, но и за организацията. Това е нещо, което е важно да бъде усетено от гледна точка на работодателите. Когато хората са си по-отпочинали и са имали време да се разтоварят от ежедневния стрес, дори за по-малко време могат да свършат повече и по-ефективно нещата, които им предстоят“, допълни още доц. Бакрачева. \r\nДеница КИТАНОВА \r\n Пълния текст на интервюто четете в „Мнение”", "date": "2019.07.21", "title": "Доц. Маргарита Бакрачева: Необходими са поне един-два дни за адаптация към работа след отпуската"}
{"url": "http://www.focus-news.net/news/2019/07/21/2682461/liderat-na-bsp-korneliya-ninova-prikanva-horata-da-se-vklyuchat-v-koloezdachnoto-sastezanie-za-kupa-buzludzha-2019-g.html", "text": "Заповядайте на колоездачното състезание за купа “Бузлуджа 2019” на 26 юли, в 16:30 часа на старта в Габрово. Този призив отправи в социалната мрежа  \"Фейсбук\"  лидерът на БСП Корнелия Нинова. Нинова пише още, че целта е връх Шипка. \"Всяка година десетки българи се включваме в това преживяване - прекрасна природа, чист въздух и отбор, в който винаги има кой да ти помогне и насърчи нагоре\", пише още лидерът на БСП.", "date": "2019.07.21", "title": "Лидерът на БСП Корнелия Нинова приканва хората да се включат в колоездачното състезание за купа \"Бузлуджа\" 2019 г."}
{"url": "http://www.focus-news.net/news/2019/07/21/2682456/kyustendil-oblastta-e-na-shesto-myasto-v-stranata-po-osigurenost-na-naselenieto-s-bolnichni-legla.html", "text": "Област Кюстендил е на шесто място в страната по осигуреност на населението с болнични легла. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Заведенията за болнична помощ в областта са пет с 961 легла, заведенията за извънболнична помощ са 30 с 18 легла, а другите лечебни и здравни заведения са 3 с 22 легла. В сравнение предходната година в област Кюстендил броят на заведенията за болнична помощ остава без промяна, а на леглата в тях намалява с 4.9%. На територията на област Кюстендил функционират три многопрофилни болници за активно лечение с 605 легла и 2 специализирани болници за рехабилитация с 356 легла. Осигуреността на населението с болнични легла е 807.3 на 100 000 души от населението, което нарежда областта на шесто място в страната по този показател. Най-високи са стойностите на показателя в областите, Смолян и Плевен, а най-ниски са в областите Ямбол, Перник и Видин (394.7). Осигуреността на населението с болнични легла средно за страната е 759.6 на 100 000 души от населението. \r\nДаниела Димитрова информира също, че 76.1 % от лекарите в областта са на възраст между 45 и 64 години. Данните сочат, че на основен трудов договор в лечебните и здравните заведения  в област Кюстендил практикуват 422 лекари. Лекарите по дентална медицина са 111, а медицинските специалисти по здравни грижи – 645, от които 423 са медицински сестри, 44 – медицински лаборанти, 46 – акушерки и 56 – фелдшери. В заведенията за болнична помощ в областта практикуват 212 лекари, 3 фармацевти и 355 медицински специалисти по здравни грижи. В заведенията за извънболнична помощ работещите на основен трудов договор лекари са 167, лекарите по дентална медицина – 111 и медицинските специалисти по здравни грижи – 51. В други лечебни и здравни заведения, включително детски ясли и кабинети в училища, на основен трудов договор работят 43 лекари и 239 медицински специалисти по здравни грижи. Лекарите мъже са 191, а жените – 231. Най-голям е делът на лекарите във възрастовата група 45 – 64 години – 321, или 76.1%.  Младите практикуващи лекари – на възраст до 35 години, са 12, или 2.8%, а най-възрастните, на 65 и повече години, са  68, или 16.1%. \r\nВенцеслав ИЛЧЕВ", "date": "2019.07.21", "title": "Кюстендил: Областта е на шесто място в страната по осигуреност на населението с болнични легла"}
{"url": "http://www.focus-news.net/news/2019/07/21/2682460/dots-darina-naydenova-dietolog-pri-hranitelnite-otravyaniya-s-biologichen-faktor-nie-po-nikakav-nachin-ne-mozhem-da-zapodozrem-che-hranata-e-opasna.html", "text": "При хранителните отравяния с биологичен фактор ние по никакъв начин не можем да заподозрем, че храната е опасна. Това каза в интервю за  Радио „Фокус“ – Варна  диетологът от града доц. Дарина Найденова. По думите й в подобни случаи храната съдържа някаква бактерия, която причинява стомашното неразположение, а тази бактерия не променя вкуса, мириса и аромата на тази храна, така че остава невидима за човешкото око. „Тоест на тази храна не й личи, че тя е вече започнала да е разваля и може на нас да ни причини един стомашно-чревен дискомфорт. Не бива да се разчита само на това, че на вид, вкус и мирис, храната няма промени. Защото болшинството хранителни отравяния са точно от такава храна, на която не й личи, но която е съхранява неправилно“, заяви доц. Найденова.  \r\nТя отбеляза също, че хранителните натравяния са изключително опасни за малките деца и хората с хронични заболявания. „Малките деца много бързо се обезводняват, когато имат хранително натравяне, което налага те да бъдат приети в болница, да бъдат включени на система и това според мен е много неприятно и за родителя и за детето. Така, че до голяма степен те не са толкова опасни сами по себе си тези хранителни отравяния, стига да не доведат до това  усложнение често, а именно обезводняването“, каза още тя. Според специалиста част от другите усложнения са възпаление на жлъчката и последващи кризи, които да доведат до чувствителност на стомашно-чревния тракт, която да доведе до непоносимост към определени храни. „Тоест до тогава да не е имал проблем с консумацията на мляко, или на плодове или на някакви тестени изделия, а след една такава остра чревна инфекция на стомаха след храна някаква консумирана, той да стане изключително чувствителен стомашно-чревния тракт към тези храни и човека да не може месеци наред да ги консумира“, обясни доц. Найденова. Тя допълни, че това може да доведе до промяна в модела на хранене на дадения човек, която невинаги е желана и приятна.  \r\nСпоред диетолога един от най-важните моменти в профилактиката на тези заболявания представлява нещо, което хората може би често забравят – това да си мият ръцете. „Но да ги мием както трябва – с вода, със сапун и по-продължително време. Преди да посегнем да хванем някаква храна и да я изядем, да имаме една идея, че можем ние самите със своите ръце да пренесем една инфекция или някакъв болестотворен микроорганизъм в храната и по този начин да я замърсим“, посочи доц. Найденова. Тя препоръча да не забравяме тези важни неща дори когато сме на почивка или навън през летните месеци.  \r\nБояна АТАНАСОВА", "date": "2019.07.21", "title": "Доц. Дарина Найденова, диетолог: При хранителните отравяния с биологичен фактор ние по никакъв начин не можем да заподозрем, че храната е опасна"}
{"url": "http://www.focus-news.net/news/2019/07/21/2682463/blagoevgrad-v-muzeyniya-detski-kat-kam-regionalniya-istoricheski-muzey-zapochvat-deynosti-po-proekta-privlichane-na-nova-publika-sred-semeystva-i-uchilishtni-grupi.html", "text": "В Музейния детски кът към Регионален исторически музей – Благоевград започват дейности по проект „Привличане на нова публика сред семейства и училищни групи“. Това съобщи за  Радио „Фокус“ – Пирин  Здравка Димитрова от отдел „Връзки с обществеността“ към музея. Проектът се реализира с финансовата подкрепа на  Министерството на културата.  \r\n„Чрез този проект детският кът ще се сдобие с обновени модули, направени по нов и атрактивен начин, с което се надяваме да привлечем вниманието на малките посетители“, каза още Димитрова. Заниманията по проекта в обновения Музеен детски кът ще започнат през октомври. \r\nЛивия НИНОВА", "date": "2019.07.21", "title": "Благоевград: В Музейния детски кът към Регионалния исторически музей започват дейности по проекта „Привличане на нова публика сред семейства и училищни групи“"}
{"url": "http://www.focus-news.net/news/2019/07/21/2682459/tass-zelenski-ne-vizhda-vazmozhnost-za-koalitsiya-v-ukrayna-s-hora-ot-starata-vlast.html", "text": "Президентът на Украйна Владимир Зеленски заяви, че в следващото правителство в Украйна, което ще се формира след неделните предсрочни избори, той вижда само „нови лица“, предава  ТАСС . Държавният глава е изразил мнението си малко след като е упражнил правото си на глас.  \r\n \r\n„Искам само нови лица. Не виждам възможност за формиране на коалиция с който и да е от старата власт“, категоричен бе Зеленски, като в същото време изрази вярата си за „честния и справедлив резултат на вота“. „Хората ще покажат своето отношение към партиите“, добави той.  \r\nПрезидентът обяви, че първият закон, който ще бъде предложен на новия парламент е проектът за премахването на депутатския имунитет, което е един от основните стълбове в програмата на Зеленски.  \r\n : Цанко Цолов", "date": "2019.07.21", "title": "ТАСС: Зеленски не вижда възможност за коалиция в Украйна с хора от „старата власт“"}
{"url": "http://www.focus-news.net/news/2019/07/21/2682464/dots-margarita-bakracheva-malkiyat-protsent-hora-koito-se-chuvstvat-potisnati-mogat-da-povishat-nivata-si-na-shtastie-prez-lyatoto.html", "text": "Малкият процент хора, които се чувстват потиснати, могат да повишат нивата си на щастие през лятото. Това каза психологът доц. Маргарита Бакрачева в интервю за  Агенция „Фокус“  по повод хормона на щастието през лятото и за съветите за адаптиране към работа след отпуската.По думите й лятото като цяло със сигурност е благоприятен сезон както от чисто физиологическа, така и от психологическа. „Слънцето допринася за произвеждането на повече хормони на щастието. От гледна точка на психическата нагласа, лятото е сезон, който е свързан с повече време, прекарано на открито, планиране на отпуската и срещи с хора. Това е един от факторите, които са най-важни за нивото на изживяване на приятни емоции и психическото благополучие като цяло. Единственият стресов фактор може да е свързан с планирането. Възможни са някои малки разочарования при леки ежедневни неудобства на мястото, където отиваме. Това, което можем да направим, за да изживеем пълноценно всеки един момент, е да се концентрираме основно върху хубавите моменти“, посочи още доц. Бакрачева. По думите й лятото е най-благоприятният сезон, включително за малкия процент хора, които се чувстват потиснати след раздяла или на които им липсва партньорска или приятелска среда. \r\nДеница КИТАНОВА \r\n Пълния текст на интервюто четете в „Мнение”", "date": "2019.07.21", "title": "Доц. Маргарита Бакрачева: Малкият процент хора, които се чувстват потиснати, могат да повишат нивата си на щастие през лятото"}
{"url": "http://www.focus-news.net/news/2019/07/21/2682467/pazardzhik-mezhdunarodniyat-folkloren-festival-dorkovo-2019-sabira-ansambli-i-sastavi-ot-6-darzhavi-ot-26-do-28-yuli.html", "text": "XXI Международен фолклорен фестивал „Дорково '2019“ ще се проведе под патронажа на Президента на Република България Румен Радев, съобщиха за  Радио „Фокус“ – Пазарджик  организаторите на инициативата от читалището в село Дорково. Тържественото откриване на фестивала ще се проведе от 20.00 часа на 26 юли с дефиле на участващите състави и ансамбли, а дните за изяви на колективите са на 27 и 28 юли (събота и неделя). По информация от кмета на село Дорково и председател на организационния комитет на фестивала Николай Ковачев, ще участват фолклорни състави и ансамбли от 6 държави. Освен от България, се очакват гости от Кипър, Италия, Молдова, Словакия и Румъния.  \r\nМолдова ще се представи с ансамбъла за народни танци“ Изворъш“, Румъния - с ансамбъла за традиционни популярни танци „Джуни Петрилени“,  гостите от Италия ще участват с групата „Тарантела Лукана“, Словакия - с детска и младежка фолклорна група „Корничка“, и от Северен Кипър пред жители и гости на Дорково ще се изяви танцова група „Мор-Дер“. В тридневната програма на фестивала ще участват фолклорни състави, групи и ансамбли от цялата страна - от областите Благоевград, Видин, Монтана, Добрич, Кюстендил, Пловдив, Смолян, Хасково, София, Силистра, Разград, Стара Загора, Враца, Габрово, Пазарджик и домакините от Дорково - ансамбъл „Овчарска песен“. \r\nЦелта на фестивала е да запази и популяризира изворния фолклор, да затвърди ролята на традиционния фолклор за сплотяването на българската общност, да обогати познанията за световното фолклорно богатство. Организатори на събитието са кметството на селото, Община Ракитово, Народно читалище „Св. св. Кирил и Методий - 1919 г.“, ансамбъл „Овчарска песен“-село Дорково и Министерството на културата, с подкрепата на местни фирми и фондации. На всички участници ще бъде връчен диплом и почетен знак на фестивала.", "date": "2019.07.21", "title": "Пазарджик: Международният фолклорен фестивал „Дорково '2019“ събира ансамбли и състави от 6 държави  от 26 до 28 юли"}
{"url": "http://www.focus-news.net/news/2019/07/21/2682465/ministarat-na-turizma-nikolina-angelkova-shte-otkrie-zasedanie-na-natsionalniya-savet-po-turizam-na-22-yuli.html", "text": "Министърът на туризма Николина Ангелкова ще открие заседание на Националния съвет по туризъм, което ще се състои на 22 юли (понеделник) в к.к. \"Златни пясъци\". Това съобщиха от пресцентъра на  Министерство на туризма . Националният съвет по туризъм е консултативен орган към министъра на туризма, който съдейства при формирането и провеждането на политики в сектора. В него са включени както представители на институциите, така и на туристически сдружения и националните курорти. В съвета участват също работодателски организации, членове на Националното сдружение на общините в Република България и национално представените сдружения на потребителите в страната. Заседанието на съвета ще се проведе на 22 юли (понеделник) от 14.00 часа в хотел РИУ \"Астория\", к.к. \"Златни пясъци\". За представителите на медиите е предвиден брифинг около 15.30 часа на същото място.", "date": "2019.07.21", "title": "Министърът на туризма Николина Ангелкова ще открие заседание на Националния съвет по туризъм на 22 юли"}
{"url": "http://www.focus-news.net/news/2019/07/21/2682457/the-independent-filip-hamand-obyavi-namerenieto-si-da-podade-ostavka-ako-dzhonsan-stane-premier.html", "text": "Британският финансов министър Филип Хамънд обяви, че ще подаде оставка ако претендентът за лидер на Консервативната партия и нов премиер на Великобритания Борис Джонсън оглави правителството тази седмица, пише  Indepenent . Министърът заяви, че няма намерение да чака „да го уволнят“.  \r\n \r\n„Имам намерението да подам оставка след последната сесия на въпроси към Тереза Мей, преди премиерът на отиде в [Бъкингамския] Двореца“, категоричен е Хамънд, цитиран от изданието. Министърът е най-големият противник на Брекзит без сделка и обеща да води Камарата на общините в нейната кампания да блокира тази възможност.  \r\n \r\n„Уверен съм, че парламентът има начин да предотврати твърд Брекзит на 31 октомври“, каза още Хамънд в интервю за BBC. „Смятам да работя с останалите за да съм сигурен, че парламентът ползва цялата си власт за да попречи на правителството да направи това“, добави министърът. \r\n \r\nИзданието припомня, че Джонсън, който е най-вероятния следващ премиер, е твърдо решен да се раздели с ЕС на 31 октомври – без значение дали от Съюза се съгласят да направят промени по споразумението, каквито иска Лондон.  \r\nНа въпрос дали смята, че ще бъде уволнен от Джонсън, Хамънд отговори:  \r\n„Не, сигурен съм, че няма да ме уволнят, защото ще подам оставка преди да се стигне до това“. „Ако приемем, че Борис Джонсън влезе в №10, разбирам че в програмата му е включено излизане от ЕС дори и без сделка на 31 октомври, а това не е нещо, което бих подкрепил“, категоричен е Хамънд.  \r\n \r\n„Много важно е министър-председателят да има финансов министър, който е обвързан с него що се отнася до идеи в политиката, ето защо смятам да дам оставката си на Тереза Мей преди тя да отиде в Двореца за да представи собствената си такава на кралицата“, допълни министърът.  \r\n : Цанко Цолов", "date": "2019.07.21", "title": "The Independent: Филип Хамънд обяви намерението си да подаде оставка, ако Джонсън стане премиер"}
{"url": "http://www.focus-news.net/news/2019/07/21/2682466/tass-zavarshiha-parlamentarnite-izbori-v-yaponiya-ochakvat-se-parvite-rezultati.html", "text": "Гласуването на изборите за горната камара на японския парламент завърши, предава  ТАСС . Секциите затвориха врати в 20:00 часа местно време (14:00 българско – бел. прев.). Към настоящия момент започва броенето на гласовете.  \r\n \r\nНа изборите за горна камара, които се провеждат веднъж на три години, кандидатите се борят за 124 от 245-те места. По данни на повечето предварителни проучвания, управляващата Либералдемократическа партия и нейния лидер Шиндзо Абе, както и коалиционният й партньор ще получат мнозинството от гласовете. Абе е привърженик на идеята за ревизия на пацифистката конституция, а това не може да бъде направено без 2/3 от гласовете в горната камара.  \r\n : Цанко Цолов", "date": "2019.07.21", "title": "ТАСС: Завършиха парламентарните избори в Япония, очакват се първите резултати"}
{"url": "http://www.focus-news.net/news/2019/07/21/2682469/blagoevgrad-zadrastvane-se-e-obrazuvalo-na-glaven-pat-e-79-sled-simitli-v-posoka-sofiya.html", "text": "На главен Е 79 след Симитли посока София се образувало голямо задръстване, съобщи слушател на  Радио „Фокус“ .", "date": "2019.07.21", "title": "Благоевград: Задръстване се е образувало на главен път Е - 79 след Симитли в посока София"}
{"url": "http://www.focus-news.net/news/2019/07/21/2682462/the-times-torite-buntovnitsi-zaplashiha-da-se-protivopostavyat-na-boris-dzhonsan.html", "text": "Най-малко шест народни представители от Консервативната партия ще разговарят с либералдемократите тази седмици, като целта е да се спрат определени планове за Брекзит и евентуалното премиерство на Борис Джонсън, това съобщава авторитетното британско издание  Times .  \r\n \r\nИзточници на изданието, запознати с преговорите разкриха, че в рамките на предстоящите срещи ще бъде разгледана и възможността да се гласува вот на недоверие в Борис Джонсън или дори възможността хора от „торите“ да се присъединят към противопоставящата се на Брекзит Либералдемократична партия.  \r\n \r\nАко дори само двама от косерваторите сменят страните, това ще отнеме от Джонсън възможността да разполага с парламентарно мнозинство, ако, както се очаква, спечели лидерския пост в Консервативната партия и в сряда стане новият министър-председател.  \r\n \r\nИзглежда тези от „торите“, наречени и бунтовници, тъй като се противопоставят на линията на партията, които искат да спрат идеята на Джонсън да изкара Лондон от ЕС дори и без сделка, са се свързали с Ед Дейви, който беше министър на енергетиката в коалиционното правителство на либерал-демократите и консерваторите.  \r\n : Цанко Цолов", "date": "2019.07.21", "title": "The Times: „Торите-бунтовници“ заплашиха да се противопоставят на Борис Джонсън"}
{"url": "http://www.focus-news.net/news/2019/07/21/2682489/pernik-vazstanoveno-e-dvizhenieto-po-pat-iii-627-radomir-dolna-dikanya-v-rayona-na-cherna-mogila.html", "text": "Възстановено е движението по път III-627 Радомир – Долна Диканя в района на Черна могила. Това съобщиха от пресцентъра на  Агенция \"Пътна инфраструктура\" .", "date": "2019.07.21", "title": "Перник: Възстановено е движението по път III-627 Радомир – Долна Диканя в района на Черна могила"}
{"url": "http://www.focus-news.net/news/2019/07/21/2682470/pernik-vremenno-dvizhenieto-po-pat-iii-627-radomir-dolna-dikanya-v-rayona-na-cherna-mogila-e-ogranicheno-poradi-katastrofa.html", "text": "Временно движението по път III-627 Радомир – Долна Диканя, в района на Черна могила, е ограничено поради катастрофа. Това съобщиха от пресцентъра на  Агенция \"Пътна инфраструктура\" . Обходният маршрут е през град Перник.", "date": "2019.07.21", "title": "Перник:  Временно движението по път III-627 Радомир – Долна Диканя, в района на Черна могила, е ограничено поради катастрофа"}
{"url": "http://www.focus-news.net/news/2019/07/21/2682486/gd-granichna-politsiya-intenziven-e-trafikat-za-leki-avtomobili-na-vhod-na-gkpp-kalotina-kulata-i-makaza.html", "text": "Интензивен е трафикът за леки автомобили на вход на ГКПП „Калотина“ и ГКПП „Кулата“ и „Маказа“. Това съобщиха от  ГД „Гранична полиция“ . Информацията за трафика на граничните пунктове е към 16.00 часа. На ГКПП „Капитан Андреево“ трафикът е интензивен на изход за леки автомобили. На българо-румънската граница на всички сухопътни гранични контролно-пропускателни пунктове трафикът е интензивен и в двете посоки за леки автомобили. На границата със Северна Македония трафикът е нормален на всички гранични контролно-пропускателни пунктове. \r\nОт 16.00 ч. Ферибот Свищов- Зимнич преустановява дейност поради техническа неизправност до 19.00 ч. на 23 юли.", "date": "2019.07.21", "title": "ГД „Гранична полиция“: Интензивен е трафикът за леки автомобили на вход на ГКПП „Калотина“, „Кулата“ и „Маказа“"}
{"url": "http://www.focus-news.net/news/2019/07/21/2682490/blagoevgrad-kolona-ot-avtomobili-se-e-obrazuvala-na-glaven-pat-e-79-pri-simitli-v-posoka-blagoevgrad.html", "text": "На главен път Е -79 в посока Благоевград при Симитли се е образувала колона от автомобили, съобщи слушател на  Радио \"Фокус\" .", "date": "2019.07.21", "title": "Благоевград: Колона от автомобили се е образувала на главен път Е - 79 при Симитли в посока Благоевград"}
{"url": "http://www.focus-news.net/news/2019/07/21/2682454/afp-sadbata-na-zadarzhaniya-britanski-korab-zavisi-ot-satrudnichestvoto-na-ekipazha-zayavi-iran.html", "text": "Иран заяви в неделя, че съдбата на задържания петролен танкер, плаващ под британски флаг в Ормузкия проток, зависи от сътрудничеството на екипажа по време на провежданото разследване, предава  AFP .  \r\nКъм момента членовете на екипажа се намират в добро състояние. Сред 23-та члена на корабния екипаж има 18 индийци, включително и капитанът, трима руснаци, филипинец и латвиец.  \r\n \r\n„Всички те са в добро здраве, намират се на кораба, а корабът е… хвърлил котва на безопасно място“, заяви Алла-Морад Афифипор, официално лице на пристанище Хормозган. „Готови сме да изпълним техните нужди, но трябва да продължим с разследването“, добави той. „Разследването зависи от сътрудничеството на екипажа, както и върху достъпа ни до нужните доказателства, които са необходими за решаването на случая“.  \r\n : Цанко Цолов", "date": "2019.07.21", "title": "AFP: Съдбата на задържания британски кораб зависи от „сътрудничеството“ на екипажа, заяви Иран"}
{"url": "http://www.focus-news.net/news/2019/07/21/2682487/vitsepremierat-krasimir-karakachanov-shte-podpishe-protokol-za-satrudnichestvo-mezhdu-balgariya-i-severna-makedoniya-v-oblastta-na-borbata-s-trafika-na-hora-na-23-yuli.html", "text": "Заместник министър-председателят по обществения ред и сигурността и министър на отбраната  Красимир Каракачанов ще подпише във вторник, 23 юли, в Охрид Протокол за сътрудничество между правителствата на Република България и Република Северна Македония в областта на борбата с трафика на хора. Това съобщиха от  правителствена информационна служба . От страна на Северна Македония документът ще бъде подписан от Оливер Спасовски - заместник министър-председател и министър на вътрешните работи. \r\nПротоколът предвижда сътрудничество по линия на подкрепа и закрила на жертвите на трафик на хора, обмен на опит между компетентните институции на двете страни, провеждане на общи информационни и разяснителни кампании за предотвратяване на трафика, провеждане на обучения и координирани действия при рефериране, подкрепа и грижа за жертви на трафик. Вицепремиерът и министър на отбраната Красимир Каракачанов е председател на Националната комисия за борба с трафика на хора. Текстът на документа бе съгласуван между двете страни през юни по време на посещение на българска делегация в Скопие, Северна Македония.", "date": "2019.07.21", "title": "Вицепремиерът Красимир Каракачанов ще подпише Протокол за сътрудничество между България и Северна Македония в областта на борбата с трафика на хора на 23 юли"}
{"url": "http://www.focus-news.net/news/2019/07/21/2682468/mayk-pompeo-nyama-znatsi-che-iran-shte-promeni-povedenieto-si.html", "text": "Американският държавен секретар Майк Помпео заяви, че Иран трябва да реши дали иска да се държи като „нормална държава“, но към момента не е показала „никакви знаци“ че смята да промени поведението си след последното покачване на напрежението, пише американският вестник  The Hill .  \r\n \r\n„Иранският режим трябва да реши дали иска да се държи като нормална нация“, каза Помпео по време на пресконференция с еквадорския президент. Според държавния секретар, ако Техеран вземе такова решение „САЩ са готови да започнат преговори по широк набор от въпроси без да поставят никакви условия“. Помпео обаче подчерта, че към момента „няма никакви знаци показващи готовността на Иран да промени цялостно посоката“ в която отива страната.  \r\n \r\n„Ако направят нещата, които сме поискали от тях във връзка с ядрената програма, във връзка с ракетната програма, във връзка с тяхното заплашващо поведение в света – искам да кажа, може просто да видите действията им. Това са действия които целят да заплашат“, категоричен бе първият дипломат.  \r\n : Цанко Цолов", "date": "2019.07.21", "title": "Майк Помпео: Няма знаци, че Иран ще промени поведението си"}
{"url": "http://www.focus-news.net/news/2019/07/21/2682495/pregled-na-mezhdunarodnite-novini-do-18-chasa-agentsiya-fokus.html", "text": "Иран заяви в неделя, че съдбата на задържания петролен танкер, плаващ под британски флаг в Ормузкия проток, зависи от сътрудничеството на екипажа по време на провежданото разследване, предава  AFP .  \r\nКъм момента членовете на екипажа се намират в добро състояние. Сред 23-та члена на корабния екипаж има 18 индийци, включително и капитанът, трима руснаци, филипинец и латвиец.  \r\n \r\n„Всички те са в добро здраве, намират се на кораба, а корабът е… хвърлил котва на безопасно място“, заяви Алла-Морад Афифипор, официално лице на пристанище Хормозган. „Готови сме да изпълним техните нужди, но трябва да продължим с разследването“, добави той. „Разследването зависи от сътрудничеството на екипажа, както и върху достъпа ни до нужните доказателства, които са необходими за решаването на случая“. \r\n*** \r\n \r\n  Гласуването на изборите за горната камара на японския парламент завърши, предава  ТАСС . Секциите затвориха врати в 20:00 часа местно време (14:00 българско – бел. прев.). Към настоящия момент започва броенето на гласовете.  \r\n \r\nНа изборите за горна камара, които се провеждат веднъж на три години, кандидатите се борят за 124 от 245-те места. По данни на повечето предварителни проучвания, управляващата Либералдемократическа партия и нейния лидер Шиндзо Абе, както и коалиционният й партньор ще получат мнозинството от гласовете. Абе е привърженик на идеята за ревизия на пацифистката конституция, а това не може да бъде направено без 2/3 от гласовете в горната камара.  \r\n*** \r\n \r\n Масови нередности в изборите за Върховната Рада се записват в 49-ия избирателен район под контрола на Киев, на територията на региона Донецк. Това съобщи в неделя пресслужбата на партията \"Платформата на опозицията - за живот\" на Юрий Бойко, цитирана от  TACC . \r\n\"Наблюдателите и членовете на районните териториални комисии от Опозиционната платформа - за живот\" са регистрирали масови и явни нарушения на избирателното законодателство в 49-ти избирателен район в Донецка област. \r\nПо-конкретно, нейните представители отбелязаха фактите за изнасяне на бюлетини от избирателните секции, както и за разпространението на материали за кампанията от членове на секционните избирателни комисии на политическа сила. \"Материалите за всички факти за нарушения бяха събрани и ще бъдат прехвърлени на правоохранителните органи\", се казва в изявлението на опозиционната партия. \r\nПолитическата партия призова международни и украински наблюдатели с искане за обединяване на усилията \"за противодействие на опитите за фалшифициране на волята на украинските граждани\" и на ЦИК на Украйна - с искане за спешно реагиране при случаи на нарушения. \r\n*** \r\n \r\n Самолети и хеликоптери се присъединиха към повече от хиляда пожарникари в централна Португалия в неделя, за да се борят с огромни горски пожари в планински район, където през 2017 г. при пожари загинаха над 100 души, предава  AFP . \r\nДо 12:30 часа местно време (14:30 българско време) 1 300 пожарникари и 400 превозни средства са включени в борбата с огъня в силно залесената област Кастело Бранко, на 200 километра на север от Лисабон, съобщиха спасителните служби. \r\nОколо 20 души бяха ранени от пожарите включително осем пожарникари и 12 цивилни лица, според данни на Министерството на вътрешните работи. \r\nЕдин тежко пострадал цивилен е евакуиран с хеликоптер до Лисабон. \r\nПродължава борбата с наземна и въздушна техника с пожара в община Вила де Рей, който се е разпрострял на фронт от около 25 километра. \r\nВластите проучват дали пожарите са започнали умишлено. \r\n*** \r\n \r\n Данните за активността на настоящите избори за Върховната Рада свидетелства за активизиране на избирателите в източните райони в сравнение с парламентарните избори през октомври 2014 г. за сметка на по слаба активност в западните райони, предава  TACC .  \r\nВ днешните избори, по данни от 16:00 часа, избирателната активност в Луганска област е една от най-високите в страната - 38%. В Донецка област 35% от избирателите са отишли до избирателните секции. С това средната за страната избирателна активност е била 36,13%. \r\nВ същото време, на последните избори, избирателната активност Луганска и Донецка облласт е най-ниска към 16:00 - съответно 28% и 25%. Заслужава да се отбележи, че през 2014 г. и през 2019 г. избори не се провеждат на териториите на непризнатите републики в Донбас. \r\nОдеса също гласува малко по-активно, отколкото в последните парламентарни избори. През 2014 г. избирателната активност там беше близо до минималната - 29%, а тази година - 33%. \r\nВ същото време избирателната активност в западната част на страната намаля значително в сравнение с предишните избори. През 2014 г. тези региони показаха максимална активност: региона на Лвов е бил лидер в страната, където до 16 часа. 49% дойдоха до секциите, Ивано-Франковска област е с малко по-ниска активност - 48%. В Хмелницка и Тернополска област по това време активността е 47% , а в Ровненска област - 46%. \r\nДнес жителите на западната част на страната са много по-малко активни. В 16:00 в региона на Лвов активността е 34%,  в Ивано-Франковска област - 31%, в Тернополска област - 35% и в Ровненска област - 34%. \r\nВ Киев активността е също по-ниска. Към 16 часа през 2014 година са гласували 45%, а сега 38%.", "date": "2019.07.21", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/21/2682488/tass-aktivnostta-do-1600-chasa-na-izborite-v-ukrayna-e-3471.html", "text": "Избирателната активност на предсрочните избори за Върховната Рада, които се провеждат в неделя, към 16.00 часа е 34,71%. Тези данни са публикувани на интернет страницата на ЦИК на страната, цитирани от  TACC \r\nТе поясниха, че даннитe са събрани от четири от 199 избирателни района. Според тези данни, най-високата активност на избирателите в този момент е в Житомирска област, а най-ниска - в Донецка област. \r\nКато цяло ЦИК оценява избирателната активност на сегашните избори като ниска и я обяснява със сезона на отпуските. На последните парламентарни избори, проведени на 26 октомври 2014 г., обаче, избирателната активност по това време беше дори по-ниска от сегашната - 30,23%. \r\n \r\n  Юлиян Марков", "date": "2019.07.21", "title": "ТАСС: Активността до 16.00 часа на изборите в Украйна е 34,71%"}
{"url": "http://www.focus-news.net/news/2019/07/21/2682496/gd-granichna-politsiya-intenziven-e-trafikat-za-leki-avtomobili-na-izhod-na-kapitan-andreevo.html", "text": "Интензивен е трафикът за леки автомобили на изход на „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Интензивен е трафикът за леки автомобили на вход на ГКПП „Калотина“ и ГКПП „Кулата“ и  „Маказа“.  На българо-румънската граница на всички сухопътни гранични контролно-пропускателни пунктове трафикът е интензивен и в двете посоки за леки автомобили.  На границата със Северна Македония трафикът е нормален на всички гранични контролно-пропускателни пунктове. \r\nОт 16.00 ч. на 21 юли Ферибот Свищов- Зимнич преустановява дейност поради техническа неизправност до 19.00 ч. на 23 юли.", "date": "2019.07.21", "title": "ГД „Гранична полиция“: Интензивен е трафикът за леки автомобили на изход на „Капитан Андреево“"}
{"url": "http://www.focus-news.net/news/2019/07/21/2682492/aktsenti-v-sutreshniya-blok-dobro-utro-balgariya-po-radio-fokus-na-22-yuli.html", "text": "Летните месеци обикновено са периодът, в който и инцидентите в планината зачестяват, с което се увеличава и работата на планинските спасители. Колко са хората, които се грижат за сигурността ни в планината и как се става планински спасител? Отговорите на тези и други въпроси търсим от началника на Учебния център на ПСС към БЧК Коко Димов. Няколко месеца до местните избори по стара традиция  валят едно след друго предложения за промени в Изборния кодекс. След дебата за отпадане на машинното гласуване за вота наесен, народни представители припомниха настояването си за увеличение на населените места, имащи прави на избор за местна власт. Как ще се подобни изборният процес и кога методът на гласуване ще стане предвидим? Темата коментираме с Борислав Цеков от Института за модерна политика. Уникална монета на цар Иван Асен II и три бронзови кръста са само част от любопитните експонати, открити на Перперикон. Повече за тях и за тазгодишното археологическо лято ще ни разкаже археологът проф. Николай Овчаров. В минутите след 9 часа Албена Жилекова от Радио „Фокус“ - Пазарджик ще ни представи алтернативни начини за разходка в планинската местност край града.  \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.07.21", "title": "Акценти в сутрешния блок „Добро утро, България“ по Радио „Фокус“ на 22 юли"}
{"url": "http://www.focus-news.net/news/2019/07/21/2682494/sport-uefa-globi-fenerbahche-s-2-mln-evro.html", "text": "Управителният съвет за финансов контрол на УЕФА установи, че Фенербахче не е постигнал целта за преразглеждане за отчетния период, приключващ през 2018 година. В резултат на това турският клуб бе наказан с удържане на доходи от клубни състезания на УЕФА в размер на 2 милиона евро, което ограничава картотекирането на нови играчи през сезони 2020 до 2022 година включително. \r\n \r\nТова ще стане факт при липса на положителен баланс на трансферите и ще бъде наложено ограничение при регистрацията на футболисти, като максималната бройка ще бъде 23.", "date": "2019.07.21", "title": "Спорт: УЕФА глоби Фенербахче с 2 млн. евро"}
{"url": "http://www.focus-news.net/news/2019/07/21/2682493/tass-na-izborite-v-ukrayna-glasuvat-aktivno-na-iztok-i-neohotno-na-zapad.html", "text": "Данните за активността на настоящите избори за Върховната Рада свидетелства за активизиране на избирателите в източните райони в сравнение с парламентарните избори през октомври 2014 г. за сметка на по слаба активност в западните райони, предава  TACC .  \r\nВ днешните избори, по данни от 16:00 часа, избирателната активност в Луганска област е една от най-високите в страната - 38%. В Донецка област 35% от избирателите са отишли до избирателните секции. С това средната за страната избирателна активност е била 36,13%. \r\nВ същото време, на последните избори, избирателната активност Луганска и Донецка облласт е най-ниска към 16:00 - съответно 28% и 25%. Заслужава да се отбележи, че през 2014 г. и през 2019 г. избори не се провеждат на териториите на непризнатите републики в Донбас. \r\nОдеса също гласува малко по-активно, отколкото в последните парламентарни избори. През 2014 г. избирателната активност там беше близо до минималната - 29%, а тази година - 33%. \r\nВ същото време избирателната активност в западната част на страната намаля значително в сравнение с предишните избори. През 2014 г. тези региони показаха максимална активност: региона на Лвов е бил лидер в страната, където до 16 часа. 49% дойдоха до секциите, Ивано-Франковска област е с малко по-ниска активност - 48%. В Хмелницка и Тернополска област по това време активността е 47% , а в Ровненска област - 46%. \r\nДнес жителите на западната част на страната са много по-малко активни. В 16:00 в региона на Лвов активността е 34%,  в Ивано-Франковска област - 31%, в Тернополска област - 35% и в Ровненска област - 34%. \r\nВ Киев активността е също по-ниска. Към 16 часа през 2014 година са гласували 45%, а сега 38%. \r\n \r\n  Юлиян Марков", "date": "2019.07.21", "title": "ТАСС: На изборите в Украйна гласуват активно на Изток и неохотно на Запад"}
{"url": "http://www.focus-news.net/news/2019/07/21/2682498/predstoyashti-mezhdunarodni-sabitiya-za-22-yuli-agentsiya-fokus.html", "text": "*** \r\n  Гласуване вот на доверие на новото правителство \r\n \r\n*** \r\n  Пресконференция на чуждестранните наблюдатели на парламентарните избори \r\n \r\n*** \r\n  Дебати по новия премиерски мандат на Педро Санчес \r\n \r\n*** \r\n  Избор на лидер на Либерал-демократическата партия \r\n \r\n*** \r\n  Доналд Тръмп приема премиера на Пакистан \r\n \r\n*** \r\n  75 години от създаването на Световната банка и МВФ \r\n \r\n*** \r\n  Индия изстрелва ракета към Луната", "date": "2019.07.21", "title": "Предстоящи международни събития за  22 юли  (Агенция \"Фокус\")"}
{"url": "http://www.focus-news.net/news/2019/07/21/2682497/predstoyashti-sabitiya-v-stranata-za-22-yuli-agentsiya-fokus.html", "text": "*** \r\n \r\nОт 14.00 ч. в хотел РИУ „Астория“, к. к. „Златни пясъци“ министър Николина Ангелкова ще открие заседание на Националния съвет по туризъм. За представителите на медиите е предвиден брифинг около 15.30 ч.  \r\n \r\n*** \r\n \r\nОт 11.00 часа в Областна администрация Бургас заместник-министър Деница Николова ще участва в стратегическа консултация във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г.  \r\nОт 13.30 часа заместник-министърът ще инспектира сградата на учебно-производствен комплекс „Младост“ към Професионална гимназия по туризъм „Проф. Д-р Асен Златаров“ и Професионалната гимназия по транспорт.  \r\n \r\n*** \r\n \r\nОт 10.00 ч. заместник-министър Лозана Василева ще открие информационни дни по Програма за морско дело и рибарство 2014-2020 г. в залата на Гранд Хотел Поморие. \r\n \r\n*** \r\n \r\nОт 09.00 часа 3 състав на Специализирания наказателен съд ще гледа делото срещу Богдан К., Александър Щ. и др., обвинение в организиране и ръководене на организирана престъпна група. \r\n \r\n*** \r\n \r\nОт 09.00 часа 9 състав на Специализирания наказателен съд ще гледа делото срещу Деян М., Мирослав М. и др., обвинение в организиране и ръководене на организирана престъпна група. \r\n \r\n*** \r\n   \r\nОт 09.30 часа Белоградчишки епископ Поликарп, викарий на Софийския  митрополит, ще оглави архиерейска света литургия в Буховския манастир \"Св. Мария Магдалина\". \r\n \r\n*** \r\n \r\nОт 09.30 часа 5 състав на Специализирания наказателен съд ще гледа делото срещу Стефан Г., Георги Г. и др., обвинение в организиране и ръководене на организирана престъпна група. \r\n \r\n*** \r\n \r\nОт 10.00 часа 13 състав на Специализирания наказателен съд ще гледа делото срещу Борис А., Данаил П. и др., обвинение в организиране и ръководене на организирана престъпна група. \r\n \r\n*** \r\n \r\nОт 10.00 часа 12 състав на Специализирания наказателен съд ще гледа делото срещу Славчо С. и Детелин Г., Квалифицирани състави на изнудване. \r\n \r\n*** \r\n \r\nОт 11.00 ч. в Столична библиотека ще бъде открита изложбата  „Страници от историята на България в Държавен вестник 1879-2019“. \r\n \r\n*** \r\n \r\nОт 13.30 часа 12 състав на Специализирания наказателен съд ще гледа делото срещу Камен Б., Ивайло Б. и др., обвинение в организиране и ръководене на организирана престъпна група. \r\n \r\n*** \r\n \r\nОт 14.00 часа 19 състав на Специализирания наказателен съд ще гледа делото срещу Красимир З., Производство по чл. 65 НПК - задържане под стража в досъдебното производство и в производството по ЗЕЕЗА. \r\n*** \r\n \r\n \r\nОт 15.00 часа 1 състав на Специализирания наказателен съд ще гледа делото срещу Евгени М., Производство по чл. 65 НПК - задържане под стража в досъдебното производство и в производството по ЗЕЕЗА. \r\n \r\n*** \r\n \r\nОт 21.00 часа на Лятна сцена НДК ще бъде прожектиран филмът „Презрението”. \r\n \r\n*** \r\n \r\nОт 13.00 часа в зала №5 на Община Благоевград ще се проведе заключителна пресконференция по проект „Благоустрояване на градската среда“.  \r\n \r\n*** \r\n \r\nОт 14.00 часа на улица „Ветрен“ №8 ще се проведе официална церемония по откриването на обект „Благоустрояване на IV-ти микрорайон в Благоевград, включително рехабилитация и реконструкция на улици, енергоспестяващо улично осветление и озеленяване в района на улица „Ветрен“ до ЮЗУ „Неофит Рилски“.  \r\n \r\n*** \r\n \r\nОт 11.00 часа в сградата на Областна управа във Варна ще се проведе заседание на Консултативния съвет по туризъм с участието на лидера на НФСБ Валери Симеонов. След срещата е предвиден брифинг за представителите на медиите от 12. 30 часа.  \r\n \r\n*** \r\n \r\nОт 11.00 часа в Пресклуб на БТА - Велико Търново КНСБ ще проведе пресконференция за борбата със сивата икономика. \r\n \r\n*** \r\n \r\nОт 11.00 часа в Пресклуб на БТА - Велико Търново ще се състои пресконференция на народния представител от БСП за България Явор Божанков. \r\n \r\n*** \r\n   \r\nОт 10.00 ч. в Регионална библиотека „Христо Ботев“ Негово високопреосвещенство Врачанският митрополит Григорий ще участва в будителска работилница, посветена на св. Софроний Врачански.  \r\n \r\n*** \r\n \r\nОт 20.00 часа на крепостта „Баба Вида” ще се проведе официално откриване на Фестивала на изкуствата „Дунавски вълни”. \r\n \r\n*** \r\n \r\nОт 20.10 часа на крепостта „Баба Вида” ще се проведе „В света на канцонетите” - концерт на Симфониета – Видин. \r\n \r\n*** \r\n \r\nОт 08.00 часа в НЧ „Добрич – 2017“ ще се проведе Фортнайт ден - Изработка на фортнайт аксесоари. Уроци по фортнайт. Live stream – гледане игра на живо. Тематични парти игри. \r\n \r\n*** \r\n \r\nОт 09.00 часа в Младежки център – Добрич ще се проведе Еко лято 2019  - спортни и занимателни игри, прожекции на филми, посещение на културни и природни забележителности, басейн. \r\n \r\n*** \r\n \r\nОт 10.00 часа в Регионална библиотека „Дора Габе“, Интерактивна зала Летен детски клуб, ще се проведе „Играй и учи” - забавни игри за харесвани професии. \r\n \r\n*** \r\n \r\nОт 10.30 часа в Художествена галерия ще се проведе Лятна работилница за въображение: занятия  с деца. Посещения без предварително записване. \r\n \r\n*** \r\n \r\nОт 10.30 часа в Народно читалище „Йордан Йовков - 1870  г.“ ще се проведе Летен детски център „Млади възрожденци“. \r\n \r\n*** \r\n \r\nОт 19.00 часа от Стара къща до сцената на пл. „Свобода“ ще се проведе 18-ият Международен фолклорен фестивал „Фолклор без граници“. От 19.30 часа предстоят концерти на ансамблите. \r\n \r\n*** \r\n \r\nОт 19.00 часа в Младежки център – Концертна зала ще се проведе Мюзикъл „Алиса в страната на чудесата“ – подготвителна група на Детски  музикален театър „Дея“. \r\n \r\n*** \r\n \r\nВ РИМ – Добрич ще се проведе Лято в музея 2019 - занимания с деца с цел опознаване на културното наследство на родния край. \r\n \r\n*** \r\n \r\nОт 17.30 часа в ХГ \"Христо Градечлиев\" ще бъде представена изложба на София Лесетская. \r\n \r\n*** \r\n \r\nОт 09.00 часа в залата на община Карлово ще се състои официалното откриване на Летния университет на ЮНЕСКО. \r\n \r\n*** \r\n \r\nОт 17.30 часа в експозиционна зала \"Кутловица\" на бул. \"Трети март\" 64 ще се състои откриването на изложба (живопис) на Георги Паунов – младши. \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото, с което Атанас Червенков – Райфъла и съучастниците му обжалват присъдите си, постановени от Пловдивския окръжен съд. Окръжен съд – Пловдив призна подсъдимите за виновни  за опит за убийство с користна цел, както и за извършване на поредица от палежи и унищожаване на вещи, за което им е наложил общи най-тежки наказания.  \r\n \r\n*** \r\n \r\nВ 09.30 часа в Районния съд ще се проведе заседание по делото срещу Виолета Т. и Васил Г. срещу които са повдигнати обвинения, че са набрали, транспортирали от гр.Пловдив до гр.Истанбул, и превели през границата на страната през ГКПП“Капитан Андреево“ отделно лице, с цел да бъде използван за отнемане на телесен орган – бъбрек, независимо от съгласието му.  \r\n \r\n*** \r\n \r\nВ 15.00 часа в зала 11 на Районния съд ще се проведе заседание по делото срещу Свилен Г., обвинен, че при управление на МПС, под въздействието на алкохол, е нарушил правилата за движение, с което по непредпазливост е причинил на турски гражданин средна телесна повреда.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, гостуват доброволци на ЦЕИ Стара Загора. \r\n \r\n*** \r\n \r\nОт 10.00 часа в къща музей „Гео Милев“ ще се проведе Лято в музея.  \r\n \r\n*** \r\n \r\nОт 18.00 часа на площада пред сградата на Община Стара Загора легендата на българския футбол Христо Стоичков ще представи биографичната си книга „Историята“. \r\n \r\n*** \r\n \r\nОт 10.00 часа в зала 203 на общината ще се проведе заседание на  \r\nПК „Икономическа политика, общинска собственост и контрол по сделките с общинско имущество”. \r\n \r\n*** \r\n \r\nОт 13.30 в зала 203 на общината ще се проведе заседание на  \r\nПК „Европейски проекти, международно сътрудничество и взаимодействие с НПО“.", "date": "2019.07.21", "title": "Предстоящи събития в страната за 22 юли (Агенция „Фокус“)"}
{"url": "http://www.focus-news.net/news/2019/07/21/2682502/varna-rb-pencho-slaveykov-vav-grada-organizira-bezplaten-kurs-po-programirane-na-robota-finch-za-nay-malkite-si-chitateli.html", "text": "Регионалната библиотека „Пенчо Славейков“ във Варна организира безплатен курс по програмиране на робота Финч за най-малките си читатели през август. Това съобщи за  Радио „Фокус“ – Варна  директорът на културната институция Радка Калчева. Курсът ще се проведе през периода от 30-ти юли до 27-ми август и е предназначен за деца във възрастта от 3-ти до 4-ти клас. Заниманията ще се провеждат веднъж седмично от 10 до 12 часа. Ръководител е преподавателят по Scrach Стоян Стоянов, с когото библиотеката работи от дълго време. Специалистът вече е водил няколко подобни курса, както във Варна, така и в библиотеката и в читалища в областта. Според Радка Калчева всички родители, които искат да запишат децата си за безплатните занятия, могат да кандидатстват във формата, публикувана на сайта на РБ. „Това е инициатива, която провеждаме за втора година. През миналото лято имаше подобен курс за ученици в 5-ти – 6-ти клас. Тази година заниманията са за по-малка възрастова категория. Задължително е желаещите да участват, да се запишат“, обясни още директорът на културната институция. Финч е малък робот, предназначен да вдъхновява и забавлява учениците в техните първи стъпки в програмирането. Той е разработен, за да улесни въвеждането на  широк кръг от компютърни научни познания – от  основите на изчислителното мислене до написването на богати интерактивни програми. За програмиране ще се използва Scratch – среда за програмиране, позволяваща да се създават анимирани истории, интерактивни игри и управляват роботизирани устройства. За да се програмира със Scratch, не са нужни предварителна подготовка и познания по език за програмиране, тъй като програмите се изграждат с помощта на шарени блокчета, подобно на пъзел. Дизайнът на средата е опростен, което дава възможност с нея да работят и малки деца.Scratch позволява на децата, докато се забавляват с изображения, звуци и анимация, лесно да усвоят принципите на визуалното програмиране. Scratch дава свобода за моделиране на различни обекти от околната среда, като по този начин обогатява културата на децата и развива творческото мислене и уменията за комуникация. \r\nДиана СТОЕВА", "date": "2019.07.21", "title": "Варна: РБ „Пенчо Славейков“ във града организира безплатен курс по програмиране на робота Финч за най-малките си читатели"}
{"url": "http://www.focus-news.net/news/2019/07/21/2682500/nimh-nay-visoki-sa-bili-temperaturite-v-sandanski-kadeto-sa-izmereni-35.html", "text": "Най-високи са били температурите в Сандански – 35°. Това съобщи за  Агенция „Фокус“  дежурният синоптик от  Националния институт по метеорология и хидрология (НИМХ) . Информацията за температурите е към 18.00 ч. 34.6° са измерени в Елхово, а 34° – в Монтана, Лом и Русе.  По морето най-високи са били температурите на нос Емине. Там са отчетени 31 °. Във Варна термометрите са показвали 30°. 28° са измерени в Бургас, а 27° – в Ахтопол. На Калиакра температурите са били 26°.  \r\nТеодора ПАТРОНОВА", "date": "2019.07.21", "title": "НИМХ: Най-високи са били температурите в Сандански, където са измерени 35°"}
{"url": "http://www.focus-news.net/news/2019/07/21/2682499/pp-ataka-pita-ministara-na-otbranata-krasimir-karakachanov-zashto-e-smenil-pozitsiyata-si-za-amerikanskite-bazi-na-180.html", "text": "„Американски бази няма”, заяви категорично вицепремиерът и министър на отбраната Красимир Каракачанов на 17 юли 2019 г. след заседание на парламентарната комисия по отбрана. Той беше попитан от екип на „Алфа” ТВ защо не поиска компенсация за самолетите от американците, които ползват от 2006 г. безплатно бази у нас. А сега се налага да плащаме за F-16 над 3 млрд. лв. Това гласи позиция на партията, изпратена до медиите от пресцентъра на  ПП „Атака” .  \r\nПрез 2015 г. самият Каракачанов иска безплатни ескадрили като компенсация за използването на американските бази. В предаването „Референдум” на 28 април 2015 г. Каракачанов казва: „Договорът за американските бази изтича догодина. България може да поиска като компенсация на ползването на тези бази необходимите ескадрили или тези ескадрили да бъдат дадени за ползване от Българската армия в срока на договора, който тече”. \r\n4 години по-късно, вече в ролята на министър на отбраната, Каракачанов се отрича от думите си и казва категорично, че американски бази у нас няма и трябва да си платим за американските машини, които впрочем още не съществуват. \r\nКое наложи да промените тотално позицията си за американските бази, г-н Каракачанов?", "date": "2019.07.21", "title": "ПП „Атака” пита министъра на отбраната Красимир Каракачанов защо е сменил позицията си за американските бази на 180°"}
{"url": "http://www.focus-news.net/news/2019/07/21/2682491/vzglyad-predlagat-na-moskva-i-kiev-primirie-po-koreyski-model.html", "text": "Предлагат на Москва и Киев примирие по корейски модел, пише руският вестник  „Взгляд“ . \r\nДнес в Украйна се провеждат избори за Върховната Рада. Според техните резултати партията на Зеленски  може да получи мнозинство, което ще даде възможност на президента да премахне кадрите на Порошенко от правителството и да сформира нов кабинет на министрите. Преди изборите в Киев започна да се говори за плановете за започване на диалог с Москва. Експерти смятат, че има няколко сценария за нормализиране на отношенията между двете страни. \r\n \r\nПървият помощник на президента на Украйна Сергей Шефир, който се счита за „сивия кардинал“ на новия президент Владимир Зеленски, направи няколко неочаквани изявления. В интервю за изданието „Левия бряг“, публикувано в петък, Шефир каза: „Киев рано или късно ще трябва да преговаря за мир с Москва, защото е невъзможно да \"живее в състояние на война още 100 години\". \r\n \r\n„Искаме да постигнем нормален процес на преговори с Русия“, заяви открито Шефир. \"За това трябва да направим първата стъпка. Трябва да има мир. Всяка война завършва с преговори. Но без загуба на територия от наша страна. Търсим възможност да разговаряме на равна основа. \" \r\nШефир оспори езиковата политика на Киев. \"Моето мнение, че няма да можем да върнем Донбас, принуждавайки ги да говорят украински\", каза той. \"Не е възможно да се върнат хора, без да правят минимални компромиси с манталитета им.\" В същото време помощникът на президента ясно посочи, че не се съмнява, че украинският език трябва да остане единственият държавен език. Подобна резерва обаче е малко вероятно да направи неговата гледна точка по-приемлива за радикалните националисти. \r\nВторо, Сергей Шефир се съгласи с изявлението на брат му Борис, който преди това е казвал, че не смята руския президент за „маниак“, макар че именно този образ се изгражда от пропагандата на Киев през последните пет години. \r\n„Надявам се, че постепенно отношенията между правителствата на нашите страни ще се подобрят, защото мисля, че народите никога не са се карали помежду си. Това е проблем повече от правителството и политическия курс, продиктуван от властта, която управлява в момента ”, каза депутатът от Върховната Рада Евгений Балицки пред вестник „Взгляд“ \r\n \r\nДепутатът приветства изявлението на Сергей Шефир: „Това е правилно. Надявам се, че ще бъде така. Зеленски също не е пълен идиот, за да не разбере, че няма бъдеще без споразумения с Русия. Силно подкрепям това и се надявам, че отношенията ще се стабилизират в близко бъдеще. Всъщност аз лично много завися от това, впрочем, като всеки гражданин на Украйна. Русия може да се справи без нас. Но ние без нея – това е под въпрос,” казва Балицки. \r\nУкраински политически анализатори също вярват, че сценарият на нормализиране на отношенията вече е престанал да изглежда фантастика. \r\n\"Ако Зеленски получи властта и започне да потиска\" упоритата \"радикална част от неонацистите, тогава  успешни преговори между Киев и Москва са възможни. Но не мисля, че това ще се случи през следващите четири до пет години ”, заяви киевският журналист и политически емигрант Владимир Скачко пред вестник „Взгляд“. \r\nКато начало той призовава за начало на възстановяване на икономическите връзки. „Спасението на Украйна се състои в нормализирането на взаимноизгодните и равноправни контакти не само с Русия, но и с цялото евроазиатско пространство. И всъщност Москва предлага нов формат на интеграция, в който другите страни могат да запазят своята политическа, национална и религиозна идентичност и в същото време те са обединени с целта за икономическа изгода. Засега Украйна не приема това и затова сама отрязва клонче, на което вече не седи, а увисва ”, заключи Скачко. \r\n \r\nДиректорът на Киевския център за политически изследвания и конфликтология Михаил Погребински също е убеден, че за да се възстановят \"поне прагматичните отношения между страните\", трябва да се започнат бизнес отношения, а не политически връзки. \"Ако това се случи, това би било началото на ефективно търговско и икономическо сътрудничество, което би увеличило сферата на взаимните интереси\", убеден е експертът. Той добави, че пример за такова сътрудничество е моделът на взаимодействие между Китай и Тайван, търговският оборот между тях сега е \"с размер по-голям от целия БВП на Украйна\". \r\nНо Погребински предупреждава, че процесът на помирение ще бъде дълъг. Досега Украйна смята Русия за страна, която „открадна част от нейната територия“. „Първо, тя е свързана с Крим. Дори и в средносрочен план е невъзможно да си представим, че това може да бъде решено в интерес на двете страни ”, обясни политическият анализатор пред изданието. \r\n\"От украинската страна се появи наистина голямо желание да се сложи край на военната фаза на конфликта, готовност за преговори\", каза Сергей Толстов, директор на украинския институт за политически анализи и международни изследвания. \r\n„Ако се постигне пълно прекратяване на огъня в Донбас, тогава е възможен по-нататъшен напредък. Необходимо е двете страни да се споразумеят за специфичните условия на примирието, да поемат твърд ангажимент да прекратят стрелбата. Това ще реши много въпроси, включително размяната на задържани и прехода към политическите условия на урегулирането на конфликта”, каза Толстов. \r\nСпоред политолога, с такова развитие на събития в продължение на 10 години, всички въпроси между страните могат да бъдат решени. „Украйна също е станала по-умна по време на войната. Сега сме и различни. Нашият мироглед се промени. Условията за развитие на държава, мир и съжителство станаха по-разбираеми ”, призна Толстов. \r\nКато пример експертът цитира сближаването на двете корейски държави. Той припомни, че докато Украйна и Русия се карат, Северна и Южна Корея вече са се съгласили да изпратят един екип на Олимпийските игри 2020 в Токио и все още планират да кандидатстват за съвместно провеждане на Летните олимпийски игри през 2032 година. \r\nНо първо, Северна и Южна Корея приеха декларация за прекратяване на войната. Беше толкова вълнуващ момент, че след това те решиха да демонстрират максималната конвергенция, включително създаването на съвместен отбор на Олимпиадата. Ако същите стъпки се предприемат от Украйна и Русия, тогава, вероятно, ще бъде възможно да се говори за това - мечтае Толстов на глас. \r\n \r\n  Юлиян Марков", "date": "2019.07.21", "title": "„Взгляд“: Предлагат на Москва и Киев примирие по корейски модел"}
{"url": "http://www.focus-news.net/news/2019/07/21/2682501/cnn-tsyala-edna-natsiya-e-haknata.html", "text": "В материал под заглавието „Цяла една нация е хакната“  CNN  публикува материал за хакерската атака срещу масивите на НАП, който агенция „Фокус“ представя без редакторска намеса.  \r\nАсен Генов е доста бесен. Неговите лични данни бяха публикувани тази седмица, след като записи от повече от 5 милиона българи бяха откраднати от хакери от данъчната служба на страната. \r\nВ страна с едва 7 милиона души мащабът на такава атака означава, че почти всеки работещ възрастен е бил засегнат. \r\n\"Всички ние трябва да бъдем ядосани. ... Информацията вече е достъпна за всеки. Много, много хора в България вече разполагат с този файл и аз вярвам, че това не е само в България\", каза Генов, блогър и политически анализатор. Той знае, че данните му са компрометирани, защото, въпреки че не е ИТ специалист, той успя да намери откраднатите файлове онлайн. \r\nАтаката е извънредна, но не е уникална. \r\nПравителствените бази данни са златни мини за хакери. Те съдържат огромно количество информация, която може да бъде \"полезна\" за години напред, казват експерти. \r\n\"Можете да направите (паролата си) по-дълга и по-сложна, но информацията, която правителството държи, са неща, които няма да се променят,\" каза Гай Бънкър, експерт по информационна сигурност и главен технологичен директор в „Клиърсуифт“, компания за киберсигурност. \r\n„Датата Ви на раждане няма да се промени, няма да се премести утре - каза той. \"Голяма част от информацията, която е била взета, е валидна вчера, е валидна и днес и вероятно ще бъде валидна за голям брой хора за пет, десет, двайсет години\". \r\nНавремето пробивите в базите данни се водеха от висококвалифицирани хакери. Но все повече не е необходима сложна и внимателно планирана операция за проникване в ИТ системи. Хакерски инструменти и зловреден софтуер, които са на разположение в тъмната мрежа, позволяват на хакери-аматьори да причинят огромни щети. \r\nСтрогият закон за защита на данните, който влезе в сила миналата година в целия Европейски съюз, постави нови тежести за всеки, който събира и съхранява лични данни. Той също така въвежда тежки глоби за всеки, който неправилно управлява данните, като потенциално отваря вратата пред българското правителство да се глоби за нарушението. \r\nВъпреки това, атаките срещу правителствените системи се увеличават, казва Адам Левин, основател на „Сайбърскаут“, друга фирма за киберсигурност. \"Това е война и ще я спечелим, ако превърнем киберсигурността във водещ проблем\", каза той. \r\nИдеята, че правителствата спешно трябва да увеличат усилията си в киберсигурността, не е нова. Експертите алармират за това от години. \r\nАмериканското министерство по въпросите на ветераните претърпя едно от първите сериозни хакерски атаки на базата данни през 2006 г., когато личните данни на повече от 26 милиона ветерани и военни лица бяха компрометирани. \r\n„И всички казваха: „О, това е ужасно. Трябва да направим нещо, за да го спрем“. ... И ето ни, 13 години по-късно, и данните на цялата страна са компрометирани, а междувременно има случаи на големи изтичания на данни, компрометирани в различни страни, ”каза Бънкър \r\nЧесто проблемите са в остарелите системи. Някои правителства може би са използвали частни компании, за да управляват данните, които са събрали, преди вълната от хакерски атаки да привлече вниманието им към киберсигурността. \r\n\"В много случаи нашите данни бяха изпращани на външни фирми, преди години\", каза Левин. „Начинът, по който разгледахме управлението на данните преди 10 години, днес изглежда остарял, но все още, има институции, които поверяват данните си на външни контрактори. \r\nАко „старите данни“ не са се променили, те все още са ценни за хакерите. \r\nИнцидентът в България е притеснителен, каза Десислава Кръстева, български адвокат за неприкосновеност на личния живот и защита на данните, която съветва някои от най-големите технологични компании в света как да пазят информацията за своите клиенти. \r\n\"Такива инциденти не бива да се случват в държавна институция. Изглежда, че не се изискват огромни усилия и това вероятно са личните данни на почти всички български граждани\", каза Кръстева, партньор в \"Димитров, Петров и Ко.\" адвокатска кантора в София. \r\nБългарската комисия за защита на личните данни заяви, че ще започне разследване на хакерството. \r\nГоворител на Националната агенция за приходите отказа да коментира дали данните са добре защитени. \r\n\"Тъй като сме в процес на разследване, не можем да предоставим повече подробности за причините, които стоят зад тази атака\", заяви директорът по комуникациите Росен Бъчваров. \r\n20-годишен специалист по киберсигурност е арестуван от българската полиция във връзка с хакването. Компютърът и софтуерът, използвани при атаката, доведоха полицията до заподозрения, според софийската прокуратура. \r\nЧовекът е задържан и полицията конфискува оборудването му, включително мобилни телефони, компютри и устройства, съобщи прокуратурата в изявление. Ако бъде осъден, той може да прекара осем години в затвора. \r\n\"Все още е твърде рано да се каже какво точно се е случило, но от политическа гледна точка, разбира се, е много неудобно за правителството,\" каза Кръстева. \r\nПритеснението е още по-голямо заради факта, че това не беше първият път, когато българското правителство беше атакувано. Търговският регистър на страната беше свален преди по-малко от година заради нападение. \r\n\"Така че, поне една година, българското общество, политиците, тези, които ръководят страната, знаеха доста добре за сериозните проблеми с киберсигурността в правителствените инфраструктури,\" каза Генов, \"и те не направиха нищо за това.\" \r\n \r\n  Юлиян Марков", "date": "2019.07.21", "title": "CNN: Цяла една нация е хакната"}
{"url": "http://www.focus-news.net/news/2019/07/21/2682504/burgas-dvizhenieto-po-pat-ii-99-sozopol-burgas-ot-km-14-do-km-20-v-posoka-burgas-se-osashtestvyava-v-edna-lenta-poradi-katastrofa.html", "text": "Движението по път II-99 Созопол - Бургас от км 14 до км 20, в посока Бургас се осъществява в една лента поради ПТП. Това съобщиха от  Агенция \"Пътна инфраструктура\" . Трафикът се контролира от Пътна полиция.", "date": "2019.07.21", "title": "Бургас: Движението по път II-99 Созопол - Бургас от км 14 до км 20, в посока Бургас се осъществява в една лента поради катастрофа"}
{"url": "http://www.focus-news.net/news/2019/07/21/2682506/nimh-utre-shte-e-slanchevo-s-maksimalni-temperaturi-mezhdu-32-i-37.html", "text": "През нощта ще бъде ясно и почти тихо. Утре ще е слънчево, след обяд ще има временни увеличения на облачността, но ще е почти без валежи. Преди обяд в Източна България ще духа до умерен вятър от юг-югоизток, след пладне ще е почти тихо. Максималните температури ще са предимно между 32° и 37°. Атмосферното налягане слабо ще се понижи, но ще е по-високо от средното за месеца. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nПо Черноморието ще е слънчево и топло. След обяд ще има временни увеличения на облачността, но ще е без валежи. Ще духа слаб южен вятър. Максималните температури ще са между 28° и 31. Вълнението на морето ще е 1 - 2 бала. Температурата на морската вода е 25° - 26°.   \r\nНад планините ще е слънчево. След обяд ще има временни увеличения на облачността, но ще е почти без валежи. Ще духа умерен до силен вятър от северната четвърт. Максималната температура на височина 1200 метра ще е около 23°, на 2000 метра - около 17°. \r\nВъв вторник над източната половина от страната, по-късно и в планините и планинските райони на Западна България, ще се развива купеста и купесто-дъждовна облачност. Ще има превалявания, придружени с гръмотевици и временно усилване на вятъра, възможни са и градушки. В западната половина от страната от северозапад, в източната - от север-североизток, ще проникне сравнително хладен въздух. В сряда преобладаващите максимални температури ще са между 25° и 30°. Краткотрайни превалявания, предимно слаби, ще има на повече места в западната половина от страната. В четвъртък ще е почти без валежи. В Западна България вятърът ще отслабне, в Източна ще остане слаб до умерен, от северна четвърт. Ще започне повишение на температурите.", "date": "2019.07.21", "title": "НИМХ: Утре ще е слънчево с максимални температури между 32° и 37°"}
{"url": "http://www.focus-news.net/news/2019/07/21/2682510/burgas-katastrofa-e-stanala-na-patya-sozopol-burgas-nyama-postradali.html", "text": "Катастрофа е станала на път II-99 Созопол - Бургас от км 14 до км 20 в посока Бургас няма пострадали. Това съобщиха за  Агенция „Фокус“  от ОДМВР – Бургас. Пътнотранспортното произшествие е станало около 17.30 часа. Сблъскали са се два автомобила. Щетите са само материални. Движението се осъществява без проблем по пътната отсечка.   \r\nНадежда ИВАНОВА", "date": "2019.07.21", "title": "Бургас: Катастрофа е станала на пътя Созопол – Бургас, няма пострадали"}
{"url": "http://www.focus-news.net/news/2019/07/21/2682505/tass-posolstvoto-na-turkmenistan-v-moskva-oproverga-informatsii-za-smartta-na-prezidenta-na-stranata.html", "text": "Посолството на Туркменистан в Москва опроверга информации в различни медии за смъртта на президента на страната, предава  TACC . \r\n„Съобщенията за смъртта на президента на Туркменистан Гурбангули Бердимухамедов не са верни!“ –заявиха от посолството на страната в Москва. \r\nПо-рано в неделя редица медии цитираха източници за предполагаемата смърт на президента на Туркменистан. \r\n \r\n  Юлиян Марков", "date": "2019.07.21", "title": "ТАСС: Посолството на Туркменистан в Москва опроверга информации за смъртта на президента на страната"}
{"url": "http://www.focus-news.net/news/2019/07/21/2682511/zasilen-trafik-na-granitsata-i-zatrudneniya-v-dvizhenieto-belyazaha-nedelniya-den-obzor.html", "text": "Засилен трафик на границата и затруднения в движението във вътрешността на страната белязаха неделния ден. Още от сутринта и почти през целия ден бе интензивен трафикът по границата със Сърбия при ГКПП „Калотина“. Засилено бе движението и на ГКПП“ Кулата“ и „Маказа“ на българо-гръцката граница. В следобедните часове бе отчетено и засилване на трафика на леки автомобили на границата с Турция при ГКПП „Капитан Андреево“. На границата с Румъния сутринта бе регистрирано интензивно движение на тежкотоварния трафик на изход при пункт „Дунав мост – Видин“. С напредването на деня в двете посоки се засили движението за леки автомобили по всички сухопътни пунктове със северната ни съседка.  Също така от 16.00 ч. в неделя поради техническа неизправност ферибот Свищов - Зимнич преустанови дейността си. Продължителността на спирането ще трае до 19.00 ч. на 23 юли. Във вътрешността на страната също имаше временни затруднения на пътя и инциденти. След 11.00 ч. автомобил се запали на пътя Чепеларе - Соколовци при разклона за село Проглед. Поради гасенето на моторното превозно средство, временно движението беше ограничено. Около час по-късно то бе пуснато в едната лента. Чак към 13.30 ч. движението бе изцяло възстановено. Заради събора в „Рожен“ в района има и голямо струпване на автомобили. Това е и причината до 06.00 часа в понеделник важи ограничение на движението на моторни превозни средства по път ІІ-86 – от отклонението за Пампорово до село Соколовци. В следобедните часове читатели и слушатели на „Фокус“ сигнализираха за тапи на път Е-79 в района на Симитли. Междувременно в района на града бе регистриран и инцидент. Вследствие на катастрофата няма пострадали хора, но пътнотранспортното произшествие бе причина за въведена организация на движението в участъка. Движението по път I-1 при изхода на Симитли, в посока Благоевград, от км 374 до 375, се осъществяваше в една лента. В следобедните часове на неделния ден за кратко движението по път II-99 Черноморец – Крайморие при разклона за Атия се осъществяваше в една лента. Причината бе аварирал автомобил. \r\nДеница КИТАНОВА", "date": "2019.07.21", "title": "Засилен трафик на границата и затруднения в движението белязаха неделния ден (ОБЗОР)"}
{"url": "http://www.focus-news.net/news/2019/07/21/2682508/afp-politsiyata-izpolzva-salzotvoren-gaz-i-gumeni-kurshumi-sreshtu-protestirashtite-v-honkong.html", "text": "Полицията използва сълзотворен газ и гумени куршуми срещу протестиращите в Хонконг часове, след като офисът на Китай в града беше намазан с яйца и графити в знак на протест срещу правителството на Пекин, предава  AFP . \r\nГрупа маскирани привърженици на правителството нападнаха група протестиращи в гарата, пребивайки множество хора, включително репортери, които излъчваха на живо протеста. \r\nХонконг се намира в  най-тежката си криза в най-новата си история след седмици на протести и спорадични сблъсъци между полицията и твърдолинейните протестиращи. \r\nПървоначалните протести започнаха срещу вече спрян законопроект, който би позволил екстрадирането в континентален Китай. \r\nНо оттогава те се превърнаха в по-широко движение, призоваващо за демократични реформи, всеобщо избирателно право и спиране на ограничаването на свободите в полуавтономната територия. \r\n \r\n  Юлиян Марков", "date": "2019.07.21", "title": "AFP: Полицията използва сълзотворен газ и гумени куршуми срещу протестиращите в Хонконг"}
{"url": "http://www.focus-news.net/news/2019/07/21/2682512/emsc-registrirano-e-zemetresenie-s-magnitud-45-v-rayona-na-ostrov-zakintos.html", "text": "Регистрирано е земетресение с магнитуд 4,5 в района на гръцкия остров Закинтос, показва справка на страницата на  Европейския средиземноморски сеизмологичен център . \r\nТрусът е станал в 17:53 часа местно време (съвпада с българското) на 53 километра западно от Закинтос и на 140 километра югозападно от град Патра на 10 километра под земната повърхност. Трусът е усетен на остров Закинтос. Засега няма информация за пострадали хора и нанесени материални щети. \r\n \r\n  Юлиян Марков", "date": "2019.07.21", "title": "ЕMSC: Регистрирано е земетресение с магнитуд 4,5 в района на остров Закинтос"}
{"url": "http://www.focus-news.net/news/2019/07/21/2682513/rumyana-glavcheva-ekspert-seizmolog-dopisen-chlen-na-bani.html", "text": "Голяма част от територията на Черна гора се заема от Динарските планини, простиращи се от Северна Албания, през Подгорица, Даниловград, Братогост в Черна гора до запада на Босна и Херцеговина, информира  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nИменно там, в най-североизточния район на страната, само на десетина километра южно от градчето Чайнича (2400 ж./ 2013 г.), намиращо се в крайния изток на Босна и Херцеговина, днес 8 минути след 11 часá (12:08 у нас) бе регистрирано земетресение. Хидрометеорологична и сеизмологична служба на Черна гора, Сектор за сеизмология, оценява силата на труса с магнитуд 3.9. Първоначалната магнитудна оценка в Европейския център е 4.2. Епицентърът е на 90 км югоизточно от Сараево. Не се съобщава за причинени повреди, поради слабото въздействие. В сайта на Евро-Средиземноморския център са налични сведения само от разстояния над 20 км от епицентъра. Според доставената информация интензивността на сътресенията в Горазде, Устиколина, Рогатица – до 40 км северозападно в Босна и Херцеговина – е от IV степен по 12-степенната скáла. В Тузла, Босна и Херцеговина, и Крагуевац, Сърбия, интензивността е от III степен. От Белград се съобщава за много слабо въздействие (II степен). Сведения за неусетен трус идват от Широки Брйег, 120 км западно, както и на разстояния 125-130 км северозападно от епицентъра в Лукавац, селища в Босна и Херцеговина. От Сплит-Хърватска сведението е “Нищо!” \r\nНа 160 км южно от днешното земетресение през 1979 година земетресение с магнитуд 6.9 удари крайбрежието на Черна гора. Тук е място да се отбележи, че сеизмичната опасност е твърде по-висока около Адриатическо море, отколкото във вътрешността на страната. Тогава силното земетресение предизвика катастрофални последици – 101 погубени живота в Черна гора и 35 в Албания, ранени повече от 1000 души, сериозно засегнати градовете Улчин, Бар, Петровац, Будва, Тивар, Котор и Херцег Нови, както и повече от 250 села. За големите загуби допринесоха и 90 труса с магнитуд 4.0 и по-голям, станали до края на 1979 година.", "date": "2019.07.21", "title": "Румяна Главчева, експерт-сеизмолог, дописен член на БАНИ: В Западни Балкани е регистрирано слабо усетено земетресение"}
{"url": "http://www.focus-news.net/news/2019/07/21/2682516/anadolu-agency-zhurnalist-na-agentsiyata-e-ubit-pri-ruski-vazdushen-udar-v-idlib.html", "text": "Журналист на свободна практика от Анадолската агенция беше убит при руски въздушен удар в провинция Идлиб в северозападната Сирия в неделя, според агенцията за гражданска защита на Белите каски, цитирана от  Анадолската агенция . \r\nАнас Диаб, 22-годишен журналист на свободна практика и спасител от Белите каски, беше убит, съобщавайки за руски въздушни удари в родния си град Хан Шейхун. \r\n\"Диаб е изпълнявал своя журналистически дълг в много опасни райони\", каза Мустафа Хай Юсеф, директорът на \"Белите каски\" в Идлиб. \r\n„Работил е, за да се чуе гласът на Идлиб и Сирия в целия свят“, каза той. \r\nМиналата година Диаб е бил ранен от удари на сирийското правителство и е бил изпратен в Турция за медицинско лечение. \r\nПравителствените сили и руските военни самолети засилиха нападенията върху зоните на деескалация в северната Сирия през последните дни. \r\nТурция и Русия се договориха през септември миналата година да превърнат провинция Идлиб в зона за деескалация, в която актовете на агресия ще бъдат изрично забранени. \r\nСирийското правителство обаче последователно нарушава условията на прекратяването на огъня, извършвайки чести атаки в зоната за деескалация. \r\n \r\n  Юлиян Марков", "date": "2019.07.21", "title": "Anadolu Agency: Журналист на агенцията е убит при руски въздушен удар в Идлиб"}
{"url": "http://www.focus-news.net/news/2019/07/21/2682514/burgas-po-patya-sozopol-burgas-sled-kamping-zlatna-ribka-e-obrazuvana-opashka-ot-avtomobili.html", "text": "По пътя Созопол - Бургас след Къмпинг \"Златна рибка\" е образувана 10 км опашка от автомобили поради ПТП, съобщи слушател на  Радио „Фокус“ . По негови думи движението след Атия към Бургас е отворено, а шофьорите могат да използват алтернативен маршрут през с. Веселие – с. Росен – Бургас.", "date": "2019.07.21", "title": "Бургас: По пътя Созопол - Бургас след Къмпинг \"Златна рибка\" е образувана опашка от автомобили"}
{"url": "http://www.focus-news.net/news/2019/07/21/2682503/strana-ukrayna-saobshtiha-za-bombi-v-14-izbiratelni-sektsii-v-harkov.html", "text": "Съобщиха за бомби в 14 избирателни секции в Харков, пише украинското електронно издание  “Страна“ . \r\nСигналът за поставените взривни устройства е подаден към 14:55. Полицията е извършила щателна проверка на споменатите секции и прилежащите райони около тях. В град Торецк (до 2015 година Дзеджинск) също е имало сигнал за бомби в 14 секции. Взривни устройства не са открити. \r\nВ Лвов 94-годишна жена е настояла да гласува в избирателната секция, въпреки че е било предвидено да гласува в дома си. След скандал с избирателната комисия и намесата на близките й, жената се ядосала и се опитала да изяде бюлетините. \r\nВ град Николаев мъж е свалил панталоните си в избирателна секция и е задържан за хулиганство. \r\n \r\n  Юлиян Марков", "date": "2019.07.21", "title": "„Страна“ (Украйна): Съобщиха за бомби в 14 избирателни секции в Харков"}
{"url": "http://www.focus-news.net/news/2019/07/21/2682507/plamen-dimitrov-knsb-shte-iskam-sreshta-s-borisov-za-vavezhdane-na-neoblagaem-minimum.html", "text": "Ще искам среща с Борисов за въвеждане на необлагаем минимум. Това каза Пламен Димитров, президент на КНСБ, в разговор с Илиана Беновска в седмичното обзорно политическо предаване  „Беновска пита“  по  Канал 3  и  Радио К2 , съобщиха от екипа на  предаването . Той заяви позиции по следните теми:  \r\n  \r\n Искани промени от КНСБ в данъчната система \r\nИлиана Беновска покани Пламен Димитров в студиото и му каза, че в тази лятна жега той създава жега и на управляващите с предложенията на КНСБ за промени в данъчната система на България. Тя го попита с тези предложения, с които защитават младите, социално слабите и хората с ниски доходи в същото време искат да обложат с данък „богатство“ богатите, дали не се превръща в своеобразен Робин Худ – да защитава бедните и да наказва богатите. Тя отбеляза, че с предложението на КНСБ да се облагат с данък лицата, които имат месечен доход 12 000 лева, и президентът Радев попада в техния кръг. Въпросът на водещата бе: „Дали не правите политическа атака срещу него да искате да го обложите и него?“ Президентът на КНСБ отрече да има политически привкус, а по-скоро икономически и социален ракурс и според тях има крещяща необходимост за тях. Той отрече и да е Робин Худ и призна, че не знае кой ще попадне в предложения данък „богатство“, дали това ще е президентът или премиерът, защото не им следи доходите. Беновска отбеляза, че Борисов не взима заплата от 12 хиляди месечно. Гостът показа на графика как са се движили неравенствата в България по доходи от 1985г. до 2015г. На нея с червена линия присъстват доходите на най-богатите 10% в България, които за 30 години увеличават дохода си и стават по-богати. Със зелена линия на графиката са 50% от работещото население, т.е. масата, които по думите му обедняват през годините. Пламен Димитров показа на графика и на общото ниво на популизъм в България от 1991 година до 2017 година, който расте за страната ни с нарастването на неравенствата и тяхното задълбочаване, което достига до 8 пъти между най-богатите и най-бедните. Беновска каза, че през 1991г. е било 5%, а през 2016г. е станало 28-29% нивото на популизъм.  Гостът заяви, че връзката между неравенствата и популизма е много видна и съвсем пряка и каза, че десния популизъм, който е особено интересен в момента в ЕС и България е по същата логика. От около 200 хиляди, които са гласували за дясно-популистки партии, през 2016г. стигат до близо милион.  \r\nБеновска попита: „Каква връзка има това със синдикализма“, а Димитров отговори, че това обуславя спешната нужда за данъчни промени. Той припомни, че доходите са единия механизъм за намаляване на неравенствата, за който постоянно говорят от КНСБ, вдигането на заплатите и това, че те и за миналата и за тази година са убедили премиера да направи в бюджетната сфера. Пламен Димитров каза, че макар да растат доходите, две трети от българите получават доход под средната работна заплата. Водещата попита дали не е това либерализма и капитализма, но събеседникът й отрече като каза, че капитализъм има в Швеция и Германия и Австрия и не е по-малко капитализъм отколкото нашия. „Мисля, че нашият е доста по-добре регулиран и работещ и много по-конкурентен на глобалната арена.“, каза Пламен Димитров и отбеляза, че скандинавските държави са между първите 10 в света по конкурентноспособност. Президентът на КНСБ каза, че неслучайно целият механизъм на самолетите Ф-16 се прави в Швеция и никога няма да се прави извън високоразвитата част на света.  \r\nВтория механизъм за намаляване на неравенствата според г-н Димитров са данъците, които преразпределят произведеното и е очевидно, че те трябва да бъдат преразгледани след като се задълбочават неравенствата. За него е крайно време да се каже истината, а именно, че има концентрация на ресурси в малко ръце, съдейки по терасите и спестяванията. Беновска попита дали тези ръце са политически или политика и бизнес заедно. Пламен Димитров каза, че са били политически до скоро, но когато две трети от всички спестявания или 34 млрд лв са концентрирани в 6% от всички депозити, може да се разбере за какво става въпрос. Затова и той си обяснява реакциите, че предложенията от КНСБ са популизъм. Беновска попита кой е реагирал, защото тя не е чула подобен отговор от правителството. Президентът на КНСБ сподели мнение на работодател, което е чул преди няколко дена, че синдикатите са вредни, защото предлагат неща, които могат да внесат повече справедливост.  \r\n„Вие завиждате ли на тези работодатели, които си карат Ролс Ройс и разни други такива?“, попита водещата, а г-н Димитров отрече, стига да е ясно как са натрупани техните пари. Според него хората искат тази справедливост и са я очаквали от системата и от премиера, който я е обещавал няколко пъти. „До момента един Николай Банев имаме в ареста, а може би много други имат причина да са при него.“, заяви Пламен Димитров, а водещата допълни, че и Миню Стайков е там. Гостът отбеляза, че това се е случило в последните 10-12 месеца, а хората отдавна очакват справедливост. „Ние не говорим за това да вкарат някой в затвора. Ние казваме дайте на хората необлагаем минимум и това не само на бедните.“, каза президентът на КНСБ. Беновска попита колко необлагаем минимум предлага КНСБ и стана ясно, че те искат той да е равен на минималната работна заплата за следващата и по-следващата година. Пламен Димитров поясни, че това предложение не е само за тези, които получават минимална работна заплата, а да бъде приспадано от всеки доход. Той даде пример, че при заплата от 2000 лева се приспадат 560 лева и се облага останалата част. „Това предлагаме – необлагаем минимум за всички работещи. Не само за бедните.“, заяви президентът на КНСБ. Бизнесът обаче е на мнение, че като примерно получава 10 хиляди лева, не му трябват парите от необлагаемия минимум. Затова може да се сложи таван за необлагаем минимум, който може да е за хора, които получават заплати до максималния осигурителен доход, който е 3000 лева. Това е важно за хората, защото ще остави в джоба на всички работещи българи милиард и половина лева. Беновска отбеляза, че по този начин ще се лиши фиска от приходи с милиард и половина, но гостът отрече, защото тези пари веднага ще влязат в потребление и 20% ДДС ще се върнат при финансовия министър, т.е. 300 милиона. Така реалната загуба от бюджета ще бъде 1,2 милиарда лв, които работещите ще получат в джоба си. Това според г-н Димитров ще доведе до по-голям растеж на БВП и до завъртане на икономиката по-силно.  \r\nБеновска попита събеседника си дали имат консенсус с управляващите по въпроса това да се случи с новия бюджет за 2020 или поне до края на мандата на правителството. Стана ясно, че в неформален план са водени много разговори с много от ключовите фигури в управлението, в това число и с премиера. Пламен Димитров очаква поне до края на управлението този модел да бъде заявен и да бъде въведен. Той каза, че 16 държави членки на ЕС имат необлагаем минимум и никой не е казвал, че плоския данък е пробит. Оказа се, че 4-5 държави само нямат необлагаем минимум от ЕС. Беновска каза, че това е болезнена тема за ГЕРБ, макар че БСП е въвела този плосък данък. Президентът на КСНБ поясни, че от страните, в които е въведен плосък данък в ЕС, само в България и още 4-5 няма необлагаем минимум.  \r\n„Заставате ли против плоския данък като искате облагане на хората с доход над 12 хиляди лева да стане по друга скала?“, попита водещата, а Пламен Димитров отбеляза, че не казва конкретно 12 хиляди лева, а това е число, което се получава от методиката, по която Евростат изчисляват колко е 1% най-богати от населението на една държава. Той допълни, че ако се говори за облагане на някакво богатство, става дума за това, което е на върха и тези, които имат по-големи доходи и спестявания. Стана ясно, че се говори за еднократно облагане на богатството. Беновска отново намеси политиката, защото тя със синдикализма и икономиката вървят ръка за ръка и каза, че президента Радев, който е мажоритарен избраник получава 12 хил. месечно възнаграждение, но друг държавник, нито Цвета Караянчева, нито Бойко Борисов получават такава заплата. Тя попита дали излиза, че Радев е в този 1% богаташи благодарение на това, че ние сме го направили президент. Димитров отговори, че така излиза по тази методика, която е обективна. „Не се ли получава, че онзи, който е бащицата на нацията, обединителя и мажоритарния избраник на нацията, се оказа изведнъж богаташ благодарение на това, че ни облагат еднакво?“, попита Беновска, а събеседникът й смята, че прекалено много се вторачваме в това и това не е идеята. Водещата също отрече това да е идеята, а Пламен Димитров повтори, че това е обективна методика, по която се получава такова число от 12 хил. лв месечен доход. Той подчерта и че това не е основното им предложение, а това за необлагаем минимум. От тук нататък всички останали предложения за финансовите транзакции и как се управляват финансовите деривати, как се облага дигиталната икономика, богатствата, как евентуално може да се увеличи данъка върху дивидента и по този начин ще се затвори мотивацията на бизнеса да плаща заплати в пликче, а работниците да имат осигуровка и права за майчинство и пенсии, е свързано с това как да се намерят тези 1,2 милиарда, които да направят така, че да може да се балансира бюджета. Ако финансовият министър каже, че ще намери тези пари, както намери за самолети, Пламен Димитров е готов да сложи всички други неща настрани и да се въведе необлагаем минимум.  \r\nБеновска обобщи, че КНСБ най-вече държат на необлагаемия минимум като защитник на работещите хора с ниски доходи. Гостът повтори, че хората с ниски доходи ще имат най-голяма полза, но всеки един от работещите ще може да приспадне този необлагаем минимум и да плаща по-малък данък. Водещата каза и, че синдикатите не са тръгнали да облагат с данък богатите, а г-н Димитров се съгласи и поясни, че не е това идеята. „Нашата идея винаги е била прагматична и искаме да свършим работа, не да покажем някакъв байрак и да го развеем. Ние на избори не ходим, затова през цялото време хората искат от нас нещо да направим за тях. Не само на 4 години веднъж или преди избори.“, каза Пламен Димитров. Беновска заяви, че е искала това да чуе от събеседника си, защото цялата седмица се е говорило как КНСБ иска да посегне на богатите. Президентът на КНСБ отбеляза, че целта на всичко е да сложат на масата смислен разговор за данъците и необлагаемия минимум, който може да остави на разположение на работещите сериозен ресурс и да стимулира ръста на БВП.  \r\nПредложения на КНСБ за социално подпомагане \r\nБеновска попита събеседника си дали ще се обърне към правителството, към министър-председателя и министъра на финансите да погледнат това със сериозно око в тази предизборна обстановка. Тя спомена и втората теза на синдикатите за социалното подпомагане и стимули за младите семейства и образованите и работещи хора. Пламен Димитров заяви, че тази теза е реално приложима според него през 2020 година, защото няма различия в мисленето относно демографската криза, която е най-големия ни проблем. Той каза, че могат да се вземат за пример политиките на Орбан или това, което Тръмп е направил в САЩ. Едно от предложенията на КНСБ е доход на младо семейство до 24 хил. лв да не бъде облаган с данък, докато не достигне този доход. Това според г-н Димитров е ясен стимул за младо семейство. Беновска попита при какви обстоятелства да не плащат данък ,а гостът й отговори, че неплащане на данък не е точен израз, защото той просто не се събира, но се декларира дохода, поради факта, че това е младо семейство. Водещата попита каква ще е ситуацията, ако нямат граждански брак, а Пламен Димитров каза, че това няма как да се удостовери и да се преструват, че живеят с някого. КНСБ предлагат работещи от няколко години механизми в Европа и САЩ, които доказват как се стимулират младите семейства и раждаемостта на работещите. Г-н Димитров отбеляза, че предлагат и стимули за 1во, 2ро и 3то дете, когато е сигурно, че и двамата родители работят. Не на последно място, синдикатите предлагат безлихвени заеми за жилище, в което ще живее младото семейство, докато изплаща безлихвения заем.  \r\nБеновска попита: „Ще успеете ли преди местните избори да разговаряте с министър-председателя по тези въпроси и да го подтикнете даже да предприеме действия?“ и стана ясно, че според президентът на КНСБ това ще стане задължително. Той припомни, че на 30 октомври всички разговори за бюджета приключват, а изборите са на 27 октомври. Пламен Димитров е сигурен, че този дебат, който трябва да се води лятото и ранния септември е решаващ за това какво и как може да се договори.  \r\nПрезидентът на КНСБ отбеляза като голям проблем квалификацията и дигиталните умения, които ги няма и заяви, че предлагат допълнителни данъчни стимули за работодателите и работещите, когато внасят съответни средства във фондове за квалификация, които после плащат тяхната квалификация и правят по-малко възможна конкуренцията и кражбата на работна ръка.  \r\nБеновска попита събеседника си дали е искал среща с министър-председателя и дали той е уведомен за техните предложения. Стана ясно, че все още това не се е случило, но ще го направят още следващата седмица, но е имало среща с финансовия министър. Г-н Димитров смята, че до края на юли ще проведе среща с премиера и финансовия министър по темата.  \r\n \r\n Хакерската атака в НАП    \r\nБеновска започна темата за хакерска та атака в НАП и хакера, който Борисов е определил като вълшебен ум и почти му е предложил работа в структурите на ДАНС и НАП и попита: „Как ще разграничите какво ще се случи като стимулирате такива специалисти? Като искате стимулиране, те ще продължат да ни хакват. Какви ще са последиците от хакването на НАП?“ Пламен Димитров заяви, че не може да коментира втория въпрос, защото е в конфликт на интереси, но за дигитализацията каза, че нивото на дигитални умения на българските работници е ниско и ние сме на последно място. Една от конкретните препоръки, които ЕК отправя към България е да се направи всичко възможно, защото цялата ни дигитална способност „свети в червено“ и ако трябва да правим нещо, трябва там да инвестираме за базови дигитални умения, а върховите както виждаме се развиват без подобни инвестиции. За хакването на НАП гостът не е сигурен, че идва от България, но повтори, че няма да коментира. За финал водещата отбеляза, че КНСБ най-вече предлага спешно да се въведе закон за необлагаемия минимум. Така завърши разговорът между Илиана Беновска и Пламен Димитров в седмичното обзорно политическо предаване „Беновска пита“ по Канал 3 и Радио К2 на 21 юли 2019 година.", "date": "2019.07.21", "title": "Пламен Димитров, КНСБ: Ще искам среща с Борисов за въвеждане на необлагаем минимум"}
{"url": "http://www.focus-news.net/news/2019/07/21/2682515/api-vazstanoveno-e-dvizhenieto-po-pat-ii-99-sozopol-burgas-ot-km-14-do-km-20-v-posoka-burgas.html", "text": "Възстановено е движението по път II-99 Созопол - Бургас от км 14 до км 20 в посока Бургас. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.07.21", "title": "АПИ: Възстановено е движението по път II-99 Созопол - Бургас от км 14 до км 20 в посока Бургас."}
{"url": "http://www.focus-news.net/news/2019/07/21/2682509/tass-ukrainskata-politsiya-e-obrazuvala-poveche-ot-40-uglavni-dela-za-izborni-narusheniya.html", "text": "Националната полиция на Украйна е получила почти 1 800 съобщения за нарушения на избирателното законодателство в предсрочните избори за Върховната Рада, в резултат на което са образувани 44 наказателни дела, предава  TACC \r\n\"Към 18 часа полицейските подразделения са получили 1792 молби и съобщения, свързани с изборния процес. Повечето от тези съобщения са регистрирани в Днепропетровска област (237), Донецка област (242) и Киевска област (129)\", се казва в информация на пресслужбата на  Националната полиция, публикувана на официалната й страница в социалната мрежа „Фейсбук“. \r\nОт пресслужбата добавиха, че по-голямата част от жалбите са свързани с незаконна кампания, подкупване на избиратели и възпрепятстване упражняването на правото на глас. Във връзка с тези жалби са образувани 44 наказателни производства, по-специално 23 наказателни дела са свързани с незаконното използване на бюлетини, шест - с подкупването на гласоподаватели, още пет са възникнали поради факта, че е възпрепятствано упражняването на правото на глас. \r\n \r\n  Юлиян Марков", "date": "2019.07.21", "title": "ТАСС: Украинската полиция е образувала повече от 40 углавни дела за изборни нарушения"}
{"url": "http://www.focus-news.net/news/2019/07/21/2682520/pazardzhik-planinskiyat-kurort-rozovski-vriz-kray-bratsigovo-predlaga-mnogo-dobri-usloviya-za-turizam-prez-letnite-mesetsi.html", "text": "Планинският курорт „Розовски вриз“ край Брацигово предлага много добри условия за туризъм през летните месеци, предаде репортер на  Радио „Фокус“ – Пазарджик . Курортът се намира на 1200 метра надморска височина и е само на 12 км от Брацигово. Разполага с 112 вили и два хотела, които са на цени от 10 до 30 лв за нощувка. Природата е почти девствена с иглолистни и широколистни дървета. Има езеро, което голяма част от туристите използват за риболов. Обособена е и дървена беседка с чешма, където може да се прави пикник и барбекю. За децата е изградена детска площадка с различни съоръжения за игра. За младежите се поддържа спортно игрище с условия за футбол. Пътят до летовището е асфалтиран. \r\nАлбена ЖИЛЕКОВА", "date": "2019.07.21", "title": "Пазарджик: Планинският курорт „Розовски вриз“ край Брацигово предлага много добри условия за туризъм през летните месеци"}
{"url": "http://www.focus-news.net/news/2019/07/21/2682517/volen-siderov-ataka-s-partnyor-sasht-gubim-2-mlrd-s-partnyor-rusiya-gi-pechelim.html", "text": "Патриотизъм е да спазваш първо българския интерес, заяви лидерът на АТАКА. Това съобщиха от пресцентъра на  ПП \"Атака\" . \"Това да определяш като добра сделката за F-16, при която България плаща скъпо и прескъпо за американски самолети, които още не съществуват, граничи с национално предателство\", каза лидерът на АТАКА Волен Сидеров в предаването „Неделник” по АЛФА ТВ. Той смята, че трябва да направим ясна сметка за партньорството си. „В момента имаме за партньор САЩ, които ни нанасят щети за 2 милиарда. През 2014 г. същите ни забраниха да правим „Южен поток”. Ако не бяхме ги послушали и бяхме избрали за партньор Русия, от 2015 до днес - за 4 години - по половин милиард долара на година, прави точно 2 млрд. долара в полза за България. Те щяха да са влезли досега в хазната на страната.  \r\nА сега с партньорство със САЩ плащаме 2 млрд., чакаме следващите 4 години и не знаем дали ще дочакаме първия самолет. Тук няма филство, няма фобство, има чист кристален патриотизъм, oт кое печели България”, каза още Сидеров по АЛФА ТВ. Той допълни, че сега платихме накуп милиарди, след което САЩ могат да кажат във всеки момент, че няма да ни доставят самолетите, тъй като не сме изпълнили някакви условия. Сидеров допълни, че тези, които си предлагат услугите на Големия брат, нанасяйки вреди на България, не стават любимци на САЩ. \r\n„САЩ използват политици по цял свят, след което ги захвърлят, дори ги вкарват в затвора. Така действат спрямо останалия свят. В случая те използват партии като ВМРО да осъществяват своите интереси. Ако ВМРО смятат, че ще получат потупване по гърба от американското посолство, трябва да ги разочаровам, че няма да се случи. Просто ще бъдат използвани”, подчерта Сидеров. В заключение каза, че неизгодната за България сделка, подкрепена в НС от ГЕРБ, ВМРО и ДПС, показва, че вече имаме една полузаявена коалиция, която взе антиевропейско решение.", "date": "2019.07.21", "title": "Волен Сидеров, \"Атака\": С партньор САЩ губим 2 млрд., с партньор Русия ги печелим"}
{"url": "http://www.focus-news.net/news/2019/07/21/2682523/sport-botev-plovdiv-pobedi-dunav-ruse-s-31.html", "text": "Футбол: Ботев Пловдив победи Дунав Русе с 3:1 в мач от втория кръг на  efbet Лигата . Тодор Неделев реализира хеттрик, като вкара голове в 36-ата, 62-ата и 86-ата минута. За гостите точен беше Георги Динков, който откри резултата в 22-ата минута. След победата Ботев излезе на трето място с четири точки, а Дунава е на последното място с 0 точки и голова разлика 2:7. \r\nВ 21:00 часа започва мачът Етър – Левски .", "date": "2019.07.21", "title": "Спорт: Ботев Пловдив победи Дунав Русе с 3:1"}
{"url": "http://www.focus-news.net/news/2019/07/21/2682518/borislav-gutsanov-bsp-varna-sreshtu-korneliya-ninova-podavam-zhalba-do-kontrolnata-komisiya-za-nezakonnoto-mi-svalyane.html", "text": "Срещу Корнелия Нинова подавам жалба до Контролната комисия  за незаконното ми сваляне. Това каза Борислав Гуцанов, председателят на БСП-Варна, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ , съобщиха от екипа на  предаването . Той заяви позиции по следните теми:  \r\n \r\n Устното сваляне на Гуцанов от поста му на председател на БСП-Варна; Погазване на устава на БСП; Жалба към Контролната комисия на БСП \r\n„Имаме телефонна връзка с председателя на БСП-Варна, на когото изпълнителното бюро на БСП съобщи чрез устата на Корнелия Нинова, че от него е снето доверието и той ще бъде заменен с друг временно изпълняващ. Правилно ли предавам фактите, г-н Гуцанов?“ започна разговора Беновска. Гуцанов потвърди информацията и на въпрос на Беновска дали той „ветроходецът и капитан на морето“ и един от най-близките ученици на лидера на БСП Александър Лилов, когато членската маса на партията е била 1 милион, ще се удави в басейна на Нинова отговори, че наистина е капитан, защото е завършил военно-морското училище и смята, че няма да се „удави“. Той подчерта, че е важно БСП-Варна да не се удави, но няма, защото е една от най-стабилните организации според него и през 1999 година точно оттам е започнала голяма промяна за страната с виждането на градската партийна организация за кмет на Варна. Гуцанов отбеляза, че БСП е управлявало Варна до 2010 година. Беновска попита Гуцанов какво не се харесва на Нинова и защо тя погазва устава на партията – „Вие сте избран от градската конференция на Варна и можете да бъдете отзован и заменен от същата градска конференция, а не от изпълнителното бюро на БСП, което е оперативен орган“. Гуцанов потвърди, че това е така и когато някой иска да управлява държавата, трябва да спазва собствения партиен закон. „Единствено и само органът, който те е избрал – градската конференция – е тази, която има тези правомощия. Още началото на септември ние имаме такава конференция, така че няма никакъв проблем. Аз не съм се женил за този стол, за този пост. Ако се прецени, че това е по-добре за Варна, за организацията – няма нищо лошо това да се направи, но да се погазва уставът и достойнството на мене, на семейството ми, на организацията – аз не съм съгласен с подобни превишавания на правомощията“ подчерта Гуцанов. Той обяви, че най-важното е БСП да се готвят за местните избори. \r\n„Как се изразява Вашето председателстване в БСП-Варна в момента на практика, защото изпълнителното бюро, начело с Корнелия Нинова, която лично посочи за Ваш временно изпълняващ заместник – Христо Боев? Имате ли някакъв написан документ?“ попита Беновска. Гуцанов отговори, че е председател на БСП-Варна и единствено конференцията може да го отстрани и няма документи за заместника, а в момента текат събранията на основните организации и номинациите и предстои подготовка за конференцията за изборите.  Председателят на БСП-Варна смята, че в началото на септември ще се реши въпросът. „Вие как се легитимирате като председател на БСП-Варна? Къде?“ попита Беновска. Гуцанов отново повтори, че само конференцията може да го отстрани и всичко останало са интерпретации на устава. „Това нещо като наказания, сваляне на политическо доверие, няма дори в устава подобен текст. Да, може председателят на националния съвет да ми няма доверие, но такава мярка за наказание или за въздействие… аз се връщам в едни времена, когато Тодор Живков по този начин се разправяше, включително и с Александър Лилов, или пък с Борис Велчев, заради филма на сина му „Завръщане от Рим“, защото на някого нещо не му харесва“ коментира Гуцанов. Беновска каза иронично, че тогава Тодор Живков ги е пращал посланици, а сега Корнелия Нинова няма тази възможност. \r\n„Имате контролна комисия на БСП - Вие подадохте ли жалба, или както се нарича по Вашия устав, документ, с който да съобщите, че председателят на БСП плюс придружена, обградена от изпълнителното си бюро, е свалила доверието от Вас устно и е посочила устно Ваш временно изпълняващ Вашата длъжност? Писахте ли до изпълнителната комисия?“ попита Беновска. Гуцанов съобщи, че не е писал, защото е партиен човек и 32 години е в партията, още когато е бил курсант във военно-морското училище и смята, че тези органи се решават в органите на партията. Беновска подчерта, че неговото отразяване е станало публично на пресконференция. Председателят на БСП-Варна отговори, че това е решение на Нинова и такива проблеми се решават в партията и трябва да се мисли по посока спечелването на изборите. „Вие като добър християнин, не знам дали мога да нарека християни членовете на БСП, тя като Ви зашлеви по едната буза – Вие ще си подадете и другата. Няма да съобщите какво ще напишете, така ли?“ попита Беновска. Гуцанов отговори, че няма да си даде другата буза, но не счита, че вътрешните проблеми трябва да се решават публично. Водещата отново отбеляза, че проблемът не е вътрешен, а е станал публичен. Председателят на БСП-Варна отговори, че не ги е изнесъл той и няма да продължава да ги изнася публично. „Какъв е срокът Вашата молба или жалба до изпълнителната комисия да бъде разгледана и да има отговор?“ попита Беновска. Гуцанов подчерта, че за него това не е най-важният въпрос, защото единствено конференцията може да прави размествания, а сега основната тема са изборите. „Ако това нещо стане във Варна прецедент, то всеки един председател оттук нататък на БСП може да бъде махнат заради това, че той по една или друга причина не се харесва на ръководството на партията“ подчерта Гуцанов. \r\n„Отговорете ми ясно и недвусмислено. С отговорността, че ако Вие безмълвно изчаквате градската конференция на БСП-Варна септември месец, много, може би, Ваши колеги, ръководители на други градски организации, могат да последват Вашата съдба“ подчерта Беновска и попита Гуцанов дали ще подаде жалба до контролната комисия на БСП за това, че е отстранен неправомерно от лица, които нямат качества да го правят – Нинова и изпълнителното бюро на БСП. Гуцанов бе категоричен, че още утре или във вторник ще подаде жалба, която е подписана и готова. Беновска попита дали председателят на БСП-Варна ще пусне съобщение, че е подал жалба, за да няма колеги, които ще последват неговата съдба. „Фактът, че го казвам го считайте, че все едно ще се извърши това като действие, но какъв е текстът – това са вътрешни неща и могат да се решават единствено в нашите органи“ подчерта Гуцанов. \r\n \r\n Авторитетът на БСП – преди и сега \r\n„Съобщете какво трябва да се направи, за да се върне поне мъничко авторитетът на БСП такъв, какъвто беше по времето на Александър Лилов, когато имаше членска маса 1 милион?“ попита Беновска. Председателят на БСП-Варна отговори, че на първо място трябва да се намали вътрешното напрежение в БСП. „Една партия, която през последните 25 години, нашата партия безспорно е най-демократичната и започва постепенно да се превръща в една партия, която започва да прилича на основния ни опонент. Ние не сме лидерска партия“ отговори Гуцанов. Беновска попита кой създава напрежението и кой ще го намали. Председателят на БСП-Варна подчерта, че всеки трябва да направи някакви компромиси, за да върви БСП напред. „Не може председателят на партията да се мъчи да налага винаги своето виждане, когато усеща, че това не е най-доброто, което трябва да стане. Не може на толкова много фронтове да се водят битки. Ние трябва първо ние да сме напълно обединени, за да можем да направим и тази крачка, която е толкова важна – хората да ни повярват и действително да спечелим“ коментира Гуцанов. \r\nБузлуджа  \r\n„Ще попитате ли на Бузлуджа лично Вие Корнелия Нинова защо трябва американска фирма да подхвърля 185 хиляди долара на Бузлуджа – пари, които както аз казах, ще послужат само за измиването на паметника, а тя не изпълни предизборното си обещание да възкреси този символ и защо тя не стана министър-председател, както обеща като залог да я направите председател на БСП?“ попита Беновска. Гуцанов отговори, че ще я запита много неща, но не може всичко да е черно на бяло и това, което ще говорят ще остане между него и Нинова. Беновска сподели, че не е много оптимистична за разговора ако всичко, което ще говорят ще е само между тях, защото когато нещата не се анализират публично от повече съпартийци и външни анализатори – винаги побеждава онзи, който държи ножа и хляба и това в момента е Нинова. „Що се отнася до обсъждането и взимането на решение след обсъждане – аз съм напълно съгласен с Вас, че винаги нещата трябва да се взимат след обсъждане и с диалог“.  \r\nТака завърши разговорът между Борислав Гуцанов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 21-ви юли 2019 година.", "date": "2019.07.21", "title": "Борислав Гуцанов, БСП-Варна: Срещу Корнелия Нинова подавам жалба до Контролната комисия  за незаконното ми сваляне"}
{"url": "http://www.focus-news.net/news/2019/07/21/2682522/igor-lazarenko-regionalen-istoricheski-muzey-varna-do-golyama-stepen-imanyarstvoto-veche-e-otzhivelitsa.html", "text": "До голяма степен иманярството вече е отживелица. Това коментира в интервю за  Радио „Фокус“ – Варна  директорът на Регионалния исторически музей във Варна Игор Лазаренко. По думите му, голяма част от хората, които са се занимавали с тази дейност, са се пренасочили към бизнеса с намиране на трюфели или други подобни. „Тези хора, които навремето, поради безработица и липса на работа по селата, бяха започнали да я вършат, се оказа, че полека – лека или се изселиха, или имат друг бизнес“, обясни директорът на музея. Според него обаче, така или иначе, пораженията, които са останали след иманярите по археологическите обекти, са видими. Такъв е и случаят с могилата до село Комунари, която миналата година е станала обект на иманярски набези. Именно това става повод за археологически разкопки и изготвянето на стратеграфия и укрепване на изкопите. „Така или иначе, като по-пресен обект, за тази селищна могила имаме желание да направим нещо, но за съжаление, много често, като цяло археолозите вървят след иманярите и допроучват това, което в един момент е разкрито“, обясни още Игор Лазаренко. Според него, учените все още нямат точна представа какво може да има и в могилата край град Игнатиево. „ Почти 100 процента сигурно е, че не е селищна, тъй като материалите, които се намират около нея, не показват наличие на праисторическо селище в района. Същевременно е много голяма и от една страна е интересно да се разбере какво има вътре в нея, но от друга страна, обемът от работа е толкова голям, че не може да се извърши за един археологически сезон“, обясни още директорът на Регионалният исторически музей. Той даде за пример разкопките в района на Пловдив, където на могилата Малтепе археологът Костадин Кисьов прави проучване на голям мемориал от римската епоха. Що се отнася до могилата край Игнатиево, в бъдеще за нея може да се направи геофизическо изследване, което да провери дали в дълбочина има кухини. По отношение на датировката, засега не могат да се правят предположения, но безспорно тя е изкуствена. \r\nДиана СТОЕВА", "date": "2019.07.21", "title": "Игор Лазаренко, Регионален исторически музей – Варна: До голяма степен иманярството вече е отживелица"}
{"url": "http://www.focus-news.net/news/2019/07/21/2682519/tass-zavarshiha-izborite-v-ukrayna-vodi-partiyata-sluga-na-naroda.html", "text": "Избирателните секции за предсрочните  парламентарни избори за Върховната Рада са затворени на територията на Украйна в 20:00 часа. Гласуването продължава само в някои западни дипломатически мисии на страната, предава  TACC \r\nВ 198-те териториални избирателни района в държавата започна преброяването на гласовете. Данните за избирателната активност ще бъдат известни скоро, както и първите екзитполове, като според тях води партията на президента Владимир Зеленски „Слуга на народа“, която получава 42,7%. В парламента се очаква да влязат пет партии. \r\nВ неделя в Украйна бяха избрани 225 депутати по партийни листи и още 199 парламентаристи в едномандатни избирателни райони. Броят на областите в страната намалява с 26, поради обединението на Крим с Русия и конфликта в Донбас. В резултат на това вместо 450-те предвидени от Конституцията в новата Рада депутатити, както и в предишната, ще има само 424. \r\nТака че първите резултати от гласуването няма да дадат представа за бъдещото разпределение на силите в украинския парламент, тъй като не е кои ще бъдат избрани в едномандатните райони. \r\nЗа да влязат във Върховната Рада по пропорционалната система, партиите трябва да преодолеят бариерата от 5%, а кандидатите в едномандатните райони - да получат мнозинство от гласовете в своя избирателен район. \r\nВ избирателните списъци са регистрирани 34 милиона граждани. Както и на президентските избори тази пролет, около три милиона жители на териториите, които не са контролирани от Киев в Донецка и Луганска области, както и приблизително същия брой украинци, живеещи в Русия, не участваха в гласуването, тъй като избирателните секции в дипломатическите мисии на Украйна в Русия са затворени. \r\n \r\n  Юлиян Марков", "date": "2019.07.21", "title": "ТАСС: Завършиха изборите в Украйна, води партията \"Слуга на народа\""}
{"url": "http://www.focus-news.net/news/2019/07/21/2682525/d-r-sotir-ivanov-istoricheski-muzey-petrich-dopalnitelni-navesi-za-posetiteli-shte-badat-postaveni-v-rayona-na-antichen-grad-herakleya-sintika.html", "text": "Допълнителни навеси за посетители ще бъдат поставени в района на античен град Хераклея Синтика. Това каза за  Радио „Фокус“ – Пирин,/b> д-р Сотир Иванов, директор на Исторически музей – Петрич. Той отбеляза, че облагородяването на обекта ще стане възможно благодарение на щедро дарение, което е направено от страна на посетители на обекта и на Исторически музей – Петрич. „Благодарение на щедрите дарители ще направим едни по-подходящи условия за престой на туристите на обекта. Става дума за това, че ще разширим системата от навеси на обекта, защото на Хераклея Синтика всъщност е много топло. Това от своя страна ще позволи хората, които идват при нас да се чувстват удобно, комфортно и в същото време да могат да разгледат новите археологически открития, които след реставрация и консервация ще бъдат достъпни“, каза още д-р Иванов. Директорът на Исторически музей – Петрич подчерта, че монтирането на навесите ще стане във възможно най-кратки срокове. „След приключване на археологическите проучвания на Хераклея Синтика ще бъде направена и една система от информационни табла. Освен това ще имам определена пътека, по която да се разглежда обекта по-спокойно, което ще улесни посетителя. Но дори и сега всичко, което показваме и което изваждаме при разкопките може да бъде видяно пряко от всеки, който идва на обекта“, коментира д-р Иванов. Той отбеляза, че археологическите проучвания тази година дават много добри резултати. „От гледна точка на Исторически музей – Петрич е особено важно всичко, което правим на обекта, заедно с екипа на доц. д-р Людмил Вагалински,  да бъде прозрачно и да бъде видяно не само на място, но и в интернет. Това ще позволи да се види, че целият проучвателен процес всъщност представлява едно общуване, едно търсене на истината в историята и търсене на корените на нашата култура, които да бъдат съхранени през поколенията и съответно да бъдат експонирани. В момента се работи усилено във форума на Хераклея Синтика и всичко онова, което излиза като ценности се показва и пред широката аудитория, благодарение на социалните медии и на медиите изобщо“, заяви д-р Иванов. Той обясни, че целта им е тази култура да бъде позната, но и експонирана по най-добрия начин. \r\nЛивия НИНОВА", "date": "2019.07.21", "title": "Д-р Сотир Иванов, Исторически музей – Петрич: Допълнителни навеси за посетители ще бъдат поставени в района на античен град Хераклея Синтика"}
{"url": "http://www.focus-news.net/news/2019/07/21/2682530/smolyan-zhiteli-poluchiha-barz-dostap-do-hematolog-ot-universitetski-tsentar.html", "text": "Жители на Смолян получиха бърз достъп до специалист-хематолог от Университетски център, а за една трета от тях тази среща се оказа важна – те бяха насочени за допълнителни изследвания и лечение в специализирана клиника. Това е изводът от кампанията „Попитайте хематолога“, която посети Смолян на 5 юли т.г. Бяха организирани еднодневни прегледи, извършени от д-р Елина Белева, специалист в Клиниката по хематология на УМБАЛ „Св. Георги“ – Пловдив. Това съобщиха  организаторите  на кампанията в Смолян, която протече с партньорството на д-р Даниела Дариткова, председател на Комисията по здравеопазване в НС, Община Смолян и МБАЛ „Д-р Братан Шукеров“. \r\nПациентите бяха записани предварително от личните им лекари – целта бе да се насочат хора с неуточнени хематологични диагнози, или със съмнения за хематологични заболявания. Хематологичните заболявания са редки, протичат почти без симптоми и е трудно за пациент сам да прецени, че има нужда от подобна консултация. Затова записванията се осъществяваха чрез личните лекари. \r\n„Повечето от пациентите бяха с желязо дефицитна анемия, която не е опасна. Но 1/3 от всички прегледани бяха насочени допълнително за диагностично уточняване и лечение. Благодаря на всички лични лекари, които насочиха своите пациенти за тази консултация“, коментира д-р Белева. \r\nНе всички заболявания в хематологията се проявяват само и единствено с отклонения в кръвните показатели. Симптоми като продължителна температура, нощни изпотявания, сърбежи по кожата, необяснима редукция на тегло също могат да бъдат знак за хематологично заболяване и е добре пациентите да съобщават за тях на своя лекар. В хематологията има значителен напредък при лечението на заболявания, доскоро считани за фатални. Със съвременните методи голяма част от болните постигат ремисия на заболяването, удължава се тяхната преживяемост. В сравнение с преди 10 -15 год. днес тя е в пъти по-висока и в някои случаи дори равна с тази на здравото население.", "date": "2019.07.21", "title": "Смолян: Жители получиха бърз достъп до хематолог от университетски център"}
{"url": "http://www.focus-news.net/news/2019/07/21/2682527/d-r-decho-dechev-nzok-promeni-v-zdravniya-model-po-kontseptsiyata-na-ananiev-mozhe-da-ima-nay-rano-2021g.html", "text": "Промени в здравния модел по концепцията на Ананиев може да има най-рано 2021г. Това каза Д-р Дечо Дечев, управител на НЗОК, в разговор с Илиана Беновска в седмичното обзорно политическо предаване  „Беновска пита“  по  Канал 3  и  Радио К2 , съобщиха от  екипа на предаването . Той заяви позиции по следните теми:  \r\n \r\n Концепцията на министър Ананиев за промени на здравния модел \r\nИлиана Беновска покани госта си д-р Дечо Дечев в студиото и го определи като „онзи, който се очакваше да направи магьосничества в НЗОК“. Тя го попита: „Ще оздравее ли българинът с модела „Ананиев“?“, защото са се породили много спорове от понеделник насам, когато министърът е представил своята концепция за промяна на здравния модел. Той отговори, че представеното е било в много широки параметри без да има конкретика, което според него е нормално. За конкретни числа ще се наложи да изчакаме до края на годината, защото те са отсъствали в направената презентация. Водещата попита дали управляващото мнозинство след по-широки обсъждания и експертни оценки ще внесе промяна в Закона за здравното осигуряване, защото иначе тя не може да се случи. Гостът заяви, че който си мисли, че това може да се случи в рамките на няколко месеца, греши, защото според него най-ранният период, в който могат да започнат нещата е 2021 година.  „Тогава защо си го причиняват управляващите?“ попита Беновска и припомни, че в момента тече огромна дискусия, която тя обобщи, ползвайки заглавието на романа „Богат, беден“, тоест богатите да са по-здрави и бедните да са по-болни. Според д-р Дечо Дечев богатите са винаги по-здрави, защото могат да си позволят да си заплатят това, което бедните не могат. Разговорът по какъв начин трябва да продължим е закъснял според госта. Той допълни, че моделът, който е бил представен, е бил презентиран и преди повече от 10 години от Йордан Цонев от ДПС и д-р Първанова от НДСВ. Водещата каза, че Радослав Гайдарски й е казал, че това е още по-стар модел, който БСП са искали и попита дали това е времето, за което се говори. Д-р Дечо Дечев заяви, че няма нищо ново, с изключение на това, че министър Ананиев коренно е променил възгледите си в рамките на половин година и от застъпник на модел с надграждане, е преминал към модел, в който със здравната ни вноска от 8% да оперират повече от един осигурители. Водещата е разбрала, че министърът е каза, че за да стане това трябва да има минимум 8 частни осигурители, но събеседникът й отрече да е казвал числото 8 и това според него е невъзможно да се случи. Беновска попита тогава колко трябва да са осигурителите и дали трябва още една алтернатива да има, а д-р Дечо Дечев отговори, че няма граница в броя, но има ограничение в броя на лицата, които избират друг такъв фонд и те трябва да бъдат минимум 500 хил. Водещата попита как трябва да се нарече създаването на една такава институция и дали частна здравна каса. Тя поясни, че за създаването на такава институция експерти са пресметнали, че трябват около десетина милиона първоначална инвестиция, която може да бъде загубена в хода на действие, ако не се работи добре икономически.  \r\nСпоред д-р Дечо Дечев са прости сметките – ако средната вноска на един българин е около 45 лева тези 500 хил. хора ще носят средно около 22 млн.лв на месец и на година 240-250 млн. лв. Затова той допълни, че 10 млн не е кой знае колко висока инвестиция да оперираш с 250 млн годишно. Беновска попита събеседника си като човек, на когото всички признават деловите управленчески качества в медицинския мениджмънт, дали той би дръзнал да направи частна осигурителна каса и какви са рисковете и ползите. д-р Дечо Дечев отговори, че няма как да направи, защото инвеститорът трябва да бъде с огромни възможности. Той допълни, че има място за други фондове, които трябва да влязат, защото законовата рамка, която следва НЗОК и ситуацията, в която работи, са доказали през годините, че има нужда от по-добро управление. Беновска попита дали монополът трябва да бъде разбит, а гостът й каза, че или той трябва да бъде разбит, или политическата класа трябва публично да признае, че с промените, които е предлагала през тези 20 години са довели до лошо състояние на НЗОК и трябва да се върне към първоначално заложените параметри, когато е била създавана.  \r\nБеновска попита дързък въпрос, който е публична тайна, но всички премълчаваме някак срамежливо: „Колко са приходите в НЗОК от нашите 8% вноски?“, а д-р Дечо Дечев веднага отговори, че те са 4 милиарда, а на следващ въпрос от водещата стана ясно, че държавните служители са 700-800 хил. И двамата от тях се осигуряват на 8% от тяхната заплата на управители и водещата попита държавните служители на 8% от какво се осигуряват. Гостът каза, че не е той човекът, който трябва да отговори на този въпрос, защото решението кой на колко да се осигурява не го взима той и не го предлага той. Беновска повтори въпроса си, а д-р Дечо Дечев отговори, че сумата е толкова, колкото е записана в закона. Той допълни, че в закона има определени категории лица, които държавата осигурява на 70% от 8%, които всички внасят върху минималния. Д-р Дечо Дечев поясни, че това означава, че ако Беновска се осигурява на 8%, определена категория лица внася около 5,5% върху минималния осигурителен доход от 560 лв. В този контингент влизат деца, учащи и други малки групи лица като тези, които са в затворите, военни и др. Беновска отново попита върху какво се осигуряват държавните служители и събеседникът й отговори, че върху заплатата, която получават. Тя отбеляза, че това е важно, защото се пишат други неща. Д-р Дечо Дечев отбеляза, че ако тези лица, които се осигуряват на 5,5%, започнат да се осигуряват на 8%, приходът за НЗОК би бил около 250-300 млн лв. Според водещата това очевидно са слаби лица, но събеседникът й отрече това да е така.  Тя обобщи това, което опита да каже нейният гост, че ако държавата осигурява лицата, които в момента осигурява на 5,5%, на 8%, би имало повече приходи за НЗОК. Д-р Дечо Дечев заяви, че не е задължително да ги осигурява държавата и предположи че например родителите на децата имат възможност да ги осигуряват на по-високия процент. Според Беновска тогава много родители ще възразят и затова, че поради това, че са много над 1 лев от определеното ниво на детски помощи, те не ги получават. Събеседникът й се съгласи, но обобщи, че ако трябва да се каже дали при този модел на здравната каса има солидарност, за определена категория лица няма.  \r\nБеновска се върна отново на темата за частната здравноосигурителна каса и попита как тя би била конкуретноспособна на НЗОК, която има договори със всички болници и какво трябва тя да предложи, вероятно по-евтини, но по-пълноценни здравни услуги. Д-р Дечо Дечев заяви, че НЗОК трудно ще конкурира частните здравни каси не заради репутацията си, а защото на практика трябва да спазва всички законови изисквания при провеждане на дейността си за разлика от частната. Той даде пример с обществените поръчки и това, че през годините персоналът от трудово-правни отношения е преминал на други, които са сложили коренно различни правила при работата й. Гостът сравни работата на една частна болница с нечастна и каза, че частната се управлява много по-лесно от държавната точно поради тези причини. Според него в НЗОК и частната здравна каса ще бъде същото – частният фонд ще може да избира с кого да сключи договор, а държавната каса няма да може да го прави. Той добави, че има ред механизми, по които частната каса ще може да си подбира осигурените лица и даде пример, че ако НЗОК покрива всички услуги и медикаменти на 100% на едно лице, защо то би се преместило в частна каса. Съответно е напълно вероятно това лице, което черпи огромен ресурс, да остане в НЗОК, а в частната каса да отидат лица, които внасят вноски, но не ползват услуги и тогава нещата ще станат много зле според д-р Дечо Дечев.  \r\nЗа финал Беновска попита какво трябва да се направи, за да просветне наистина тази концепция най-рано през 2021 година, освен да се облече в законова форма моделът, който предлага Кирил Ананиев. Гостът каза, че на теория е много простичко това, което трябва да стане и заяви, че всички трябва да са убедени, че не могат да си купят нещо, ако нямат парите за това. Тоест на първо място трябва да се направи реална цена на стоката, която се предлага и качеството й да съответства на цената. На второ място трябва да се види това, което се събира от всички като пари, каква част покрива от цената и по какъв начин могат да се осигурят допълнителни средства за тази част, която не покрива. Беновска каза: „Великолепно! Защо не бяхте в НДК на представянето на здравния модел? Важно беше да го кажете. Изтълкуваха го по друг начин.“, а д-р Дечо Дечев отбеляза, че той не презентира модела и няма нищо общо с този модел. Така завърши разговорът между д-р Дечо Дечев и Илиана Беновска в седмичното обзорно политическо предаване „Беновска пита“ по Канал 3 и Радио К2 на 21 юли 2019 година.", "date": "2019.07.21", "title": "Д-р Дечо Дечев, НЗОК: Промени в здравния модел по концепцията на Ананиев може да има най-рано 2021г."}
{"url": "http://www.focus-news.net/news/2019/07/21/2682524/petyo-blaskov-borisov-e-v-golyamata-politika-radev-bie-chanove-ninova-pregrashta-kozichki.html", "text": "Борисов е в голямата политика, Радев бие чанове, Нинова прегръща козички. Това каза Петьо Блъсков от в-к „Труд“, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ , съобщиха от  екипа на предаването . Той заяви позиции по следните теми: \r\n \r\n Гейтове преди изборите; Аналитичен щаб до Борисов \r\nБеновска посрещна Петьо Блъсков с въпроса „Хлъзга ли някой Бойко Борисов в момента и държавата, като си е приготвил един портфейл от гейтове, както е модерно? Една част от гейтовете ги пускаха преди евроизборите, сега започват да ни пускат гейтове преди местните избори“. Блъсков отговори, че това са странни съвпадение и може да се анализира. „Идват изборите – започва се с хакерската атака срещу данните в НАП. Вечно си търсим някакъв дявол черен“ коментира журналистът. Беновска го попита дали Борисов трябва да има аналитичен щаб до себе си. Блъсков смята, че всички ръководители на това равнище в света и в историята са имали такива щабове – „мозъчна група, която да не е съставена от известни социолози, защото те обикновено говорят това, което е удобно на ръководителя“. „Около президента се създаде нещо подобно, но според мен там е доста тъжна картинка. Управлението в момента и управленският занаят на високо равнище, на правителствено равнище е адски динамичен“ коментира Блъсков. \r\nЩе подкрепи ли Борисов Кьовеши? \r\n„Трябваше ли Борисов да подкрепи Кьовеши? Не съм го чувала лично да го каже, чувам преразкази от разни медии, че пресцентърът на министерския съвет го е казал“ попита Беновска. Блъсков коментира, че може би в рамките на общата европейска политика премиерът би трябвало да приеме такова решение, но има още време и само се подгрява котлонът. „Една група от хора, които да следят всички сектори в развитието на света е изключително важна за всеки топ управленец“ заключи Блъсков. \r\nСамотен ли е Борисов?; „Сама“ ли е Нинова?; Свалянето на доверие от Гуцанов във Варна; Бузлуджа; Радев, F-16 и чановете \r\n„Борисов самотен ли е в заниманието си на управляващ?“ попита Беновска. Блъсков отговори, че такива постове са самотни и шеговито каза, че край морето има село, което се казва Самотино. „Постепенно от този пост се става жител на такова селище. Високостоящите ръководители винаги са в известен смисъл самотни. От друга страна – един велик поет Шилер – е казал, че силният е най-могъщ сам, което крие в себе си много сериозен анализ и истина“ каза журналистът. „Успехът е общ, провалът е твой“ цитира Беновска и попита госта си дали Корнелия Нинова е самотна, или не е на толкова висок пост. „Тя според мен… както казват някои хора, които не са много образовани медицински – „абе, тоя не е сам“. Струва ми се, че към нея може да се каже нещо подобно“ заяви Блъсков. Беновска подчерта, че Нинова е отишла във Варна несама и е казала, че изпълнителното бюро сваля доверието от председателя на БСП-Варна Гуцанов. „Тези приказки – свалям доверие и качвам доверие – извинявай, ама това ме връща 30 години назад, когато тези „свалям и качвам доверие“ бяха присъдите на партийните бюра и партийните организации. Много е тъжно 30 години след това да слушаме същите формулировки и по същия начин да се прави политика. Това звучи отвратително само по себе си, така че не е сама“ заключи Блъсков. \r\n„Ще бъде ли сама на Бузлуджа, казвам го образно вече или това ще бъде нейният апотеоз?“ попита Беновска. Блъсков отговори, че според него там ходят искрени симпатизанти на БСП и хора, които искат да се зарадват на своето участие в партията и да подкрепят, но как Нинова ще експлоатира това - е неин проблем. „Не върви на добре нейната работа“ коментира Блъсков. Беновска го попита добре ли върви работата на Радев и припомни, че по негови думи F-16 няма да излетят. „Тая работа с F-16 трябва да престане най-накрая. Избрахме самолет, купихме го, точка по въпроса. Какво има още да разтягаме локуми. Защо се внася непрекъснато инфекция в информационната среда на средата?“ коментира Блъсков и заяви, че Радев сигурно не знае какво друго да прави. „Ходи да разклаща чанове“ заяви Беновска. Блъсков отговори, че това му отива и хора го обичат и искат да го видят, но трябва да остави настрана самолетите. „Сетих се, че Корнелия Нинова ходеше да прегръща болните козички, нали и те имат звънчета. Кои ще ходи да прегръща сега болните свинчета?“ попита Беновска. Блъсков коментира, че по този начин се изразяват и показват на какво са способни в правенето на политика. Беновска го попита дали обединява Радев и Нинова в един образ, а Блъсков отговори, че действията им ги обединяват – единият чанове, другият козички. „Хубаво е политиците да правят каквото искат, за да ги видим какво представляват“ заключи Блъсков. Той заяви, че според него Борисов влиза в голямата политика последната година, а там има процеси, правила и хватки, които са на друго равнище, специални са и очевидно голяма част от тях ги е овладял и това го прави самотен. „Той около себе си няма хора в тази игра. Те са на по ниско равнище в играта“ коментира Блъсков и заяви категорично, че Борисов ще изкара мандата си. \r\nТака завърши разговорът между Петьо Блъсков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 21-ви юли 2019 година.", "date": "2019.07.21", "title": "Петьо Блъсков: Борисов е в голямата политика, Радев бие чанове, Нинова прегръща козички"}
{"url": "http://www.focus-news.net/news/2019/07/21/2682531/sport-viktoriya-tomova-specheli-tenis-turnira-v-biarits.html", "text": "Тенис: Виктория Томова спечели турнира по тенис на червени кортове в Биариц (Франция) с награден фонд 80 хиляди долара. На финала 24-годишната българка победи представителката на Черна гора Данка Ковинич с 6:2, 5:7, 7:5 след 2 часа и 41 минути. Това е първа титла за Томова от септември 2017, когато спечели турнира в София. С победата Томова си осигури 115 точки за световната ранглиста. От понеделник тя си гарантира и мястото на първа ракета на България, завръщайки се в топ 180 на света.", "date": "2019.07.21", "title": "Спорт: Виктория Томова спечели тенис турнира в Биариц"}
{"url": "http://www.focus-news.net/news/2019/07/21/2682528/dots-margarita-bakracheva-edin-chisto-tehnicheski-i-izpalnim-plan-sas-zadachi-e-neshtoto-koeto-mozhe-da-ni-pomogne-da-prezhiveem-stresa-ot-vrashtaneto-na-rabota-sled-otpuskata.html", "text": "Един чисто технически и изпълним план със задачи е нещото, което може да ни помогне да преживеем стреса от връщането на работа след отпуската. Това каза психологът доц. Маргарита Бакрачева в интервю за  Агенция „Фокус“  по повод хормона на щастието през лятото и за съветите за адаптиране към работа след отпуската. Тя посъветва хората, които се връщат на работа след отпуска да не се опитват веднага да бъдат концентрирани и работоспособни в пълния обем. „Независимо дали е била кратка или дълга почивка, в момента, в който човек се върне в средата, в която живее, автоматично влиза в ежедневната си роля. Добре е да си оставим един два- дни, за да се адаптираме. Да не мислим за всичко това, което се е натрупало в периода, в който ни е нямало“, каза още доц. Бакрачева.  \r\nДеница КИТАНОВА \r\n Пълния текст на интервюто четете в „Мнение”", "date": "2019.07.21", "title": "Доц. Маргарита Бакрачева: Един чисто технически и изпълним план със задачи е нещото, което може да ни помогне да преживеем стреса от връщането на работа след отпуската"}
{"url": "http://www.focus-news.net/news/2019/07/21/2682526/diyan-draganov-sba-varna-obuchenieto-v-realna-sreda-ne-mozhe-da-bade-sravneno-nito-s-listovkite-nito-s-obuchenieto-na-taka-narecheniya-trenazhor.html", "text": "Обучението в реална среда не може да бъде сравнено нито с листовките,  нито с обучението на така наречения тренажор. Това каза в интервю за  Радио „Фокус“ – Варна  председателят на Съюза на българските автомобилисти във Варна – Диян Драганов във връзка с увеличението на часовете за кормуване и планираното въвеждане на компютърен симулатор в обучението. По думите му, въвеждането на такъв модул в планираните 45 часа обучение за бъдещите водачи, ще отнеме ценно време от практиката в истински автомобил. „Това е един монитор…за мен това е по-скоро игра. Не бих заложил, че там обучаващите се ще получат кой знае какви практически знания. Реалното практическо обучение в самия автомобил това е истината“, заяви Диян Драганов. Според него, планираните промени в методиката на обучение, сред които включването на шофиране по магистрала и в трудни условия, може да бъде постигнато във всички населени места, тъй като всяко от тях разполага с интензивни участъци. „Все пак да не забравяме, че всеки шофьор е отделна личност, отделен индивид и на някой ако му трябват точно два пъти да се упражни, на друг ще му трябват 5 и може би точно тези увеличения на часовете би било добре за хората, които малко по-бавно подразбират нещата“, каза още Диян Драганов. На въпроса дали увеличението в цената на шофьорските курсове ще доведе до намаляване на броя на записаните, Диян Драганов отговори, че това е инвестиция, която остава за цял живот. „В крайна сметка, колкото е по-скъп шофьорския курс, толкова по-сериозно ще се отнесат към него, за да не загубят повече и повече пари, доплащайки за допълнителни часове, ако не издържат изпита. Аз съм за скъпия шофьорски курс и за повечето часове“, отбеляза Диян Драганов. Броят на часовете на шофьорските курсове към момента е 31 часа в България, като според предложение на Министерството на образованието и науката (МОН) те трябва да се увеличат на 45 часа. Допълнителните часове ще доведат до увеличение и в цената на шофьорските курсове, които в момента варират според града и автошколата. \r\nБояна АТАНАСОВА", "date": "2019.07.21", "title": "Диян Драганов, СБА – Варна: Обучението в реална среда не може да бъде сравнено нито с листовките,  нито с обучението на така наречения тренажор"}
{"url": "http://www.focus-news.net/news/2019/07/21/2682533/pazardzhik-zapochna-vtorata-lagerna-smyana-v-kurorta-panagyurski-kolonii.html", "text": "Започна втората лагерна смяна в курорта Панагюрски колонии под мотото „Сред природата – здрави, бодри и вдъхновени“, съобщи за  Радио „Фокус“-Пазарджик  Радка Костуркова, експерт в  община Панагюрище. Ученическият лагер ще продължи до 24 юли, като включва разнообразни дейности, въздействащи върху физическото здраве на децата и личностното им израстване в посока формиране на уважение и любов към природата, толерантност към другите, чувство на отговорност и умения за работа в екип. Началник на втора лагерна смяна ще бъде Маргарита Паланкалиева, учител в ОУ „Проф. Марин Дринов”.   Курортното село се намира на 15 км от общинския център Панагюрище и в близост до Оборище и Копривщица. Вилният курорт разполага с над 150 вили и няколко  хотела. Цените за нощувка са от 10 до 30лв. Обособена е и зона, където се провеждат детски лагери.  Има и условия за риболов, тъй като в центъра на курорта има голямо езеро. На около час и половина път от Панагюрски колонии се намира връх Братия 1519м, от чието било се откриват красиви гледки и погледът ти стига чак до Стара планина. При ясно време се виждат Панагюрище, Златица и Пирдоп. Има маркирана пътека до върха и до хижа Братия, където може да се преспи. Хижата е  водоснабдена и електрифицирана.  Създадени са добри условия за отдих и пикник. Пътят до летовището е планински, в сравнително добро състояние. \r\nАлбена ЖИЛЕКОВА", "date": "2019.07.21", "title": "Пазарджик: Започна втората лагерна смяна в курорта Панагюрски колонии"}
{"url": "http://www.focus-news.net/news/2019/07/21/2682532/burgas-novo-termoleglo-za-otdelenieto-po-neonatologiya-kam-burgaskata-bolnitsa-shte-bade-zakupeno-chrez-blagotvoritelnoto-byagane-na-5kmrun.html", "text": "Съвсем скоро Отделението по неонатология на УМБАЛ Бургас ще получи ново термолегло на стойност 14  400 лв. Това съобщиха от пресцентъра на  болницата . Средствата са събрани на благотворителните бягания на организацията 5kmrun в София, Пловдив, Варна и Бургас. Ваучерът със сумата бе предаден символично на отделението от представители на организацията – Елица Карагьозова, Васил Динев, д-р Георги Гаврилов. Термолеглото вече е поръчано и се очаква да пристигне до две седмици. \r\nБлаготворителните бягания се проведоха едновременно на 1 юни т.г. в 5 парка в 4 града в страната. Бургазлии също бягаха за каузата на отделението, а които не успяха да присъстват, дариха средства по банкова сметка. Персоналът на отделението също се включи в спортната проява. „Благотворителните бягания се провеждат традиционно всяка  година, като каузата всеки път е за различен град. С гордост мога да кажа, че бургаските бегачи събраха три пъти по-голяма сума, отколкото се събира тук обикновено“, сподели представителят на 5kmrun в Бургас Васил Динев. \r\nТова ще бъде второто термолегло на отделението. То е произведено от реномирана германска фирма, лидер в производството на неонатологично оборудване. В отделението сега има само едно термолегло, а броят на бебетата, които се налага да го ползват, се увеличава постояннно. Термолеглото се използва при недоносени новородени при адаптирането им от кувьоз към нормално легло. То поддържа топлинен комфорт от порядъка на 35-37 градуса топлина. Снабдено е със сензори, в него може да се  провежда и фототерапия.", "date": "2019.07.21", "title": "Бургас: Ново термолегло за Отделението по неонатология към бургаската болница ще бъде закупено чрез благотворителното бягане на 5kmrun"}
{"url": "http://www.focus-news.net/news/2019/07/21/2682529/nezavisimaya-gazeta-priklyuchiha-izborite-v-ukrayna.html", "text": "Приключиха изборите в Украйна пише руският вестник  “Независимая газета“ \r\nВ Украйна приключи най-необичайната кампания за избори за Върховната Рада. Тя продължи само два месеца. И почти през цялото това време възникваха спорове за това дали новият президент Владимир Зеленски законно е назначил предсрочни избори и за това с кого президентската партия \"Слуга на народа\" ще формира управляващата коалиция. Въпреки, че анкетите през юни показаха приблизителен състав на бъдещия парламент, възможността за изненади остана до обявяването на резултатите. \r\nОфициалните резултати от гласуването трябва да бъдат публикувани в рамките на две седмици. Но според експертите печелившата партия ще започне коалиционни преговори веднага след обявяването на резултатите от екзитполовете. \r\nОще преди деня на изборите стана ясно, че президентската партия „Слуга на народа” ще получи първото място, а второто - „Опозиционна платформа – За живот”. „Европейска солидарност“ на Петро Порошенко и „Баткивщина“ на Юлия Тимошенко влизат в  парламента. Въпросът беше за преодоляване на бариерата от 5% от партиите на Голос от певица Вакарчук, \"Сила и чест\" от бившия шеф на СБУ Игор Смешко, \"Гражданство\" на Анатолий Гриценко и Радикалната партия на Олег Ляшко. Резултатът беше повлиян както от активността през летните ваканции (до 12 часа гласуваха малко повече от 19%), така и от объркването на избирателите (25-30% не можеха да направят правилния избор до последния момент). Следователно изненадите не бяха изключени. \r\n \r\nВ опит да агитират гражданите на своя страна, някои кандидати и техните представители проведоха кампания дори в деня за размисъл в навечерието на изборите, а някои дори и в избирателните секции. В събота, 20 юли, полицията е получила 570 съобщения за нарушения (най-вече поради незаконна кампания и подкупване на избирателите). Бяха възбудени 11 досъдебни разследвания. В неделя, до обяд, полицията получи почти 400 сигнала, а след обяд броят на сигналите достигна близо хиляда. Полицаите бяха викани заради забранена кампания, подкупи, опити за конфликт между участниците в изборите. В Киев ръководителят на една от избирателните комисии се появи пиян, в Житомирска област в една секция избирателната комисия случайно повреди всички бюлетини, в друг избирателна секция полицията задържа момчета с огнестрелни оръжия и бейзболни бухалки. В Донецка област  са регистрирани няколко инцидента, като най-сериозен е докладът за бомба на КПП Майорское. Сутринта пунктът беше затворен, след което бе съобщено, че наистина са открити експлозиви,  \r\nНарушенията, според експертите, едва ли ще повлияят коренно върху хода на изборите. Всички политически сили бяха насочили вниманието си към преговорите след гласуването. Акцентът беше поставен върху състава на коалицията, която трябва да предложи на президента кандидатурата на министър-председателя и кандидатите за позиции в новото правителство. \r\nПартиите, които твърдят, че са спечелили в последната седмица на изборите, директно рекламират своите лидери като бъдещи кандидати за поста на глава на правителството. Юлия Тимошенко и лидерите на \"Опозиционна платформа - за живот\" обявиха предварително първите си стъпки в правителството. Тимошенко се фокусира върху социалните въпроси, а Юрий Бойко, Вадим Рабинович, Виктор Медведчук се фокусираха върху способността за провеждане на успешни преговори с руското ръководство. \r\nПрезидентът Зеленски в избирателната секция след гласуването потвърди пред журналистите, че преговорите за кандидатурата на бъдещия премиер вече са в ход. Но той разстрои „старите” политици, като изясни, че вижда като глава на правителството професионален икономист без политическо минало в украинската държавна система: „Много бих искал това да е абсолютно независим човек, който никога не е бил нито премиер, нито председател на парламента, нито лидер на която и да е фракция. Виждам такъв човек. Честно казано, ще ви кажа - аз вече се консултирам, говоря ... с някои хора. \" \r\nЮлия Тимошенко пред избирателната секция след гласуването отбеляза, че на 21 юли „никой още не знае кой ще бъде новият премиер”. Тя подчерта, че „Баткивщина” е готова да започне работа, без да й е нужно време да се подготви. По-рано тя каза: „Ние предлагаме независимо от това дали президентът (в новия състав на Върховната Рада. -„ НГ ”) има независимо мнозинство или не, да обедини всички демократични, про-украински, проевропейски политически екипи в парламента. Разбира се, не считам предишната власт (екипът на Порошенко - \"НГ\") за такава \" \r\nБалансът на силите в новия парламент ще стане ясен по-късно. Ръководителят на политическия изследователски център \"Пента\" Владимир Фесенко отбеляза, че в листите на партиите и в мажоритарните райони са включени много хора с творчески професии, които бързо могат да се отегчат от рутинната парламентарна дейност. Това, каза той, се отнася и до най-популярната сега президентска партия \"Слуга на народа\". Фесенко призна, че ситуацията във Върховната Рада ще стане неконтролируема, ако много депутати спрат да работят. И след това, след около година, ще трябва отново да се провеждат предсрочни избори. \r\n \r\n  Юлиян Марков", "date": "2019.07.21", "title": "„Независимая газета“: Приключиха изборите в Украйна"}
{"url": "http://www.focus-news.net/news/2019/07/21/2682521/strana-ukrayna-spored-ekzitpolovete-partiyata-sluga-na-naroda-vodi-ubeditelno.html", "text": "Според екзитполовете партията „Слуга на народа“ води убедително, показва справка от различните източници, публикувани на страницата на електронното издание  “Страна“ . \r\nПартията „Слуга на народа“, която издигна настоящия президент на страната Владимир Зеленски води с 42,7-44,7% от гласовете, следвана от считаната за проруска „Опзиционна платформа – За Живот“ на Юрий Бойко с 11,5-12,9%. Трета е партията на бившия президент на Украйна Петро Порошенко „Европейска солидарност“ с 8,5-8,8%. Четвърта е „Баткивщина“(Отечество) на бившия премиер Юлия Тимошенко с 7,5-8,55% и пети са партията „Глас“ на украинския рок-певец Святослав Вакарук с 6-6,5%. Останалите партии не се очаква да преминат петпроцентната бариера. Прави впечатление, че партията на Юрий Бойко печели над 42% от гласовете в Донбас. Във всички други райони на Украйна води партията „Слуга на народа“. \r\nЗасега няма информация за разпределението на едномандатните райони – 199 на брой, които ще оформят окончателния състав на Върховната Рада. \r\n \r\n  Юлиян Марков", "date": "2019.07.21", "title": "„Страна“ (Украйна): Според екзитполовете партията „Слуга на народа“ води убедително"}
{"url": "http://www.focus-news.net/news/2019/07/21/2682537/sport-balgariya-zae-vtoroto-myasto-na-evropeyskoto-parvenstvo-po-voleybol-za-yunoshi-do-17-godini.html", "text": "Волейбол: Националният отбор на България за юноши до 17 години спечели сребърните медали и завърши втори на Европейското първенство за тази възраст, което се проведе в София. Нашите момчета отстъпиха на Франция с 1:3 (20:25, 25:23, 20:25, 13:25) след оспорван мач. В двубоя за третото място Чехия победи Полша с 3:0 гейма.", "date": "2019.07.21", "title": "Спорт: България зае второто място на Европейското първенство по волейбол за юноши до 17 години"}
{"url": "http://www.focus-news.net/news/2019/07/21/2682534/tass-prezidentat-vladimir-zelenski-obyavi-prekratyavaneto-na-konflikta-v-donbas-za-osnoven-prioritet-na-partiyata-sluga-na-naroda.html", "text": "Президентът Владимир Зеленски обяви прекратяването на конфликта в Донбас за основен приоритет на партията „Слуга на народа“, цитира думите му  TACC .  \r\nПрезидентът на Украйна Владимир Зеленски определи победата в изборите за Върховната Рада на своята партия \"Слугата на народа\" като голямо доверие в политическата сила и голямата отговорност. Той заяви това веднага след обявяването на резултатите от екзитпола от изборите в неделя, които дават на президентската партия около 44% от гласовете по партийните листи. \r\n\"Това не е просто голямо доверие, това е голяма отговорност за мен лично, за нашия екип\", каза той, обещавайки, че няма да подведе украинците. \r\nДържавният глава добави, че днес неговият екип може да си позволи \"да се отпусне, но не много, защото е необходимо да се работи от утре.\" \r\nДържавният глава нарече приоритет на \"Слуга на народа\" да сложи край на конфликта в Донбас и завръщането на задържаните лица. \"Знаете приоритетите: за мен главните приоритети, сигурен съм, са да сложим край на войната и да върнем нашите затворници, да победим корупцията, която все още остава в Украйна\", каза той. \r\nСпоред резултатите от екзитполовете \"Слуга на народа\" печели от 42,7% до 44,4%. На второ място - \"Опозиционна платформа - За живот\" - от 11.5% до 12.5%. \"Европейска солидарност\" на бившия президент Петро Порошенко получава от 8,5% до 8,9%, \"Баткивщина\" на Юлия Тимошенко - от 7,7% до 8,5%, \"Глас\" на певеца Светослав Вакарчук - от 6% до 6,5%. \r\n\"Що се отнася до моряците. Сигурен съм, че скоро ще разрешим този въпрос. (...) Не мога да дам точни дати. Защото би било невярно, ако кажа Всъщност, това е приоритет за нас, не само моряците - и моряците, политическите затворници и военнопленниците, ”каза Зеленски. \r\nПрезидентът каза, че \"за нас това е приоритет, искаме да ги видим у дома\". \"Говорих с президента на Руската федерация за спешното завръщане на моряците и за всички затворници, нашите украинци, в Русия. Защото, когато говорим за всички затворници, това са различни пътеки, защото не излизаме от Минските съглашения. \"Ние не напускаме Норманския формат\", каза президентът. \r\nЗеленски изрази увереност. че ще може да намери разбиране с Владимир Путин. \"Струва ми се, че ще намерим разбиране, защото ми се стори така през целия разговор\", подчерта Зеленски. \r\n \r\n  Юлиян Марков", "date": "2019.07.21", "title": "ТАСС: Президентът Владимир Зеленски обяви прекратяването на конфликта в Донбас за основен приоритет на партията „Слуга на народа“"}
{"url": "http://www.focus-news.net/news/2019/07/21/2682535/d-r-sotir-ivanov-istoricheski-muzey-petrich-npm-samuilova-krepost-kashta-muzey-vanga-i-antichen-grad-herakleya-sintika-sa-otvoreni-za-posetiteli-7-dni-v-sedmitsata.html", "text": "Национален парк-музей (НПМ) „Самуилова крепост“, къща музей „Ванга“ и античен град Хераклея Синтика са отворени за посетители 7 дни в седмицата, а централната ни експозиционна зала работи от понеделник до събота. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. Той добави, че посетителите имат възможността да се възползват от закупуването на така нареченият „комбиниран билет“, който е въведен през 2018 г. „Причината за неговото въвеждане е, че Исторически музей – Петрич е много диверсифициран. Той има четири обекта, които са доста различни като профил. От една страна е Хераклея Синтика, на която правим теренни проучвания шест дни в седмицата – от понеделник до събота от 06.00 часа до 14.00 часа. Иначе самият обект работи до 17.00 часа и то седем дни в седмица. Разбира се ако има посетители, които са закъснели, но предварително са се обадили – ние правим всичко възможно да ги посрещнем и да им покажем Хераклея Синтика“, каза още д-р Иванов. Той добави, че другият обект към тях е НПМ „Самуилова крепост“. „Това всъщност е мемориален комплекс, който показва средновековната българска история, валовете, укрепителните съоръжения и военната техника от времето на цар Самуил. Третия обект, който могат да посетят жителите и гостите на Петрич е къща музей „Ванга“. Обектът всъщност е къщата, в която Ванга е живяла и благодарение на дарение в момента се управлява от музея. Там е експониран бита, а всичко вътре е запазено по начина, по който го е оставила приживе пророчицата. Тези три обекта работят седем дни в седмицата от 10.00 до 17.00 часа. Четвъртият обект – централна експозиционна зала, която се намира на градския площад работи със същото работно време, но неделния ден е затворена. Тоест може да я постите от понеделник до събота“, добави д-р Иванов. Директорът на Исторически музей – Петрич допълни, че в нея са експонирани по-голяма част от нещата, които са реставрирани след проучвания на Хераклея Синтика – нумизматична колекция, страхотни оброчни плочи на Немезида, които бях открити миналата година и така нататък. „В централна зала са показани чисто исторически изложби, етнография и въобще целият исторически пласт, който е свързан с Община Петрич почти до съвременността. Включително са показани и събития като Петричкия инцидент от 1925 г. или онези събития, които са свързани с опазването на независимостта в региона. Така, че всички са добре дошли при нас“, заяви д-р Иванов. Той изрази надежда, че в бъдеще ще продължат проучванията на Хераклея Синтика, така че да могат да обогатяваме колекцията си. „На последно място бих казал, че освен конкретни ценности, ние експонираме и самата архитектура. Чрез посещаване на Хераклея Синтика вие ще получите възможност – много непринудено да се разходите по античните улици, да разгледате античната архитектура“, посочи д-р Иванов. \r\nЛивия НИНОВА", "date": "2019.07.21", "title": "Д-р Сотир Иванов, Исторически музей – Петрич: НПМ „Самуилова крепост“, къща музей „Ванга“ и античен град Хераклея Синтика са отворени за посетители 7 дни в седмицата"}
{"url": "http://www.focus-news.net/news/2019/07/21/2682538/tass-sluga-na-naroda-izklyuchva-partnyorstvo-s-partiite-na-poroshenko-i-yuriy-boyko.html", "text": "Партията на президента на Украйна Владимир Зеленски, спечелила извънредните избори за Върховната Рада, няма намерение в бъдещия парламент да си сътрудничи или с „Европейска солидарност” на Петро Порошенко, или с „Опозиционна платформа - За живот” на Виктор Медведчук, Юрий Бойко и Вадим Рабинович. Това съобщи в неделя лидерът на партията Дмитрий Разумков, цитиран от  TACC . \r\n\"Ще кажа моето мнение, трудно си представям подобна коалиция\", отговори той на въпроса за възможността за сътрудничество с Порошенко. \r\n\"Ако говорим за „Опозиционна платформа“, то методите на избирателната борба, които те използваха, не винаги отговарят на интересите на държавата и националната сигурност, според мен\", продължава Разумков. „Лично аз смятам, че голяма част от нашия екип трудно си представя такъв формат на сътрудничество.\" \r\nОт своя страна, официалният представител на президента в правителството, Андрей Герус, каза, че нито Юрий Бойко, нито Юлия Тимошенко имат шанс да станат премиери. \r\n\"Не мога лично да изразя такива позиции, не решавам, не притежавам тази информация, но от това, което разбирам, други кандидати са по-вероятни по-специално онези хора, които нямат политическо минало\", каза той. \r\nТой също така не изключи, че първите преговори за създаването на управляващата коалиция ще започнат следващата седмица. \r\nКакто показват резултатите от екзипола и първите данни на ЦИК, партията на Зеленски получава повече от 40% от гласовете по партийните листи. Следват я  „Опозиционна платформа – За живот“ и „Европейска солидарност“ с голяма разлика. \r\n \r\n  Юлиян Марков", "date": "2019.07.21", "title": "ТАСС: „Слуга на народа“ изключва партньорство с партиите на Порошенко и Юрий Бойко"}
{"url": "http://www.focus-news.net/news/2019/07/21/2682536/moskovskiy-komsomolets-parvite-rezultati-ot-izborite-v-ukrayna-proizvedoha-dve-iznenadi.html", "text": "Дългоочакваните екзитполове след изборите за Върховната Рада на Украйна промениха малко очакваната политическа картина след последните социологически проучвания. Води партията на Зеленски  „Слуга на народа“ , но не достигна 50%, а само 42,7%. \"Опозиционната платформа - За Живот\" Бойко и Медведчук, които лично бяха подкрепени от Путин, набира около 12% - очаквано. Но не всички очакваха третото място на партията на Порошенко и преминаването на петпроцентовата бариера  от партията „Глас“ на Вакарчук, пише руският вестник  “Московский Комсомолец“ \r\n„Европейска солидарност” на Порошенко, според екзитпола, събира 8,9% от гласовете, „Баткивщина” на Тимошенко изостава с 1,3%, но картината може да се промени след окончателното преброяване. \"Глас\" на Светослав Вакарчук, според предварителни данни, преодолява петпроцентовта бариера, необходима за влизане в украинския парламент - 6,5%. Между другото, Зеленски вече е заявил, че е готов да сътрудничи с партията на Вакарчук. Виктор Медведчук направи изявление: той каза, че е готов да подкрепи всички стъпки на Зеленски за установяване на мир. \r\nТова обаче са само резултатите от гласуването по пропорционалната система, а малко по-малко от половината депутати се избират от едомандатните райони, за които няма пълна картина. \r\nУкраинският президент Владимир Зеленски може да формира мнозинство в парламента. Ще успее ли в това, коментира за вестника Николай Капитоненко, експерт от Международния център за политически изследвания: \r\n \r\n„Извънредните парламентарни избори в Украйна приключиха. От новия парламент се очаква всичко почти веднага: предизборната кампания на партията “Слуга на народа” се основава на много неясна реторика, за да достигне колкото се може повече избиратели. Почти нищо конкретно не е обещано – обещанията са абстрактни. Такава тактика помогна да се повтори успехът на президентските избори, въпреки че никой не очакваше, разбира се, да повтори резултата от 73%. \r\nСега основната интрига на изборите ще бъде кой ще се присъедини към парламентарната коалиция със \"Слугата на народа\" на Зеленски и колко успешно ще може да работи Радата. \r\nКампанията беше бърза и по много начини необичайна. Ветераните от политическата борба, като \"Баткивщина\", се бориха за оцеляване. Същото бе партията „Европейска солидарност“ на бившия президент Порошенко. Парадът се командва от новодошлите, а липсата на политически опит стана предимство, а в някои случаи и необходимо условие за влизане в партийната листа. \r\nОчаквано висок резултат беше демонстриран от „Опозиционна платформа – За живот“. И този висок резултат се превърна в индикативен таван за възможностите на руското влияние в украинската политика – откритото влияние , чрез дневния ред, и украинските политици, верни на политиката на Кремъл. \r\nПоловината от украинския парламент се избира от мажоритарната система в районите. Резултатите от изборите в районите се очаква да укрепят позицията на “Слуга на народа” и за първи път в историята Украйна може да получи еднопартийно мнозинство в парламента. \r\nПредишният парламент представляваше синтез на олигархични партии и активисти с доброволци. От него се очакваха революционни промени - и всички бяха разочаровани. Неопитните депутати бяха погълнати от рутинни битки, бюрокрация и корупция. В резултат на това следреволюционната Рада се превърна в продължение на традициите на украинския парламентаризъм в епохите на Кучма, Юшченко и Янукович. \r\nСледващото събрание ще задоволи още повече искането на обществото за подновяване, но дали ще бъде достатъчно професионално? Ще може ли парламентът да запази номиналните си правомощия след формирането на правителството и назначаването на ключови служители по сигурността? Ще има ли предпоставки за прекомерна концентрация на власт в ръцете на президента и неговата партия? \r\nОтговорите на тези въпроси ще станат ясни в близко бъдеще - още през следващия месец. Събрал еднопартийно мнозинство или придобил необходимия брой депутати от самостоятелни кандидати или от коалиционен партньор, “Слуга на народа” ще може да продължи напред. Например да насрочат предсрочни местни избори. След като ги спечели, \"Слуга на народа\" ще постигне такова господство в украинската политика, за което дори не бяха сънували онези, които смятаха себе си за \"майстори\".\"  \r\n \r\n  Юлиян Марков", "date": "2019.07.21", "title": "„Московский Комсомолец“: Първите резултати от изборите в Украйна произведоха две изненади"}
